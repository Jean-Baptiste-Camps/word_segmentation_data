

Pars prima Opera a Tertulliano catholico scripta continens,


SERIES PRIMA. LIBRI APOLOGETICI.
    Apologeticus pro Christianis.
    Dissertatio Mosheim in Apol.
    Libri duo ad Nationes.
    De Testimonio anime.
    Ad Martyres.
    De Spectaculis.
    De Idololatria.
    Accedit ad Scapulam liber.
    Dissertatio D. Le Nourry in Apologet. libr. II ad Nat. et libr. ad Scapulam.




SERIES SECUNDA. LIBRI POLEMICI.
    De Oratione.
    De Baptismo.
    De Penitentia.
    De Patientia.
    Ad Uxorem libri duo.
    De Cultu Feminarum lib. II.




Pars secunda Opera a Tertulliano montanista scripta continens Quibus pretermittitur liber de Prescriptionibus aduersus hereticos.


SERIES PRIMA. LIBRI DOGMATICI.
    De Corona Militis.
    De Fuga in Persecutione.
    Aduersus Gnosticos Scorpiace
    Aduersus Praxeam.
    Aduersus Hermogenem.
    Aduersus Marcionem libri u.
    Aduersus ualentinianos.
    Aduersus Iudeos.
    De Anima.
    De Carne Christi.
    De Resurrectione Carnis.




SERIES SECUNDA. LIBRI MORALES.
    De uelandis uirginibus.
    De Exhortatione Castitatis.
    De Monogamia.
    De Ieiuniis.
    De Pudicitia.
    De Pallio.




APPENDIX AD OMNIA OPERA

APPENDIX PRIMA.---Carmina.---Aduersus Marcionem lib. u.---Ad Senatorem.---Genesis.---Sodoma.---De Iona et Niniue.---De Ligno uite.

APPENDIX II.---Le fragment inédit.

APPENDIX III et Iu.---Les fragments d'ouurages traduits en grec ou perdus.

APPENDIX u.---Les notes sur le traité du Baptême et de la Pénitence, auec la Dissertation intercalaris placée entre les deux traités.

Indices.



ELENCHUS RERUM QUAE IN HOC uOLUMINE CONTINENTUR.

Prefatio in Tertullianum.

uita Q. S. F. Tertulliani, carthaginensis presbyteri, auctore Iac. Pamelio.

Dissertatio de uera etate ac doctrina scriptorum que supersunt Q. S. Tertulliani, auctoribus D. Gothofredo Lumper et Iob. A. Nesselt.

Paradoxa Tertulliani, cum antidoto Iacobi Pamelii.

Prouerbiales formule toto opere hoc Tertullianico contente, auctoribus B. Rhenano et A. Hoyo Brugensi.

Apologeticus aduersus gentes.

Ioh. Laurent. Mosheim de etate Apologetici Tertulliani, initioque persecutionis Seueri disquisitio.

Ad Nationes libri duo.

De Testimonio Anime liber aduersus gentes.

Liber ad Martyres.

Liber de Spectaculis.

Liber de Idololatria.

Liber ad Scapulam.

Dissertatio in Q. Septimii Florentis Tertulliani Apologeticum, duos ad Nationes libros et unum ad Scapulam, auctore D. Nicol. L. Nourry, presbytero et monacho ordinis S. Benedicti, e congregatione S. Mauri.

Liber de Oratione, cum notis Panciroli et Muratorii, uariorumque.

Liber de Baptismo.

Liber de Penitentia.

Liber de Patientia.

Libri ad Uxorem duo.

Libri de Cultu feminarum duo.




Main uolume text




[OPERA OMNIA TERTULLIANI.]





PRAEFATIO.

 OMNES latine lingue Patres, scriptoresque ecclesiasticos iterum, fauente Deo, almaque uirgine Deipara, in lucem emittendos aggressuri; cum tanto causse christiane testium agmini, quis potissimum preiret antesignanus, perpensa temporum, rerum, operum ratione, quereremus; adfuisset quidem in promptu, e primis Ecclesie incunabulis, melioris note uir ac sanctioris ominis nomen; prestantior uero pondere ingenii ac doctrinarum copia nemo, preter hunc nostrum QUINTUM SEPTIMIUM FLORENTEM TERTULLIANUM.

Laudandum quidem ingenium, damnanda uero heresis, ac sane lugenda longioris tanti uiri uite  pars ultima, maiorque, in fedos errores impensa. At cum altera pars et melior in fidei certamina strenue fuerit erogata, huic igitur, attentis saltem temporum ratione ac etatis iure, primas habere partes indulgeatur. Hunc merito suum occidentalis Ecclesia sibi uindicet primum assertorem. Huiusce proinde magni nominis umbra ac patrocinio defensa, exoriatur et crescat noua hec omnium, quibus adoleuit Catholica Traditio, testimoniorum series integra, ex omnibus magnis, minimisue concinnanda scriptis, que ab Apostolorum etate ad ultimos Patres in orbe christiano, fidei tuende caussa, prodiere et supersunt; cuncta iam edita iterum editura; deficientibus de die in diem aut raro occurrentibus ueterum libris sufficienda; diu a multis enixe desiderata; iamdudum nuntiata; sero, quo prouidius, inchoata: ardua quippe res et tante molis; indefesso tandem molimine, perpetuaque opera, adsit modo bonus dexterque  Deus, finem ad usque ultimum perducenda.

Nobis uero talia auspicantibus felix faustumque sit, illud primis infixum uestigiis relegere, illud a Tertulliano misere lapso ediscere, nullum nempe fidei serende aut seruande unquam fuisse necessarium feracissimi ingenii subsidium, nec ut firmum stet et inconcussum Ecclesie fundamentum, suffulciendam esse ab hominum imbecilli manu et caduca, hanc columnam ac firmamentum ueritatis  . Enim aliud fundamentum nemo potest ponere, preter id quod positum est, quod est CHRISTUS IESUS  . Firmum fundamentum Dei stat, habens signaculum hoc: cognouit Dominus qui sunt eius, et discedat ab iniquitate omnis  qui nominat nomen Domini  .

Ea est interea huiusce qui primus occurrit testis uaria ac dubia indoles, ut nonnulla de recto illius  usu ac uera auctoritate prefari non supererit. Alii enim alia que de eodem disserenda sunt pro uirili in istius operis decursu dicent:

Preibit nempe PAMELIUS Septimianos annales per quatuor et uiginti fastus consulares contexturus.

Subinde que cuiuslibet libri occasio, etas, auctoritas, quot sint et quandonam siue ante, siue post susceptum ab auctore montanismum conscripti, diserte disputabunt Ioh. Aug. NeSSELT et D. Gothofredus LUMPER.

Tum Tertulliani Paradoxa, cum eorum antidoto, iterata eiusdem Pamelii opera recensebuntur.

Una succedent B. RHENANUS simul et ANDREAS  HOYUS Brugensis, in explicandis que frequentiores usurpat Tertullianus Prouerbiales formulas, unde lux non minima in toto opere suffunditur.

Deinde rara admodum ac pererudita in libros Apologeticos dissertatione D. NICOL. LE NOURRY ardua queque Septimiane doctrine momenta quam uberius et plenius exponet.

Interim subnectitur breuis et luculenta LAUR. MOSHEMII de etate Apologetici, initioque persecutionis Seueriane disquisitio.

Interea decurrit integerrimus Tertulliani textus precedentium editionum Rhenane, Pameliane, Franekane, Rigaltiane, Parisiensium, uenete, Hallensis, Wiceburgensis uariis lectionibus illustratus, multorum preterea nempe IUNII, LATINII, WOUWERII, SALMASII, CIACCONII, SCALIGERI, SEMLERI, RITTERII, LEOPOLDI correctionibus castigatus, nec non et adornatus amplissimis RHENANI,  PAMELII, PANCIROLII, LACERDAE, ALBASPINAEI, HAuERCAMPI, MURATORII, D. CORBINIANI THOMAE et uariorum commentariis.

His tot et talium uirorum cura peractis ad cumulum, ut ita dicam, accedet copiosissimus Tertulliane latinitatis index, precipua CII. GODOFRED. SCHUTZII opera digestus.

Unde iam nemo non uidet quam exigua nouis editoribus prouincia remaneat, et quam sit nichil propemodum de suo penu addendum, nisi forte iis dicenda sint tum que supra suscipienda decreuimus, de Tertulliani usu et auctoritate, nec etiam in iis sibimet omnino relictis, eximia nempe et breuiori  occurrente de eodem argumento dissertatiuncula D. Corbiniani Thome; tum quenam fuerint ad usque tempora nostra precipui in literarum orbe in Tertullianum impensi labores, quos iterum a doctiss. Ceillerio, Lumper, Schram et Schennemann, diligenter inuestigatos accepturi sumus; tum demum coronidis instar, uberius in hoc proemio supererit  indigitare quonam rerum ordine, librorum serie, dissertationum accessione, lectionum collatarum uarietate, commentariorum ubertate ac delectu, appendicum et indicum culmine hec noua editio sit ab aliis secernenda.



ARTICULUS PRIMUS. DE AUCTORITATE TERTULLIANI.

Auctoritas in eo qui potestatem habens alios docet, recte a duplici capite deducitur, nempe tum ab ipsius scientie estimatione, tum ab eiusdem ueracitatis fiducia.

Uni et soli Deo summa auctoritas est, quippe cui soli summa sit ueritas in cognoscendo, et summa in dicendo ueracitas.

 Quelibet alia eo maior euadit auctoritas, quo propior ad illam accedit et perfectior eiusdem particeps efficitur.

Hinc nobis Catholicis nulla sub sole maior, imo maxima in celo et in terra, nec alia ac Dei ipsius est, Ecclesie docentis potestas, que uerbo uirtutis Dei  , in quo sunt omnes thesauri sapientie et scientie absconditi  , que infallibili nec unquam ad consummationem seculi deficienda Spiritus Sancti assistentia, nititur, regitur ac confirmatur.

Porro omnibus Catholicis qui sese Ecclesie legitimos filios probare student, necesse esse docet B. uincentius Lirinensis, ut sanctorum Patrum fidei inhereant, adglutinentur, immoriantur  . Eam uero, consentiente tota Traditione, legem ad assensum  Patribus prestandum ponit, ut quidquid non unum aut duos tantum, sed omnes pariter uno eodemque consensu aperte, frequenter, perseueranter tenuisse, scripsisse, docuisse cognoueris, id tibi quoque intelligas absque ulla dubitatione credendum.

Patribus uero sigillatim sumptis nulla alia competit auctoritas, nisi priuata, ex uariis dignoscenda indiciis, quorum alia unicuique sunt quasi propria, alia uero deforis desumpta.

In iis autem ipsis consideranda sunt siue que ad intellectum recte institutum, siue que ad sanam uoluntatem pertinent; hinc nimirum eorum ingenii uis, doctrinarum ubertas, loquendi modus ac consuetudo, unde tuto credi potest quod non decipiantur; illinc autem morum probitas, uiteque sanctitas, qua omnis  depellitur suspicio an decipiant aut decipere uelint.

Ad hec quasi intrinseca auctoritatis signa accedunt tum diuerse temporum, locorum, dignitatum, cetereque in quibus auctores scripserunt circumstantie, tum potissimum tanti pretii iudicium quo Ecclesia scriptores quosdam titulo tacito uel solemni, speciali uel specialissimo probat et diiudicat.

Ne uero amoueantur aut respuantur scriptores quotquot ecclesiastici, qui summos ac legitimos sanctitatis apices nondum fuerint adepti, nec rectum fidei tramitem indeclinabili pede triuerint; cum enim  aliquandiu saltem in orthodoxe fidei gremio constiterint, idcirco omnem illis fidem abrogare nec par nec fas est: quinimo in quibus cum Catholicis conspirant, in iis eo maior penes ipsos fiducia est, quod hinc et inde collusionem fieri et amice coniurari nemo sanus existimabit.

His catholicis rei Patristice positis criteriis, nunc deueniendum est ad propositum nostrum; nunc equa lance ac firma estimandus est QUINTUS SEPTIMIUS FLORENS TERTULLIANUS, tot uetustarum disciplinarum peritissimus; philosophica, historica, iuridica, oratoria ac petica eruditione potens; multa susceptam ante fidem forensi laude florens; florentior et accepta fide, utpote totius Christianorum causse, coram imperatoribus, in orbis Romani foro, defensor  et patronus; ere a Christo Domino secunde ac Apostolorum proxime preco; primus Ecclesie Latine testis et uindex, imo unus cuius uindicie ad nos peruenerint; insignes Africane fidei primitie; uirorum apostolicorum alumnus; magister et ipse martyrum, pontificum et doctorum; Rome ad sacra prouectus, Carthaginique in presbyterii albo adscriptus; arcanorum scientissimus; omnium sue etatis hereticorum debellator, imo Montani euersor egregius; et tamen  montanista, hereticus, hereseosque caput emortuum, Ecclesie tandem iam non homo! . . .

Cui cum tot successere uices, multiplex eius esse debet estimatio, aliaque euadit prout aliam ipse tantum a se diuersus induit personam. Ac ante omnia in eo, haud secus ac in ceteris Ecclesie doctoribus,  nonnullius est pretii eruditionem profanam a sacra suppellectili, scriptorem priuatum ab auctore catholico uel montanista, rem mere literariam aut historicam a caussa dogmatica secernere.

At quid causse esset cur in hoc operis mere patristici proemio ac primo limine diu in Septimii profana laude morarer? Paucis igitur absoluam qualis sit rhetor, grammaticus, dialecticus, seu forme excultor literarie, qualisue sit philosophus, philologus, antiquitatum indagator, historiarum tenax, iuris peritus, omni scientiarum genere exercitatissimus.


Porro quid de ipsius dicendi, disserendi et argumentandi genere sentiendum sit, paulo infra habes eleganter et diserte a doctiss. D. Lumper explicatum  . Pauca tantum addere iuuat, ne delicatissimus  lector ac politioris minerue studiosior salebris Tertulliane latinitatis offendat et hereat. Primus fere omnium Tertullianus dogmata traditurus ac mysteria hucusque latio sermoni prorsus ignota, proinde nouas intrudere formulas ac inaudita uocabula, saltem alio sensu usurpata potuit, imo et debuit. Nascebatur ac propemodum in cunis uagiebat latinitas illa ecclesiastica, que suos ab initio habuit modos; suas siue in soluto sermone, siue in rhythmico modulo leges, apprime tractandis celestibus sacramentis accommodatas, habuit, sanxit, ac seruauit. Quibus autem efformandis ac per ora hominum euulgandis haud exigua est Tertulliani laus mirum in modum profuisse;  quippe cuius ingenium demirati, ac loquelam ipsam, arduam licet et asperam, imitati, singuli post eum ac presertim plures quos peperit Africana Ecclesia, clarissimorum uirorum in his tempestatibus feracissima, duce Cypriano, sui, ut ait, magistri merentissimi cultore assiduo, se suamque orationem ad Tertulliani dictionem certatim effinxerunt.

Haud abs re erit obiter animaduertere quemdam defectum subiisse, post eius a recta fide discessum, Tertulliani ingenium. In libris, ultima, ut uidetur, etate sua in fece montanismi exaratis, aut asperior fit et inequalior, impotenti abreptus loquendi prurigine, ac inquieta pugnacitate; aut obscuriori sententia, uelut de industria, sese obuoluit, nec nisi per intricata loquitur enigmata; que presertim uitia in libro de Pallio, et  aduersus ualentinianos quasi digito palpanda occurrunt.

Eamdem in peius mutationem forsan reperire est, cum, uel oblita incompte inconcinneque dictionis asperitate, rem penitus ac sententiarum uiscera introspicies. Illa Apologetici, Prescriptionum, librorumque de Oratione, Baptismo ac Penitentia maiestas ac grandis eloquentia, interdum acerrima ac laconica breuitate temperata, in inconditam ac diffluentem facundiam, obuia queque, uel insulsa, iactitantem, nec scurrilitatem aut petulantiores iocos aspernantem dilabitur.

Sed cum hec, ut dixi, ad profanam criticen potius quam ad dogmaticam Tertulliani auctoritatem faciunt, huc demum uela damus, haud alio, nisi inuiti, iam abripiendi.

 Per eruditionem sacram, inquit Walchius  , intelligimus illam que uersatur in rebus non a natura patefactis ac humana facultate cognoscendis, sed diuinitus manifestis ac sanctissimo codice , comprehensis. Notitia harum rerum uariis constat disciplinis, nempe Theologia Exegetica, Dogmatica, Polemica, Moralis, Symbolica, Catechetica, Homiletica, una cum Historia Ecclesiastica.

Porro cum his fere omnibus titulis commendatur Tertullianus, hinc precipua desumenda sunt propria ipsi ac peculiaria auctoritatis signa.

Tertullianus, ut a uerbo Dei initium faciamus, illius interpretationi, ac Exegetice scientie suam affert symbolam minime aspernandam. Siue enim catholicus,  siue montanista, semper docuit Scripturam ueteris nouique Testamenti inspiratam fuisse  . Nec minus Scripture plenitudinem quam eius diuinitatem adorat  : nec eam adorando traditionem aufert, imo et ad eam, seu ad Apostolos et discipulos Domini referendam esse Scripture interpretationem aperte declarat  . Quamuis nullibi ex professo de canone  Scripture sacre disseruerit, ex uariis tamen eius operum locis colligi potest, libros sacros nostra etate a pseudocriticis e numero canonicorum eiectos, inter sacros diuinitusque inspiratos ab eo connumerari  .

At susdeque uertitur Tertulliani exegetici auctoritas, modo fides sit eius editori nouissimo, ac procacissimo obtrectatori, I. Salom Semlero, qui, prefracta fronte, asseruit hunc scriptorem oculis suis manibusque nunquam usurpasse grecum ullum codicem Euangeliorum aut Epistolarum, aliorumue sacrorum Bibliorum, nec unquam grecos codices, utpote adulteratos, adhibere uoluisse;---hunc eumdem, grecorum codicum libentissime nescium, latinos libros corrupisse et auxisse glossis sententiisque interpolatis, adhucdum  superstitibus, quarum primus et solus auctor certus est ille Tertullianus  . Sed quenam, amabo, fides huic innouandi prurigini adeo petulanti, ut idem audeat profiteri latinos omnes scriptores nunquam in hisce primis seculis libros grecos consuluisse, omnes una coniurasse ut nouas glossas inuitis Grecorum codicibus, suis libris ex consulto insererent; eius uero latine translationis prima initia et recentia rudimenta ab ipsius Tertulliani tempore, nisi ab ipsomet oriri? Sed quid ea commemorem, dum in hac eadem dissertatione Tertulliani obtrectator eo audacie deuenerit, ut, discussis tam longi temporis tenebris, ita enim habet, ipse adeo nouus ac preposterus homo, inauditam ab omni retro antiquitate deprehenderit quamdam coniuratorum tam grecorum quam latinorum, Rome  degentium, societatem, ex cuius officina clam prodiero multa Tertulliani, nonnulla Clementis Alexandrini, omnia Irenei opera, plane supposititia et spuria? Hec que cum primum prodierint, portentis similia merito habita fuere atque ab ipsis Germanie uiris doctissimis impetita ac profligata  , satis est, ut reprobata derideantur, exposuisse  .

Magna autem assurgit dogmatica Tertulliani catholici auctoritas; nec interdum montaniste aspernanda. Triplicem enim quo usi fuere patres in exponenda fide modum, nempe tum symbolicum, quo grauissima fidei dogmata, connexa paucis, continuo recitantur; tum polemicum, ad refellendos Gentiles, Iudeos, aut hereticos accommodatum; tum discursiuum seu catecheticum, qui pro christianorum fidelium usu,  modo unum, modo alterum explicat doctrine punctum, mirum in modum idem Noster comprehendit.

 Nam tres fidei formulas habet, unam eamque breuiorem in libro de uirginibus uelandis  , alteram longiorem in Prescriptionibus Hereticorum  , tertiam et recentiorem in lib. aduersus Praxeam  .

Primus inter Latinos, quoslibet nascentis Ecclesie hostes polemicis et apologeticis scriptis aggressus est. Aduersus enim gentes scripsit septem quos inscripsimus Apologeticos libros, nempe duos libros ad Nationes, et Apologeticum magnum, hunc ad presides, illos ad plebem directos; item, de Testimonio anime, seu Apologetici caput 17 uberius tractatum; et librum ad Scapulam, quo de iniusta ac crudeli persecutione conqueritur et Christianorum uirtutes laudibus effert: quibus accedunt, ad Martyres apologia de martyrii gloria, ad Christianos de Spectaculis  ethnicorum fugiendis dehortatio, ad omnes siue Christi siue deorum cultores de Idololatria et grandi huius criminis grauitate.

Iustini philosophi, Irenei martyris et aliorum quorum nomina ipse pre se fert, uestigia insecutus, Iudeis Messiam a prophetis predictum aduenisse demonstrat  ; omnesque hereticos, tum generatim in Prescriptionibus, ne ipso quidem Montano excepto, iugulat, tum speciatim, singulari quasi certamine, confodit. Hinc enim inconditam Gnosticorum cateruam decies exagitat, uincit et contundit  , nec hanc aciem, ut uidetur, nisi hoste fuso fugatoque, uel emeritus ueteranusque miles, deseruit. Praxeam insuper, qui Deum unum, sed non trinum, asserebat, nec non et Montanum, ad quem miserabiliter defecit, oppugnauit  in hoc elegantiori ac pulchello de Penitentia libello: sophistarum demum insulsa philosophomena de Anima, explodit. Hoc indefesso labore ac perpetuo certamine, decertauit Tertullianus: cumque, etate prouectior ac uulnere insanabili afflictus, in Montani partes desciisset, nedum nichil ab impetu remitteret, acrius sese ad prelia accinxit ac sibi dixisse uisus est: ue mihi si non dimicauero!

Primus iterum hic latinis auribus dedit auscultandum ac luculento sermone concinnatum de re dogmatica in specie distincta tractatum. Adeo uero in hisce dogmatibus seorsim sumptis, excelluit, ut, ausim dicere, decurrentibus in immensum annis, nichil adhucdum prodiisse qui Tertulliani libros de Oratione, de Baptismo, de Penitentia, de Patientia, ceterosque  quos dogmaticos inscribendos censuimus, superasse merito existimetur.

Interea haud inficias ibo uel optima Tertulliani scripta hinc et inde plurimo sphalmate laborare, multa labe uenenosa fedari. Que cum optimo et salutari antidoto aliquatenus sanata, uideas uelim, ex  opera ueterum editorum iterum recensita, ad frontem huiusce tomi affixa.

Altera manet integrior, nec satis celebranda Tertulliani laus, moralis nempe ac parenetica, ex multis eius desumenda libris, ad mores christianos pertinentibus. Quorum duplex est series: prior ante susceptum ab auctore montanismum, posterior ab eo iam montanista descripta. Porro in utraque ad uiuum exprimitur uite christiane speculum siue in eius fonte perenni, oratione priuata et publica  , siue in eius fluentis uberrimis, sacramentis nempe  , siue in ipsius actibus communibus  aut prestantissimis  , siue in ritibus liturgicis qui ei externam formam efficiunt  , siue in uitandis ubi periclitatur anima christiana mundi, carnisue illecebris  , aut suscipiendis unde  ea reuiuiscit operibus  , aut obeunda qua glorificatur martyrii cruenta palestra  . Equidem in his tractandis frequentius ultra limites legitimos abripitur rigidior montaniste asperitas; et caute errori latenti in nostris libris prouisum est. Preterea nonnisi efferuescentis ingenii, ad magna excitantis ac communem hominum modum excedentis, impetus plerumque notandus est.

Habeas igitur uelim TERTULLIANUM ex suis tantummodo scriptis ac solo peculiari penu commendatum. Commendant eum preterea hec prisca quibus scribebat tempora, primus inter Afros, inter Latinos primus post Pontifices Romanos, qui agnitus saltem sit et seruatus; fausta docentium et discipulorum tempora, cum in nouo Christianorum semine ferueret calidior  Christi et martyrum sanguis, cum adhucdum Apostolorum uox sonaret ac representaretur facies, cum authentice eorum litere palam recitarentur  . Commendant eum et urbs patria ac Ecclesia cuius primus fuit, quem nouerimus, sacerdos; Carthago, ut emula Roma uictrix, sic a fide deuicta, ut a Petro Roma, sic a Petri discipulis acquisita; noua, si uis, at suorum infantium iam felix mater et exsultans; quam modo nobiles partus orbi renuntiarunt, tum Martyres Scyllitani, tum Perpetue, Felicitatis et sociorum agmen, quorum Septimius noster fuit ceuus, imo, ut quibusdam placet, testis et encomiastes  . Ecclesia hec diu sanctitate florens et doctrina uirorum sibi a Tertulliano continuo succedentium, haud secus ac si hic Noster eorum ingenia excitauerit, manus ad prelium docuerit, ordines  ad aciem instruxerit, eisque nouum, ueluti belli tesseram, indiderit, effinxeritque eloquium, in toto deinceps occidentali orbe christiano euulgandum. Commendant cum et uiri sanctissimi quibuscum simul deguit, aut conuersatus est, aut necessitate,  studiorumue similium commercio iunctus, Ireneus quem uenerabundus meminit, Caïusque Hippolytusque, eiusdem Irenei discipuli, Clemens Alexandrinus ceuus, Origenesque quem Rome fortasse obuium habuit, summi demum episcoporum Episcopi, qui integerrimam ipsi instillauere doctrinam, quam totam Rome cum sanguine suo Apostoli profuderunt  . Commendant eum et sexcenti quos pre oculis habuit auctores cuiuslibet generis, sacri et profani, historici, philosophi, pete, iuris omniumque disciplinarum periti, quorum uolumina nocturna manu uersauit et diurna, ac in omnibus suis tabellis prefixit testimonia. Commendant eum et posteri, siue ab ipso proximi, siue nouissimi, tum congeneres eius africani, quorum dux D. Cyprianus, Septimii  libros petiturus, dicere consueuit: Da magistrum  ; tum nostrates, quorum preco Cl. Bossuetius Meldensis, quoties Tertullianum excitat, in has uoces aut similia: Magnum uirum, uirum grauem, auctoritate, pondere potentem, erumpere uidetur.

Magnum igitur QUINTI SEPTIMII FLORENTIS TERTULLIANI nomen: at quanto maius, ni uelut fulgur, de celo cecidisset ille Africane Ecclesie Lucifer, qui mane oriebatur; nisi in terram corruisset, qui uulnerabat gentes; nisi dixisset in corde suo: Ascendam super altitudinem nubium  ! Ut enim Satan, ita hic fulgure superbie deiectus, cecidit, semelque lapsus, an surrexerit, nemo uel audet percunctari. De Salomone queritur; de Origene disputatur; de Turtulliano siletur. Diuturno tamen senio contabuit, nec ei defuit longum penitendi  spatium. Mansisse uero misere peruicacem, ac uelut uno ictu quo ruit delirantem ad usque octogesimum ferme etatis sue annum, imo per quadraginta et amplius annos, stetisse infensa in Ecclesiam ira ferocem, ac tela uel deficiente manu minitantem, ultima eius scripta nimium suadent et reuincunt.

Ecquis ergo inscrutabilia Dei iudicia non reformidet, non horreat? Quis ad hunc finem cessurum fore tam faustum TERTULLIANI initium existimasset? Dato sub ineuntis seculi Apologetico, habitisque ceteris pro caussa christiana concionibus, confirmatis inde confessoribus aut ad lauream martyribus euectis, deferuente persecutionum estu ac respirante paululum Ecclesia, tandem quadraginta ferme annis ad pacem composita, iam nouus rerum ordo oriebatur et iucundior  temporum facies; iam, suspensis auribus, siue gentes, siue Christiani, euangelizantibus pacem, euangelizantibus bona assentabantur. Quod autem in Galliis Ireneus, in Aegypto Clemens, in Latio Hippolytus, hoc in Africa, hoc in toto Occidente Tertullianus uidebatur acturus: adeo ut, deuicta plebe, deuincerentur et nobiles sapientesque, et ab imo ad summum edificaretur Ecclesia eondereturque orbis christianus. Hec erat, ni fallor, egregia pars cui destinabatur Tertullianus. Quid plura? cecidit, ad infernum detractus, in profundum laci  . Hoc erat ergo in inuestigabili  Dei decreto, ut hec noua tot uulneribus adolescens Ecclesia, Iudeis tandem, Ethnicis, Gnosticis triumphatis, se huic offensionis lapidi impingeret, ac dum tanti animi subsidio recreari mereretur; eumdem lapsum amitteret, infensum sustineret, reluctantem ac per quadraginta annos in matris sue gremium insultantem lugeret. Nec iam querendum est, ut multis placuit, an plus Ecclesie profuerit quam nocuerit, magis uero an sibi ad uitam, necne profuerit. Ecclesie homo non est, ille tot laboribus defunctus, tot certaminibus redux! Utinam uero melius confidamus his piis identidem per opera eius respersis precibus, ac uotum eius adimpleamus, cum diceret catechumenis: Igitur, benedicti, quos gratia Dei exspectat, cum de illo sanctissimo lauacro noui natalis ascenditis, et primas  manus apud Matrem cum fratribus aperitis, petite de Patre, petite de Domino, peculia, gratias, distributiones carismatum, subiiciente: Petite et accipietis, inquit. Quesistis enim, et inuenistis; pulsastis, et apertum est uobis. Tantum oro, ut, cum petitis, etiam TERTULLIANI peccatoris memineritis  .



ARTICULUS II. DE USU TERTULLIANI.

Quod modo ad dignoscendam ueram TERTULLIANI auctoritatem, hoc ad rectum antiquissimi huius Patris usum acrius omnino iudicium requiri arbitramur. Iterum igitur debet in eius scriptis considerari tum auctoris nunc catholici, nunc montaniste conditio, tum librorum doctrina aut cruditio, utraque uero aut  sacra, aut profana. Sacra eiusdem doctrina ad fidei  dogmata, cruditio uero ad ea que tunc in Ecclesia agi solebant, seu ad res discipline referenda est.

Ne in immensum hec preuia monita crescant, non nostrum est hec sigillatim decurrere, nec ad amussim omnia ab eo recte aut proterue dicta recensere, que siue ad exegesim sacram, siue ad dogmaticam, moralemue theologiam, siue ad ritus moresue Ecclesie, temporumque ac opinionum historiam spectant.

Nonnulla tantum precipua doctrine Tertullianee capita, grauissimaque eiusdem errata, summatim indigitanda sunt, ac excitanda insigniora eius operum loca, que potissimum in exegetico, dogmatico, morali, liturgico et ascetico usu ueniunt, quo ad ea plenius introspicienda sese alacrior accingat quisquis rei patristice studet, ac presertim iunioribus theologie et  patrologie candidatis tutior expeditiorque uia pateat.

Ante omnia illud plena uoce predicat TERTULLIANUS, totum fidei christiane edificium in firmissima ueritate historica, ac ueneranda traditionis auctoritate subsistere. Hec sunt enim ineluctabilia facta, quibus, uelut enea catena ac aurea, tota res christiana pendet: Deus Pater mittit Filium suum in hunc mundum, ut Ecclesiam christianam edificet. iehsu Christus ad hunc eumdem finem mittit Apostolos suos, et docet illos ueritates omnes que huic edificationi fundamentum suppeditant et incrementum. Apostoli acceptam a Domino doctrinam tradunt omnibus ad quas mittuntur Ecclesiis. Ecclesie iste tenent firmissime illam Apostolorum doctrinam, ac ceteris communicant, que Apostolorum neminem  uiderunt. Et omnes iste Ecclesie, inuicem coadunate, unum idemque corpus in unitate eiusdem doctrine, eiusdemque fidei constituunt. Quis porro Ecclesiam hanc, columnam immobilem ueritatis, deseret, ut amplectatur sectas ab eadem seiunctas? Hoc est celeberrimum Tertulliane prescriptionis argumentum, palmare telum totius polemice christiane, pulcherrimum sane ac inuictissimum quod usquam inter disceptantes fuerit usurpatum,

Itaque, inquit magnus ille uir, tot ac tante Ecclesie, una est illa ab Apostolis prima, ex qua omnes .---Apostolos Domini habemus auctores, qui nec ipsi quicquam ex suo arbitrio, quod inducerent, elegerunt; sed acceptam a Christo disciplinam fideliter nationibus assignauerunt .---Nulla iam  gens Dei extranea est, in omnem terram, et in terminos orbis Euangelio coruscante . Innocentiam a Deo edocti, et perfecte eam nouimus, ut a perfecto magistro reuelatam, et fideliter custodimus, ut ab incontemptibili dispectore mandatam . Nec dispectore tamen deficiet hec secta quam tunc magis edificari scias, cum cedi uidetur . Plures efficimur, quoties metimur a uobis: semen est sanguis Christianorum .

At memento claues eius hic Dominum Petro, et per eum Ecclesie reliquisse . Habes Romam, unde nobis quoque auctoritas presto est. Ista quam felix Ecclesia, cui totam doctrinam Apostoli cum sanguine suo profuderunt! .

 Hec ergo Ecclesia una, apostolica, catholica, sancta, immortalis ac uisibilis, seu Romana, cui ius competit docendi omnes gentes, suam ab uno fonte, uerbo Dei nempe, siue scripto, siue tradito, doctrinam accipit. Porro ad eam iure proprio pertinet tum traditiones dignoscere, confirmare et sancire, tum Scripturas earumque inspirationem, interpretationem et canonem statuere. Ubi enim apparuerit esse ueritatem et discipline et fidei christiane, illic erit ueritas Scripturarum et expositionum, et omnium traditionum christianarum .

Pauca addere est iis que antea de Scripturarum inspiratione, plenitudine adoranda, apostolica interpretatione ac legitimo canone, ex Tertulliano diximus; tantummodo, eum debere esse librorum sacrorum  usum, ut heretici, parabolis abutentes, non effingant ipsas materias doctrinarum, nec igitur ad eas prouocetur, nec in his constituatur certamen, in quibus aut nulla, aut incerta uictoria est, aut par incerte : examinandum in primis esse cuius sint Scripture, a quo, et per quos, et quando, et quibus sit tradita disciplina, qua fiunt Christiani; Deum permisisse, imo uoluisse eo modo dispositas Scripturas, ut hereticis materias subministrarent, qui sine Scripturis esse non possunt . Preterea in Tertulliano notatu dignus atque percelebris habetur locus de Apostolorum literis authenticis, in quem uiri perdocti uaria commenti sunt   . Nec omittenda que passim disserit tum de LXX Interpretum uersione  , tum de antiquissimis Bibliorum  latinis translationibus, iam nunc in Occidente uulgatis, maiorique, eademue ac grecorum codicum auctoritate receptis.

His autem positis Ecclesie fundamentis, idem ut obiter subuertat caducas hereticorum edificationes, nunc eorum in uerbo Dei facinora ac Scripturarum cedes exprobrat, nunc heresim et idololatriam et profanam philosophiam parum inter se differe ostendit, nunc hereseos characteres a uera Ecclesia alienos omnino describit ; omnesque uno prescriptionis argumento siue presentes siue futuras, ipsumque Montanismum ac Tertullianismum insanabili uulnere confodit et opprimit.

 Nec tantummodo, ut uoluit in recenti opere Neander  , in Gnosticos, imo et in omnes hereticos, ne nouissimis quidem protestantium sectis exceptis, inuicte  ualet id genus argumentandi. Eadem enim pre se ferunt errorum capita neoterici ac ueteres heretici; ab unitate ac auctoritate Ecclesie apostolice deficiunt; spreta traditione, ad Scripturas solas prouocant; canonem pro libitu explicant ac disiiciunt; nec nouarum sectarum antesignani plura ac olim siue Marcio siue ualentinus signa legitime ac diuine auctoritatis exhibent; nec ante nec post eos successionis apostolice uestigium uolamue habent; preterea eorum doctrinas respuunt simul et Ecclesia Romana, et omnes in orbe terrarum, siue apud Grecos, siue apud Asiaticos Ecclesie  .

Subinde, ut ad Tertullianum redeamus, recitanda foret una ex tribus fidei formulis, quas Septimius libris inseruit, aut saltem conferenda, nisi premerent  proemii angustie, cum fidei symbolis quos Ireneus, Gregoriusque Thaumaturgus et alii edidere.

Paucis agemus cum Septimio de Deo eiusque attributis, cum uberrimam ac copiosissimam dissertat. D. Le Nourry, infra damus; huc igitur uelim adeas ac uideas quonam sextuplici argumento Deus esse probetur a Tertulliano ; quonam sensu dicatur hominibus cognitus, quamuis sit inuisibilis, incomprehensibilis, inestimabilis; que huius ueri Dei et uiui scientia, sapientia et eternitas ; quid sibi uult uox illa Septimii toties agitata, Deum corpus esse, etsi Deus spiritus est   . Item luculenter asserit Tertullianus Deum non esse nisi bonum ; eque ac Dei bonitatem, eius tuetur iustitiam  contra Marcionem , etsi dicat bonitatem esse Deo ingenitam, iustitiam uero accidentem, seu quoad effectum, accommodatam creature, peccato posteriorem : hinc Deum ex nichilo omnia creauisse, nec eternam esse materiam, aduersus Hermogenem egregie contendit .

Perspicue adeo ac exacte loquitur Tertullianus de Trinitate diuinarum Personarum et earum consubstantialitate, ut nichil amplius desiderari queat: distinguit quippe clarissime, eque ac nostri eui theologi et doctores, tres diuinas personas, et de qualibet earum predicat actualem existentiam in unitate unius eiusdemque nature; ex quibus sane constituitur catholice Ecclesie doctrina circa hoc mysterium.

 

De Filii uero diuinitate, generatione, consubstantialitate, filiatione, eternitate, de Christo Deo et homine prophetarum uaticiniis prenuntiato, in Iudea carne induto ac conuersato, mortuo, ad uitam regresso ac in celis assumpto, iterum remittemus  ad eximium opus D. Le Nourry , qui egregie contundit peruicaces Marcionis, Apellis, aliorumque gnosticorum adinuentiones.

Idem adamussim ea que de angelis et demonibus habet Tertullianus, explicat ibid., cap. 10, col. 868-891.

Tertullianus, de homine disserens uariis suis in scriptis, primo tradit hominem facturam esse Dei creatoris, constare ex duabus substantiis, corpore ac anima, ad similitudinem Filii et Spiritus factum opus, et imaginem Dei, totius uniuersitatis possessorem esse, atque in hoc ab ipso Deo exstructum fuisse, ut Dominus esse posset, dum fit a Domino .

 Tertullianus, etsi quibusdam, carptim eius scripta libantibus, uideatur de homine et anima duriori ac pinguiori minerua philosophari, si penitus mens eius introspiciatur, merito ardua ac subtilissima anthropologie ac psychologie arcana acutissimo obtutu penetrasse estimabitur  .

Platonis enim instar, partem anime distinguit duplicem, unam quidem intelligentem ac sapientie sedem, alteram uero cecam et intelligentie expertem ; animam autem a spiritu distingui, sensu gnostico, negat: Si separas spiritum et animam, separa et opera; agant in discreto aliquid ambo, seorsum anima, seorsum spiritus; anima sine spiritu uiuat, spiritus sine anima spiret . . . Ergo duo non erunt, que diuidi non possunt .

 Cum anima idem sit ac spiritus, necessario sequitur anime proprietates easdem esse ac proprietates spiritus; hinc animam esse simplicem, a corpore separatam: tam duas res quam diuersas; nec proinde impingendum est in id quod et ab eo appelletur corporalis et effigiata, seu in specie et re subsistens; aliunde confitetur eam Dei flatu natam, natura christianam, substantia simplicem, liberam arbitrii, rationalem, immortalem, non ex gratia, ut omnes ferme ueteres, sed ex natura sua; eam uero post presentem hanc uitam, uel dolere apud inferos, uel gaudere in celis . Etsi alio loco doceat animam, ante uniuersalem resurrectionem nec puniri, nec gaudere; insuper quedam peccata post mortem illico nobis luenda fore sub expectatione resurrectionis.

 Carnem ipsam hominis mirum in modum glorificat Tertullianus, nec quemquam forsan ex patribus reperias qui de ea insigniora dixerit. Quodcumque, inquit, limus exprimebatur, Christus cogitabatur homo futurus . . . Ita limus ille iam tunc induens imaginem Christi futuri in carne, non tantum Dei opus erat, sed et pignus .

Rursus eamdem carnem a peccato recreatam et cum anima rediuiua resurgentem, his adumbrat delineamentis: Cum anima Deo allegitur, ipsa  est, que efficit, ut anima allegi possit. Scilicet caro  abluitur, ut anima emaculetur. Caro ungitur, ut anima consecretur. Caro signatur, ut et anima muniatur. Caro manus impositione adumbratur; ut et anima spiritu illuminetur. Caro corpore et sanguine Christi uescitur, ut et anima de Deo saginetur . Sequitur animam nubentem spiritu caro, ut dotale mancipium, et iam non anime famula, sed spiritus. O beatum connubium, si non admiserit adulterium!  Carnis demum cum Christo ouantis triumphum splendide describit: Hic  . . . carnis quoque depositum seruat in semetipso, arrhabonem summe totius. Quemadmodum enim nobis arrhabonem spiritus reliquit, ita et a nobis arrhabonem carnis accepit, et uexit in celum pignus totius summe illuc quandoque  redigende. Securi estote, caro et sanguis; usurpastis et celum et regnum Dei in Christo .

Nec in hoc anime integre et innocue, quam in lapse ac maculate statu describendo infelicior. Originale peccatum admittit, docetque egregie quomodo quam late et primigenia labes serpserit ac omnes infecerit: Anima hominis uelut surculus quidam ex matrice Adam in propaginem deducta et genitalibus femine foueis commendata, cum omni sua paratura pullulabit, etc. . Satanam pronuntias . . . per quem homo a primordio circumuentus ut preceptum Dei excederet, et propterea in mortem datus, exinde totum genus de suo semine infectum, sue etiam damnationis traducem fecit .

 Audiamus nunc eumdem Christi ortum in terris quasi nouo cantico concinentem: Noue nasci debebat noue natiuitatis dedicator . . . Hec est natiuitas noua, dum homo nascitur in Deo, in quo homine Deus natus est, carne antiqui seminis suscepta, sine semine antiquo, ut illam nouo semine, id est spiritaliter, reformaret exclusis antiquitatis sordibus expiatam .

Tertulliano apparuit humanitas et benignitas Saluatoris in carne, uerbum caro factum, tanquam omnium fidei mysteriorum principium et finis, noue creationis fastigium et fundamentum, unicum mundi orientis meditullium, unde omnia in nos bona deriuantur, quo cuncta que Deum religant et homines, remeant et connectantur. Hinc Septimii uehemens et acrior  impetus quo in admirationem uerbi incarnati rapitur, quo cuiuslibet hoc magnum pietatis sacramentum uel leuiter impugnantis impios ausus carpit et retundit: quo insanire uidetur, pre nimio in Christum natum et passum stupore: Sed iam hic, inquit Marcioni, responde, interfector ueritatis: nonne uere crucifixus est Deus? nonne uere mortuus, ut uere crucifixus? nonne uere resuscitatus? . . . Parce unice spei totius orbis. Quid destruis necessarium dedecus fidei? Quodcumque Deo indignum est, mihi expedit. Saluus sum, si non confundar de Domino meo. Qui mei, inquit, confusus fuerit, confundar et ego eius. Alias non inuenio materias confusionis, que me per contemptum ruboris probent bene impudentem et feliciter stultum. Natus est Dei Filius, non  pudet, quia pudendum est. Et mortuus est Dei Filius. Prorsus credibile est, quia ineptum est; et sepultus, resurrexit. Certum est, quia impossibile .

Hec satis sunto, ut quantum in exponenda fide dogmatica prodesse possit Tertullianus innotescat. Alia perplura sunt dogmata que, ab eo eadem ubertate asserta ac uberius a doctissimo D. Le Nourry commenta, habes in huiusce tomi decursu iterum in lucem prolata.

Quam egregie recteque Septimius intellexerit ueram sinceramque operose et practice fidei nostre notionem, nichil magis nobis ostendit quam amplissima discipline liturgice descriptio, confertaque ueterum rituum copia, in omnibus eius scriptis diffusa. Cum  maximi pretii sint que hanc primorum seculorum disciplinam atque consuetudines exhibent, singula afferemus quam accurate liturgica documenta, que in Septimii scriptis memorantur.

Et ut a baptismo ordiamur, uetustus hic doctor tradit primo loco laboriosa opera ante baptismum suscipienda, crebras orationes, ieiunia, geniculationes et peruigilias, cum confessione saltem occulta omnium retro peccatorum; deinde que ad collationem baptismi pertineant, trinam immersionem, et trium sanctissime Trinitatis personarum inuocationem, postremo que subsequantur, nempe unctionem post lauacrum, impositionem manuum et, ut pluribus merito uisum est, collationem Spiritus Sancti per confirmationis sacramentum, imo et Eucaristie participationem  .

Tertullianus peculiarem tractatum de Penitentia concinnauit, pulchrum adeo ac elegantem, ut eum nonnulli ausi sint ipsi perperam abiudicare; in quo omnes Penitentie ante uel post baptismum publice priuatimue peracte ritus affectusque apprime describit, uti aliquatenus uidere est paulo infra, ubi de exomologesi, que cum prouoluit hominem, magis releuat; cum squalidum facit, magis mundatum reddit; cum accusat, excusat; cum condemnat, absoluit. 

De Eucaristia disserens Tertullianus tradit Christianos summo mane conuenire consueuisse ad mysterium hoc celebrandum; laicos de presid entium manu sacramentum sumpsisse; in propriis manibus  accepisse; in proprias domos intulisse, ut ieiuni, sub una specie participarent; recens baptizatos siue infantes, siue adultos, eodem beneficio donatos fuisse.

Hierarchiam Ecclesiasticam a laicis distinctam, uariis instructam ordinibus, quibus sua sunt munia, suaque propria nomina, apud hereticos disturbatam aut penitus exstinctam, inconcussam uero et ab Apostolis ad usque nouissima tempora perenni successione apud Catholicos seruatam, Tertullianus passim profitetur, ac presertim in aureo illo de Prescriptionibus libro, quem forte adhuc catholicus conscripsit, iam uero montanista edidit, in quo hereticos sui temporis suggillat, quod ordinationes eorum temerarie, leues, inconstantes, quippe cum alius hodie  episcopus, cras alius: hodie Diaconus, qui cras Lector; hodie Presbyter, qui cras laicus. 

Matrimonium, cum Apostolo uocat magnum sacramentum; at iuxta mechiam et fornicationem docet reputari coniunctiones occultas, nec prius apud Ecclesiam professas, nec ab episcopo, presbyteris et diaconis monogamis postulatas . Cuique illud notum: Unde sufficiamus ad enarrandam felicitatem eius matrimonii, quod Ecclesia conciliat et confirmat oblatio et obsignat benedictio, angeli renuntiant, Pater rato habet? .

Hec demum de prece siue priuata, siue publica, de sacris synaxibus, ac Dominica cena Tertullianus habet: Christiani orabant, celum suspicientes, expansis  manibus, in Christi cruci affixi modum ac formam, capite nudo, uultu uoceque demissa, ad orientem conuersi; ante orationem manus abluere, penulam deponere, plerumque soliti; alii inter orandum assidentes, alii sub conspectu Dei, angelo adhuc orationis stante, stare et ipsis reuerentius estimantes; alternis demum Psalmorum cantibus et hymnis sese recreantes, ac post precem osculum pacis non subtrahentes; sine monitore, qui uoce preiret, sed de pectore atque intimo cordis affectu deprecantes; die solis cum letitia conuenientes; tum sacrorum librorum lectioni uacantes; scripta simul Prophetarum, commentariaque Apostolorum recitantes; admonitionem presidentis audientes; tum castigationes et censuram diuinam excipientes, a communicatione orationis  et conuentus et omnis sancti commercii delinquentibus relegatis. Episcopi his synaxibus presidebant, et eorum auctoritate, presbyteri et diaconi, probati electi, seniores nuncupati; a quibus nec de aliorum manu, in tempore uictus, etiam antelucanis cetibus, Eucaristie sacramentum siue sumendum, siue reseruandum, ut domi sumerent, excipiebant. Erant et preter diem solis, ieiuniorum et stationum dies, quibus prolixius orabant, genua flectentes cum reliquo humilitatis more, ad aram diutius, accepto corpore Domini, stantes. Erant et hore diei solemniores, nempe tertia, sexta, nona, preter legitimas orationes que ingressu lucis et noctis debebantur, cibum et lauacrum preire solebant, uigiliisque noctis intercidebant; ceterum nichil omnino prescriptum est,  nisi omni in tempore et loco orare. Nihil uero celebrius quam cum cena fit que Agape dicitur; non prius discumbitur quam oratio ad Deum pregustetur; editur, quantum esurientes frugique capiunt; bibitur, quantum pudicis utile est. Post cenam, aqua ad manus abluendas porrigitur, lumina ad usque lucem diei accendebantur; tum remota mensa, unusquisque ad hymnum aliquem, aut desumptum ex Scriptura sancta, aut de proprio ingenio elicitum, in totius consessus et corone medio cahendum, prouocatur: tum precibus grates Deo referuntur, et inde disceditur ad eamdem curam modestie et pudicitie, qui non tam cenam cenauerint, quam disciplinam. Hanc hostiam de corde deuotam, fide pastam, ueritate curatam,  innocentia integram, castitate mundam, agape coronatam, cum pompa operum bonorum, inter psalmos et hymnos deductam ad Dei altare, omnia a Deo impetraturam, Christiani mactabant.

Strictius ac festino pede cuiusnam sit usus Tertulliani in re morali et ascetica, ut promisimus, carpimus. Illico ac primo explorandum foret quinam qualesue fuerint Christianorum mores. Ea disciplina patientie diuine agere nos, inquit Noster, satis manifestum esse uobis potest, cum tanta hominum multitudo, pars pene maior ciuitatis cuiusque, in silentio et modestia agimus, singuli forte noti magis quam omnes; nec aliunde noscibiles, quam de emendatione uitiorum .

Iam uero quanta Christianorum caritas que uel  ethnicos in admirationem rapit: uide, inquiunt, ut inuicem se diligant, et ut pro alterutro mori sint parati! Ipsi enim ethnici ad occidendum alterutrum paratiores . Quanta coniugum christianorum castitas, et celibum multorum integritas, et uirginum innocentia! Quid enim insigne preferimus, nisi primam sapientiam, qua friuola humane manus opera non adoramus; abstinentiam, qua ab alieno temperamus; pudicitiam, quam nec oculis contaminamus; misericordiam, qua super indigentes flectimur; ipsam ueritatem, qua offendimus; ipsam libertatem, pro qua mori nouimus . Cuinam inauditum est quam inuicte Tertullianus cum Christianorum moribus conferat philosophorum prestantissima exempla modestie, equanimitatis, fidei, simplicitatis  ? Ceteras inter Christianorum uirtutes maxime emicuit tam sedula quam dura ieiuniorum obseruantia, qua non minus quam aliis uirtutibus ab ethnicis discrepabant. Nec iis satis fuit non solum publicis in calamitatibus, sed aliis etiam diebus tam seuera austeraque ieiuniorum obseruatione iram Dei placare, sed in sacco etiam, ait Tertullianus, et cinere uolutantes, inuidia celum tundimus . Huc referenda forent pulcherrima que in libris specialibus concinnauit Noster de oratione, de patientie uirtute, de uano mulierum cultu et ornamento, de illicita spectaculorum frequentia, de idololatria et uariis eiusdem speciebus, de martyrii pre omnibus excellentiori magnanimitate.

His, coronidis instar, adnectantur selecta ex Tertulliani  operibus ascetica documenta.

Christianus Deum timet, non homines.---»Nos, qui sub Deo omnium speculatore dispungimur, quique eternam ab eo penam prouidemus, merito soli innocentie occurrimus, et pro scientie plenitudine, et pro latebrarum difficultate, et pro magnitudine cruciatus, non diuturni, uerum sempiterni, eum timentes, quem timere debebit et ipse, qui timentes iudicat: Deum, non proconsulem timentes .«

Deus ad penitentiam impellit.---»Bonum est penitere, an non? Quid reuoluis? Deus precipit. At enim ille non precipit tantum, sed etiam hortatur. Inuitat premio salutem; iurans, etiam uiuo dicens, cupit credi  sibi. O beatos nos, quorum caussa Deus iurat! O miserrimos, si nec iuranti Domino credimus .«

Peccatorem ad se reuertentem Deus benigne suscipit.---»Quis ille nobis intelligendus Pater? Deus scilicet, tam Pater nemo; tam pius nemo. Is ergo te filium suum, etsi acceptum ab eo prodegeris, etsi nudus redieris, recipiet, quia redisti: magisque de regressu tuo, quam de alterius sobrietate letabitur. Sed si peniteat ex animo . . . . si porcos, immundum relinquas pecus, si patrem repetas uel offensum, Deliqui, dicens, Pater, nec dignus ego iam uocari tuus. Tantum releuat confessio delictorum, quantum dissimulatio exaggerat. Confessio enim satisfactionis consilium est, dissimulatio contumacie .

»Exomologesis prosternendi et humilificandi hominis disciplina est, conuersationem iniungens misericordie illicem. De ipso quoque habitu atque uictu mandat, sacco et cineri incubare, corpus sordibus obscurare, animum meroribus deiicere, illa que peccauit, tristi tractatione mutare; ceterum pastum et potum pura nosse, non uentris scilicet, sed anime caussa: plerumque uero ieiuniis preces alere, ingemiscere, lachrymari, et mugire dies noctesque ad Dominum Deum tuum, presbyteris aduolui, et caris Dei adgeniculari, omnibus fratribus legationes deprecationis sue iniungere .«

Ridenda penitentia, que delicias non abiicit.---»Adiicito ad sumptum, conquirito altilium enormem saginam,  defecato senectutem uini: cumque quis interrogauit cuinam ea largiaris; deliqui, dicito, in Deum, et periclitor in eternum perire. Itaque nunc pendeo et maceror et excrucior, ut Deum reconciliem mihi, quem delinquendo lesi .«

Christiano mundus est instar carceris.---»Si recogitemus ipsum magis mundum carcerem esse, exiisse uos e carcere, quam in carcerem introisse, intelligemus. Maiores tenebras habet mundus, que hominum precordia excecant; grauiores catenas induit mundus, que ipsas animas hominum constringunt; peiores immunditias expirat mundus, libidines hominum. Plures postremo mundus reos continet, scilicet uniuersum hominum genus. Iudicia denique non proconsulis, sed Dei sustinet .«

 Exemplo Christi contemnende diuitie.---»Omni pene in loco de contemnendo seculo Scripturis dominicis commonetur. Nec maior ad pecunie contemptum exhortatio subiacét, quam quod ipse Dominus in nullis diuitiis inuenitur; semper pauperes iustificat, diuites predamnat. Ita detrimentum patientie fastidium opulentie preministrauit: demonstrans per abiectiones diuitiarum, lesuras quoque earum computandas non esse .«

Cur de morte amicorum non dolendum.---»Cum constet de resurrectione mortuorum, uacat dolor mentis, uacat et impatientia doloris. Cur ergo doleas, si periisse non credis? Profectio est, quam putas mortem. Non est lugendus, qui antecedit, sed plane desiderandus.  Id quoque desiderium patientia temperandum. Cur enim immoderate feras abiisse, quem mox subsequeris? Ceterum impatientia in huiusmodi et spei nostre male ominatur, et fidem preuaricatur. Et Christum ledimus, cum euocatos quosque ab illo, quasi miserandos, non equanimiter accipimus .«

Patientie encomia.---»Satis idoneus patientie sequester Deus. Si iniuriam deposueris penes eum, ultor est; si damnum, restitutor est; si dolorem, medicus est; si mortem, resuscitator est. Quantum patientie licet, ut Deum habeat debitorem? nec immerito; omnia enim placita eius tuetur, omnibus mandatis eius interuenit. Fidem munit, pacem gubernat, dilectionem adiuuat, humilitatem instruit, penitentiam  exspectat, exomologesim adsignat, carnem regit, spiritum seruat, linguam frenat, manum continet, tentationes inculcat, scandala pellit, martyria consummat, pauperem consolatur, diuitem temperat, infirmum non extendit, ualentem non consumit, fidelem delectat, gentilem inuitat, seruum Domino, Dominum Deo commendat, feminam exornat, uirum approbat; amatur in puero, laudatur in iuuene, suspicitur in sene; in omni sexu, in omni etate formosa est .«

Aduersus spectacula et theatra.---»Impudicitiam omnem amoliri iubemur. Hoc igitur modo etiam a theatro separamur, quod est priuatum consistorium impudicitie, ubi nichil probatur, quam quod alibi non probatur .«

 Scenici semper infames.---»Arcent scenicos honoribus omnibus simul et ornamentis . . . Quanta confessio est male rei, cuius auctores quam acceptissimi sine nota non sunt!« 

Comediis Christianis uetitum interesse.---»An ille recogitabit eo tempore de Deo, posito illic, ubi nichil est de Deo? . . . Pudicitiam ediscet, attonitus in mimos? imo in omni spectaculo nullum magis scandalum occurret, quam ipse ille mulierum et uirorum accuratior cultus, ipsa consensio, ipsa in fauoribus aut conspiratio aut dissensio, inter se de commercio scintillas libidinum conflabellant. Nemo denique in spectaculo ineundo prius cogitat, nisi uideri et uidere . . . . Auertat Deus a suis tantam uoluptatis exitiose cupiditatem .«

 uere Christianorum uoluptates in hoc seculo.---»Iam nunc si putas delectamentis exigere spatium hoc, cur tam ingratus es, ut tot et tales uoluptates a Deo contributas tibi satis non habeas, neque recognoscas? Quid enim iucundius, quam Dei Patris et Domini reconciliatio? quam ueritatis reuelatio? quam errorum recognitio? quam tantorum retro criminum uenia? Que maior uoluptas, quam fastidium ipsius uoluptatis, quam seculi totius contemptus, quam uera libertas, quam conscientia integra, quam uita sufficiens, quam mortis timor nullus? .«

Mali sacerdotes Iudeis peiores.---»Proh scelus! Semel Iudei Christo manus intulerunt; isti impii sacerdotes  quotidie corpus eius lacessunt. O manus precidende! uiderint an iam per similitudinem dictum sit: Si te manus tua scandalizat, amputa eam. Que magis amputanda, quam in quibus Domini corpus scandalizatur!« 

Mulier christiana hominibus placere negligit, imo horret.---»Perfecte, id est christiane pudice, appetitionem sui non tantum non appetendam, sed etiam exsecrandam uobis sciatis: primo, quod non de integra conscientia uenit studium placendi per decorem, quem naturaliter inuitatorem libidinis scimus. Quid igitur in te excitas malum istud? quid inuitas, cuius te profiteris extraneam? tum quod tentationibus uiam aperire non debemus, que nonnunquam  instando perficiunt; certe uel spiritu  scandalum permouent .«

Fucos adhibere, quale crimen.---»Non supergrediendum in ornando corpore ultra, quam quod simplices et sufficientes munditie concupiscunt, ultra quam Domino placere; in illum enim delinquunt, que cutem medicaminibus ungunt, genas rubore maculant . . . Displicet illis nimirum plastica Dei: in ipsis redarguunt, reprehendunt artificem omnium. Reprehendunt enim cum emendant, cum adiiciunt, utique ab aduersario artifice sumentes addimenta ista, id est diabolo.« 

Imago mulieris christiane.---»Prodite iam uos, medicamentis et ornamentis exstructe apostolorum . . . . . caput maritis subiicite, et satis ornate critis; manus  lanis occupate, pedes domi figite, et plus quam in auro placebunt. uestite uos serico probitatis, bissyno sanctitatis, purpura pudicitie. Taliter pigmentate, Deum habebitis amatorem .«

Christianus uoluptates mundi fugere debet.---»Tu peregrinus mundi huius, ciuis superne Hierusalem . . . . Nihil tibi cum gaudiis seculi, imo contrarium debes. Seculum enim gaudebit, uos uero lugebitis. Et felices ait lugentes . . . . Omnia imaginaria in seculo et nichil ueri .«

Aduersus ueritatem nulla prescriptio.---»ueritati nemo prescribere potest; non spatium temporum, non patrocinia personarum, non priuilegium regionum. Ex his enim fere consuetudo initium ab aliqua ignorantia uel simplicitate sortita, in usum per successionem  corroboratur, et ita aduersus ueritatem uindicatur. Sed Dominus noster Christus ueritatem se, non consuetudinem cognominauit .«

Non ex personis fides probanda, sed persone ex fide.---»Non ex personis probamus fidem, sed ex fide personas; nemo sapiens est, nisi fidelis: nemo maior, nisi Christianus: nemo autem christianus, nisi qui ad finem usque perseuerauerit .«

Non alia querenda scientia, quam Iesu Christi.---»Nobis curiositate opus non est post Christum Iesum, nec inquisitione post Euangelium. Cum credimus, nichil desideramus ultra credere. Hoc enim prius  credimus, non esse, quod ultra credere debeamus .«

De Clericorum continentia.» Quanti igitur et quante in ecclesiasticis ordinibus de continentia censentur, qui Deo nubere maluerunt, qui carnis sue honorem instituerunt, quique se iam illius pudoris filios dicauerunt, occidentes in se concupiscentiam libidinis et totum illud quod intra paradisum non potuit admitti . . . . . . . Inde apud nos plenius atque instructius prescribitur unius esse matrimonii oportere qui adleguntur in ordinem sacerdotalem .«

Homo imago Dei per liberum arbitrium.---»Non facie homo ad uniformem Dei expressus est; sed in ea substantia quam ab ipso Deo traxit, id est anime,  ad formam Dei respondentis et arbitrii sui libertate et potestate signatus est. Hunc statum eius confirmauit etiam ipsa lex. Non enim ponereturlex ei qui non haberet obsequium debitum legi in sua potestate: nec rursus comminatio mortis transgressioni adscriberetur, si non et contemptus legis in arbitrii libertatem homini deputaretur . . . Sed et alias quale erat, ut totius mundi possidens homo, non in primis animi sui passione regnaret, aliorum dominus, sui famulus .«

Deus amandus ut Pater, timendus ut Dominus.---»Iustitia Dei plenitudo est diuinitatis ipsius, exhibens Deum perfectum, et patrem et dominum: patrem, clementia; dominum, disciplina; patrem, potestate blanda; dominum, seuera; patrem, diligendum pie;  dominum, timendum necessarie: diligendum, quia malit penitentiam peccatoris, quam mortem; et timendum, quia nolit peccatores sui iam non penitentes. Ideo lex utrumque diffinit: Diliges Deum, et timebis Deum. Aliud obsecutori proposuit, aliud exorbitatori. Ad omnia occurrit tibi Deus, idem percutiens, sed et sanans, mortificans, sed et uiuificans; humilians, sed et sublimans; condens mala, sed et pacem faciens .«

Hucusque bonum esse ac perutilem Tertulliani usum ex omnibus que de eius doctrina congessimus enixe probare uoluisse uidemur; iam uero crimini nobis merito foret, ni ad prauum usum precauendum nichil consilii adderemus. At, quemadmodum quantum prodesse queat eius doctrina statuimus, ita ex eius  erroribus inferendum est quam nocere possint, quam acri iudicio eius scripta secernenda sint. Porro alia communia habet paradoxa cum Montanistis, alia uero adeo sibi propria ut heresiarcha inde euascrit, ac horum errorum asseclas Tertullianistas, ex auctore nuncupatos, protulerit.

Certum indubitatumque est Tertullianum non solum erroribus ac deliramentis Montanistarum subscripsisse, uerum etiam eadem ardentissime propinasse. Istiusmodi sunt omnia quibus suum Paraclitum passim et procaciter uenditat; quibus secundas nuptias non solum damnat, sed insuper enormitatem uocat omni crimine maiorem; quibus illicitum esse, urgente persecutionis estu, tum fugere, tum sese pecunia  redimere docet. At refugit animus referre iniurias quas euomuit doctor ille proteruus contra Dei Ecclesiam; quibus Catholicos impetit, quos passim appellat Psychicos, id est animales homines ac carnales. Eosdem arguit quod, agapes celebrando, uentri indulgerent et impudicitiis operam darent, confessoresque in carcere detentos ad intemperantiam compellerent. Precipuos habes Tertulliani montaniste errores, e quibus ansam arripuit ipse prodendi odium suum, animumque erga Catholicos infensissimum.

Peruenimus ad errores qui Tertulliano heresiarche proprii sunt ac peculiares; ac ne in immensum protrahamur, ad Pamelii, Rigaltii, ceterorumque commentatorum notas infra subiiciendas, hec minutatim  pensanda remittimus. Notabiliora promere sufficiat. Ac primo loco, uirginem Deiparam uirginitatem in partu amisisse audet profiteri. Tum de anima, etsi nonnulla benigne explicanda censemus, multa nullo pacto excusanda remanent, uti, exempli caussa, que solemniora et omni modo corpulentie debita, ea quoque adesse anime, ipsam ex proprio sexu distingui, uel masculino scilicet uel feminino; trinam, sicuti et corpora, per longum, latum et profundum, dimensionem habere; corporis humani speciem ac figuram pre se ferre; non esse qualitatis inanis et uacue, sed que teneri possit, erei coloris ac lucidam. Notabiliter insuper errat Tertullianus, cum docet Ecclesiam ibi etiam haberi, ubi sunt duo uel tres, licet laici: ubi tres, Ecclesia  est, licet laici! horribilis sane propositio, ex qua funestiora bene multa pro Ecclesia consequuntur.

Silentio pretereo alios errores quos non solus ipse propugnauit, sed et alii ex uetustioribus, ceteroquin in re nondum ab Ecclesia definita: ex. gratia, rebaptizandos esse ab hereticis baptizatos: item eo refertur opinio millenariorum, et descriptio paradisi quem in Apologet. cap. 47, appellat locum diuine amenitatis, recipiendis sanctorum spiritibus destinatum, et maceria quadam ignee zone a notitia orbis communis segregatum. Quibus addendum uenit quod habet de angelis apostatis, qui filias hominum cognouerunt  .

Illud autem portentum equare uidetur, inquit auctor quidam uite Tertulliani, uirum hunc scilicet,  sublimi ingenio donatum, fidem conciliare potuisse huiusmodi erroribus, ob uisiones mulierum quibus eque ac sancti Spiritus reuelationibus omnimodam fidem prestabat.

Hinc cum prelaudato auctore concludendum est  iam nos a Tertulliano lapso admoneri quam lubrica res sit hominum intellectus, de se nimium presumens, sibi uni omnia tribuens, nimiumque credens, nec  aliorum, maximeque ipsius Ecclesie respiciens auctoritatem! quam cito priuati cuiuslibet ingenium subuerti queat! quam pronus eiusdem in errores lapsus! quam uere de Tertulliano in sui Commonitorii cap. 18, pronuntiauerit B. uincentius Lirinensis: Tertullianus catholici dogmatis, id est uniuersalis ac uetuste fidei parum tenax, ac disertior multo quam felicior, mutata deinceps sententia, fecit ad extremum quod de eo beatus confessor Hilarius quodam loco scribit: Sequenti, inquit, errore detruxit scriptis probabilibus auctoritatem.



ARTICULUS III. DE LITERARIIS TERTULLIANI ANNALIBUS.

Modo perpensa, utut fieri licuit, Tertulliani multiplici auctoritate, atque datis, que ausi sumus ac  potiora duximus, de recto eiusdem usu consiliis, iam ex hoc ordine rerum minime declinare uidemus, cum quinam fuerint in eo uirorum doctorum impensi labores, siue ad codices transcribendos, siue ad editiones proferendas, siue ad textum in recentibus linguis transferendum, siue ad quedam rei Tertulliane puncta sigillatim enucleanda, in decursu seculorum, singulis uoluentibus annis, recensere summatim aggrediamur. Nihil enim magis ostendit quam tot uirorum in eumdem auctorem operosa ac indefessa emulatio, quanti Tertullianum fecerit omnis retro antiquitas ac recensior eruditio, quanta fuerit eius auctoritas, qualiue diligentia ac prudentia quisque eius scriptis usus fuerit. Prehabitis eadem in re studiis, ac presertim Car. Traugott Gottlob Schenemann  rara admodum Bibliotheca historico-literaria, libentius, pro more nostro ac iure, utentes, primo de codicibus manuscriptis, quorum notitia ad usque nos peruenerit, pauca libabimus; tum editionum, uersionum ac commentationum amplam seriem ad singulos annos, quantum licuerit, referemus  .



§ I. DE CODICIBUS TERTULLIANI.

»Post antiquissima Cypriani, Lactantii, Hilarii, Eusebii, Rufini, Hieronymi, Augustini, uincentii Lirinensis, de Tertulliani libris, ingenio, auctoritate testimonia, nulla subinde per plura secula remanent eius uestigia, obrutusque uidetur sub celeberrimo Gelasii pape decreto, qui indistincta eius opera inter  apocrypha amandauit. Excitus tandem ex iis apocryphorum tenebris, rursus in lucem prodiit circa fausta Caroli Magni tempora, cum ex immani barbarorum colluuie emersa renascerentur studia literarum. Que imprimis floruere Lugduni, in uetusta eruditionis ac eloquentie Gallice sede, nec parum fauisse archiepiscopi lugdunenses, Leidradus inter quos et Agobardus, memorantur. Porro Tertullianum pre omnibus in deliciis habuisse Agobardus existimandus est, quippe cuius exstant plures manuscripti codices nomen eius pre se ferentes. Hinc igitur:


 Seculo nono.

»1o Inter ann. 814 et 840. I. Codex Agobardi prior, membrane., literis uncialibus minusculis elegantibus ac nitidis exaratus, 204 fol. in-4o compactus, uetustate nimia lacer ac diuturno udore marginum corrosus ac lancinatus, extat in Biblioth. reg. sub num. 1622. Iam prope manibus absque periculo tractari non poterat, cum nuper eximius ille codex tandem recenti opera resarcitus est, nec saluis tamen pluribus foliorum frustulis pellucidis, in quibus aliquot emicabant grammata que nunc, margine deficiente, uel obstante opaco linimine, extinguuntur. In 2o folio, sub titulo recentiori manu ac literis quadratis inscripto, hec uetusto caractere leguntur: LIBER OBLATUS AD ALTARE S. STEPHANI EX  uOTO AGOBARDI EPI. In eod. fol. uerso, HIC SUNT TERTULLIANI LIB. XXIII. Sequitur index iste: AD NATIONES LIB. I. IT. AD NATIONES LIB. II. DE PRAESCRIPTIONE HERETICORUM LIBER I, DE SCORPIACE: DE TESTIMONIO ANIMAE---DE CORONA---DE SPECTACULIS LIS  DE IDOLOLAtria LA ---DE CENSU ANIMAE---DE ORATIONE---DE CULTU FEMINARUM---IT. DE CULTU FeMINARUM---AD UXOREM ---IT. DE CULTU FeMINARUM---AD UXOREM---IT. AD UXOREM---DE EXHORTATIONE CASTITATIS--- DE SPE FIDELIUM---DE PARADUSO---DE uIRGINIBUS uELANDIS ---DE CARNE ET ANIMA. In altera columna eiusdem folii: DE CARNE XPI DE PATIENTIA---DE PAENITENTIA ---DE ANIME SUMMISSIONE---DE SUPERSTITIONE SAECULI ---LEGE IN XPO IIIY. Porro deficit codex in libro de Carne Christi, ad hec capitis X uerba: item cum presumant non carnis sed anime nostre.---Nihil extat de sequentibus  libris, nec ullum uerbum, de quatuor precedentibus in indice memoratis. In operimento membranaceo ac rubro, aureis lineis et literis distincto, legitur: IACOB. GOTHOFREDUS. I. C. DOMO PARISIENSIS REGIAE PARISIORUM BIBLIOTHECAE. Hic enim insignis est codex quem primus tractauit Gothofredus, e quo primus duos ad Nationes libros edidit, quemque his editis regie bibliothece dono dicauit.

»II. Codex Agobardinus, a superiori diuersus, in Biblioth. Lugduno-Bataua, ab Hauercampio laudatus, sed non descriptus. uide infra Hauerc. prefatione ad Apologetic. col. 250 sqq.


Seculo decimo.

 »III. Circa ann. 900. Codex Claudii Puteani, caractere pulcherrimo, elegantibus uncialib. 80 fol. in forma 4o compactus, asseruatus in biblioth. regia, olim no 3971, nunc 1623 notatus, solum Apologetic. libr. continens, quem in manibus habuere ac consuluere D. Nic. Le Nourry et Rigalt.


Seculo undecimo.

»Iu. Circa ann. 1000. Codex Petri Pithei, ex caracterum forma a D. Nicol. Le Nourry et aliis uu. DD. undecimo seculo adscriptus, olim ex Pithei schedis RR. Patrum Oratorii Iesu collegio Trecensi dono datus, nunc in biblioth. urbis Montispessulani asseruatus, membranac., in fo, omnia Tertulliani opera continet.  Cf. Henel. catalog. p. 245. Eo usus est ad suam editionem Rigaltius.

»u. Eod. tempore, Codex Harleus caracteris elegantia haud Puteano deterior, neque centum annis recentior, iudice D. Le Nourry, qui eum accepit ab Achille Harleo, Parisiensis senatus preside, in eoque bonas et malas deprehendit lectiones.

»uI. Eod. temp. Codex Auguste-Taurinensis, cui se offendisse testatur Mabillonius in Itiner. Italic. t. I, p.8.

»uII. Eod. temp. Codex Colbertinus prior, quem, iubente abbate Colbertino, a Carolo Duchesne, accepit D. Le Nourry, cui ab annis circiter 700 uisus est exaratus.


Seculo duodecimo.

 »uIII. Infra ann. 1050. Codex Morbacensis in cuius fine manu recentiore scribitur: Orate pro domno abbate Morbacenci, qui alius non est ac Bartholomeus de Andelo, anno 1455 monasterio prefectus. uarias eius lectiones sedulo D. Nic. le Nourry decerpserat eumque 600 uel 700. abhinc annis scriptum ducebat.


Seculo decimo-tertio.

»IX. Codex Colbertinus recentior, delatus ex urbe Tutelensi anno 1687 a D. Stephano Baluzio, notatus in Colbert. bibl. no 5271, olim in Regia 3973, nunc 1689, haud 400 annis recentior iudicio D. Le Nourry. Continet in priori parte Didymi de Spiritu S. tractatum, D. Cypriani epp. et opp., et posteriori parte  Apologeticum Tertulliani.


Seculo decimo quarto.

»Ab annis 1462 ad 1500 saltem referendi sunt codices quos in uberrima Hirsaugiensis abbatie bibliotheca uidit I. Trithemius, ac meminit libro de Script. ecclesiast., ubi de Tertulliano. Ibidem memoratur adhuc extare liber de Exstasi, qui desideratur.

»Anno 1481, pridie idus ianuarii scribebat Angelus Politianus de Tertulliano epistolam haud secus ac si eius libros, quotquot etiamnum habemus, in manibus habuisset.

»X. Ad annum 1492 prodiit codex biblioth. regie Parisiensis, olim num. 4313-3. nunc n. 2616 pre se ferens, haud amplo uolum. 50 fol. membranac.  constans, nitida ac eleganti caracterum recentium forma, ad usum equitis cuiusdam Bartholomei Chalci, archigrammatei ducalis Mediolan., transcriptus ab Hieronymo Waradeo; textus optime note, licet recentior. Post uarias rerum ac dominorum uices, ut constat ex notis primo folio affixis, penes Antonium Faur sub num. 178 fuit.

»Seculo Xu adscribuntur Tertulliani quedam declamationes, quas in catalogo biblioth. Middlehill sub n. 2377 reperit Henel ac inseruit in sua mss. biblioth.


Codices etatis incerte.

»XI. Codex uetus ignotus unde Apologeticus primum exscriptus est.

 »XII, XIII. Hirsaugiensis et Paterniacensis primi fuerunt ex quibus, Tertullianus, Rhenano obstetricante, prodiit.« Etiam nunc seruantur in urbe Schlettstadt, ex ipsamet B. Rhenani biblioth., Tertulliani scripta quedam mss. membranac. Cf. Henel. p. 437.

XIu, Xu. Gorziensis et Fuldensis, quem posthac Fr. Modius diligentius excussit, plurimum Tertulliano emendando profuerunt.

XuI. Gagnei Codicem, ex quo pleniorem Tertullianum dedit, ignoramus.

XuII. Britannicus cenobii Masburiensis a Ioh. Lelando cum Gelenio communicatus, plane egregius; qui usquedum non habebantur libros Tertull. prebuit, aliis contra qui iam exstabant, carens.

XuIII, XXIu. Codices Pamelii; tres uaticani cardinal.  Sirlet iussu in usum eius collati, duo monasteriorum S. Amandi et S. Bauonis in Belgio; unus Anglicanus, qui penes Ioh. Clementem fuit.

XXu. Codex Bongarsii, quo usus est Heraldus.

XXuI. Codex quem Salmasius ad librum de Pallio perpoliendum adhibuisse professus est.

XXuII, XXuIII. Codices duo membranacei in bibliotheca Lugduno - Bataua n. 324, 376 existentes, quibus liber de Pallio comprehenditur, ac usus est Hauercampius.

Insuper uariantes lectiones, quas e uariis libris mss. F. Ursinus collegerat, notemus, quas post Wouwerium Rigaltius in usum uocauit.

»XXIX. Codex uaticanus, continens cum chronico u. Bede multa alia e quibus fragmentum Tertulliani  de exsecrandis Diis, primo editum ann. 1630 a I. M. Suaresio, bibliothece uatic. custos, nec iam abhinc recusum, iterum in hac nostra editione datum T. II, col. 1114. Codex ille, inquit Suaresius, literis longebardicis scriptum ante septingentos uel octogentos annos scriptus uidetur.

»XXX. Codex Ambrosianus, e quo Muratorius eruit ultimam partem tractatus de oratione, uetustus quidem, codem iudice, at nullibi ab eo descriptus, nec ulli affixus etati.«

Perperam Tertulliani nomine inscribuntur duo codices Parisienses, quorum alius in biblioth. regia num. 1656, alter in bibl. S.-Genouef. num. 694 asseruatur, neuter uero uel minimum Tertulliani habet uestigium.



§ II. DE SINGULIS EDITIONIBUS, uERSIONIBUS, AC uARIORUM IN TERTULLIANO COMMENTATIONIBUS.


Seculo decimo-quinto.


1483.

Q. Septimii Florentis Apologeticus aduersus gentes. Impressum uenetiis per Bernardinum Benalium. s. a. nota. fol. Charactere eleganti gaudet, literis initialibus minio adpictis. Singulatim quidem hic Tertulliani libellus in bibliotheca Regio-acad. Gett. exstat et memoratur in biblioth. Pinelliana t. I Patr. Lat. n. 683. Sed, ni fallor, ad Lactantianam editionem ab eodem Bern. de Benaliis factam et a Fabricio commemoratam pertinet; quam, quia forte rarior sit, nolim continuo cum Bunemanno in dubium uocare,  et insunt indicia, que attentum obseruatorem aduertere possunt in huius libelli habitu ueluti capitum tabula ipsum precedens, que sic exscripta est, ut fere in reliquis Tert. Apologetici cum Lactantio editionibus exscribi solet, in dimidia fere parte pagine secunde folii primi; tum ipsius anni note defectus, uix obuius in huius loci et typographi editionibus, deinde quod post subscriptionem subiicitur: Sermo de uita eterna  , qui pariter cum sequentibus Lactantii edit. que Tertulliani Apologeticum adiunctum habent, plerumque prodiit. Possunt hec saltem excitare uu. DD. ut curiosius de his, ubi licet, dispiciant.


1493.

Mediolani per Uldericum Scinzinzeler. fol. Q Septimii  Flor. Tertulliani Apologeticus adu. gentes. Cat. Bibl. Pinell. p. lat. 682, tom. I.


1494.

uenetiis, cura et expensis nobilis uiri Domini Octauiani Scoti Modoctiensis, 1494, quinto idus octobris per Bouctum Locatellum: Q. Sept. Tertulliani Apologeticus, cum Lactantio.


1500.

Parisiis, ap. Io. Petit. 4o. Tertulliani Apologeticus, cum Lactantio, si coniecture fidere licet.


Seculo decimo sexto.


1501---1600.

Cum Lactantio iterum iterumque prodiit Tertulliani Apologeticon: 1502, uenet. fol.; 1509, uenet.  fol.; 1509, Paris. 4o; 1511, uenet. fol.; 1513, Paris. 4o: Florent. 8o, ap. Phil. Iunt. Iuntine exempla seorsum etiam reperias. uid. Cat. Bibl. Pinell. PP. lat., n. 684.


1515.

uenetiis in edibus Aldi et Andree soceri, mense aprili 1515. In fronte: TERTULLIANUS. Premittuntur preter Io. Bapt. Egnatii uen. ad Gasp. Contarenum Patricium uenet. et philosophum precipuum epist. dedicatoriam, Hieronymi uita Tertulliani, et capitum tabula.


1521.

ED. PRINCEPS BASILEENSIS I. Operum Tertulliani, Bas. apud Froben. fol. »Opera Q. Septimii Florentis Tertulliani, inter latinos Ecclesie scriptores primi,  sine quorum lectione nullum diem intermittebat olim diuus Cyprianus, per BEATUM RHENANUM Seletstadiensem e tenebris eruta atque a situ pro uirili uindicata, adiectis singulorum librorum argumentis et alicubi coniecturis, quibus uetustissimus auctor nonnichil illustratur. Quorum catalogum proxima pagina reperies. Floruit sub Ces. Seuero Pertinace et Antonino Caracalla, ualde uicinus apostolorum temporibus, circa annum a Christo passo 160. Quare boni consulenda sunt huius scripta, si alicubi uarient a receptis horum temporum dogmatis, cum omnes synodos antecesserit, apostolicis illis exceptis, quarum in Actis  Lucas commeminit. Gaude, lector, et hunc tibi rarum ac nouum thesaurum para, ac uale.« In calce, folio ante indicem proximo: Basilee apud Io. 'Frobenium: mense Iulio. Au. 1521. Opera que in hoc uolumine continentur, quorum catalogum pagina tituli aduersa prebet, hec sunt: de Patientia liber; de Carne Christi; de Resurrectione carnis; de Prescriptione hereticorum; Aduersus omnes hereses; Aduersus Iudeos; Aduersus Marcionem libri u; Aduersus Hermogenem; Aduersus ualentinianos; Aduersus Praxeam; de Corona militis; Ad Martyres; de Penitentia; de uirginibus uelandis; de Habitu muliebri; de Cultu feminarum; ad Uxorem suam libri II; de Fuga in persecutione; ad Scapulam: de Exhortatione castitatis; de Monogamia; de Pallio; Apologeticus aduersus gentes.

 Ceperat edendi Tertullianum consilium Rhenanus, cum forte in codicem uetustum Paterniaci  cenobii Transiurani incidisset, mox adiutus etiam codice Hirsaugiensi . Utrumque tamen tam corruptum et mendis plenum, simul scripturam utrobique tam similem deprehendit, ut alter ab altero descriptus uideretur, et ni semel uixdum inscripti libri, dum Frobenii prela uacarent, typis excudi cepti essent, omnino ab opere destitutum se fuisse affirmat. Secutus ergo in profligando labore hoc est, ut »quando loca mendosa deprehenderet, et non subuenirent exemplaria, sciens religiose esse tractanda auctorum scripta non secus ac res sacras, nichil mutaret, sed coniecturas, que tum in mentem forte ueniebant, in marginibus adiiceret, quarum nonnulle, inquit,  nec mihi multum arrident, uerum cupiebam lectorem dubitaturum adiuuare. Quod si non ubique successit, non est idcirco damnandus conatus.« Pergit: »Utinam mihi copia fuisset exemplaris quod in Gorziensi cenobio seruatur, id abest ad tertium milliarium ab urbe Mediomatricum, et item eius quod apud Fuldam exstat uel eius quod esse Rome ferunt. Sed spatiis iniqui temporis exclusi, non potuimus ea nancisci. Quamquam uereor nichil nostris esse emendatiora, quando codices quibus usi sumus, Hirsaugensis et Paterniacensis, tam constanter per omnia consentiebant, ex diuersis allati bibliothecis, et non uno tempore descripti. Sed huius conferendi laborem aliis committemus.«

Preter argumenta, singulis libris una cum annotatiunculis premissa, prefixit Rhenanus uitam Tertulliani,  itemque disputationem, sub nomine admonitionis ad lectorem de quibusdam Tertulliani dogmatis; subiunguntur uero Definitiones ecclesiasticorum dogmatum, posthac Gennadio adscripte, et index denique dictionum sententiarumque ac dogmatum. Inscripsit opus principi Stanislao Turzo, Episcopo Olomutzensi. Ab artificio typographico hec editio est satis insignis, tum charactere magno et nitido, tum figuris uel emblematicis, uel mythologicis et historicis ligno impressis, que partim margines tituli, itemque prime dedicationis, et deinde ipsius textus paginam primam cingunt, partim literis initialibus maioribus accesserunt.


 1525. 1528.  1536.


Bas. ap. Froben. f. repetitiones prime.


1539.

ED. BASILEENSIS II. Basilee. f. Opera Q. Septimii Florentis Tertulliani Carthaginiensis, inter latinos Ecclesie scriptores primi, sine quorum lectione nullum diem intermittebat olim diuus Cyprianus, per Beatum Rhenanum Seletstadiensem e tenebris eruta, atque a situ pro uirili uindicata, adiectis singulorum librorum argumentis, et nullibi non coniecturis, ac nuper collatione Gorziensis exemplaris ex Mediomatricibus oblata, non solum longe emendatiora facta, uerum etiam pro re nata nouis ac retextis annotationibus exposita illustrataque. Quorum catalogum proxima pagina reperies. Floruit sub CESS. Seuero  Pertinace, et Antonino Caracalla, ualde uicinus apostolorum temporibus, circa annum a Christo passo 160. BASILEAE 1539. MENSE MARTIO. De hac secunda editione audiamus, que ipse Rhenanus literis prefixis, datis Seletstadii sub cal. mart. 1539, scribit: »Iterum damus Tertullianum, sed emendatiorem, quam antehac. Cuius rei caussa, quod collationem eius codicis, qui Gorzie in Mediomatricibus asseruatur diligentia ac dexteritate Huberti Custinei---adiuuante Dominico Florentino sodali peractam, cura iurisconsulti D. Claudii Cautiuncule Ferdinandi Cesaris a consilio, tandem nacti sumus. Nec uero tantum profuit illa, quamquam multum profuit, quantum momenti attulit ad exactiorem castigationem, quod deprehendimus subinde grecissare Septimium  figuris et constructionibus grecis utentem. Apparet sane nostrum auctorem in lectione Grecorum ueterum qui plurimi id temporis et soli inter sacros interpretes habebantur assidue uersatum, ut imbibitam et impressam memorie Grecorum dialectôn etiam latine scribens interobliuisci nequiret. Nos huiusmodi tropos indicauimus, et quidem sepe crassius, modo apertius; nam uoluimus adiuuare studiosos. Iam dedit retexendarum annotationum ansam collationis istius opportunitas, ubi lectio posterior a priore nonnumquam euariat. Hoc quoniam erat indicandum, aliam etiam expositionem mutata uerba desiderabant. Non licuit adesse Basilea dum editur opus. uerum Sigismundus Gelenius, homo magni in literis iudicii, et eruditione summa preditus, in recognoscendo  opere uicariam operam in officina prestitit, qui merita laude non est fraudandus.«---Hanc noue editionis prefationem excipiunt Prouerbia aut Prouerbii speciem referentia, quibus passim in scriptis suis utitur Sept. Tertullianus a uulgo maximam partem descripta, tum repetita ex priori editione epistola nuncupatoria et uita Tertulliani. Admonitio de quibusdam Tertulliani dogmatis ad calcem recessit, definitiones eccles. dogmatum penitus omisse sunt. Index nouus et prorsus alius est. Ad margines textus dicta et sententie insigniores diligenter notate.  Adnotationibus ad libr. adu. ualentinianos accessit tabula ligno impressa, doctrinam eorum in effigie sistens. Tandem qui singularem libellum superiori editione constituerat, tractatus Aduersus omnes hereticos, tanquam particula perperam auulsa libro de Prescriptionibus hic ad corpus suum rediit  .


1545.

ED. PARISIENSIS I.---Parisiis fol. per GAGNAEUM. Accesserunt Gagnei opera XI  libri Tertulliani: de Trinitate lib. I, de Anime testimonio lib. I, de Anima lib. I, de Spectaculis lib. I, de Baptismo lib. I, contra Gnosticos Scorpiacum lib. I, de Idololatria lib. I, de Pudicitia lib. I, de Ieiunio aduersus Psychicos lib. I, de Cibis Iudaicis epistola, de Oratione  lib. I; ex quibus de Trinitate et de Cibis Iudaicis posthac Nouatiano uindicati sunt. Unde uero Gagneus nactus sit hos libros, cum ipsius editionem oculis usurpare non contigerit, dicere non habeo, nec reperire quidem potui quemquam, qui huius editionis notitiam dare opere duxisset; in Cat. Bibl. Thottiane t. I, p. I, p. 62, hoc anno et loco, forma item maxima memoratas inuenio editiones duas, unam Tertulliani opera ex recogn. Beati Rhenani, ap. Carolum Guillard, alteram per eumdem ap. Hugonem et heredes Aemonis a Porta. Utra harum Gagnei sit, an utraque nescio.


1550.

ED. BASILEENSIS III. Basilee. fol. »Q. Septimii Florentis Tertulliani Carthaginiensis Presbyteri, auctoris  antiquissimi ac doctissimi scripta, et plura quam ante, et diligentius per industriam bene literatorum aliquot ad complures ueteres e Gallicanis Germanicisque bibliothecis conquisitos recognita codices, in quibus precipuus fuit unus longe incorruptissimus in ultimam usque petitus Britanniam: non omissis accuratis Beati Rhenani annotationibus. Catalogum autem aperiet uersa pagina. Accessit et index copiosior, Bas. 1550. In fine: BASILEAE APUD HIER. FROBEN. ET NIC. EPISCOPIUM, ANNO 1550, MENSE MARTIO.« Curauit hanc editionem Sigismundus Gelenius, cuius iam in Rhenani secunda partes laudauimus. Exhibet preter libros superioribus editt. Basileensibus uulgatos eos quoque, quos Parisiensis recens produxerat, sed e codice Brittannico, in quo singuli isti libri exstabant, ex antehac editis tamen modo illi tres: de  Resurrectione carnis, de Prescriptionibus adu. her. et de Monogamia, reperiebantur.---Preterea Apologetico accessit commentarius Fran. Zephyrini Florentini, nunc primum editus. Repetita etiam hic inuenies Rhenani epistolam nuncupatoriam, uitam Tertulliani ac prouerbia et admonitionem de dogmatibus. A  chartarum ac typorum elegantia inter nitidissimas numerari debet hec editio. In Bibliotheca Baluziana huius exemplaris Apologeticus cum cod. ms. collatus erat.


1561.

Parisiis, apud Andr. Wechelum. 4o. Q. Sept. Flor. Tertulliani liber de Prescriptionibus aduersus hereticos, cum scholiis Io. Quintini Hedui.


1562.

ED. BASILEENSIS Iu.---Basilee. fol. Repetitio editionis a. 1550. In fine: Bas. in off, Frob. per Hier. Frob. et Nic. Episcopium, mense septembri.


1562.

»uERSIO GALLICA I. Tractat. Tertule De Prescriptionibus hereticor. per Aubertum de Macere, euulgata  Parisiis.«


1563.

»uERSIO GALLICA I. Lib. De Corona Militis per eumdem, ibid.«


1566.

ED. BASILEO-PARISIENSIS. Parisiis apud Audoënum Paruum  , sub intersignio Lilii aurei, uia ad D. Iacobum. Accurata Geleniane repetitio. Tomis duobus 8o. In fine cuiusque: Par. excudebat Andreas Wechelus. 1566. Index Gelenianus  ad tomi cuiusque contenta est reformatus.


1572.

»uERSIO GERMANICA I. Q. S. F. Tertulliani certe, iuste et necessarie Prescriptiones aduersus omnes  hereses in germanicum idioma a Laurent. Alberto Franco translat. et excus. Dilinge.«


1579.

ED. PAMELIANA---ANTuERPIENSIS I. fol. »Q. Septimii Flor. Tertulliani Carthaginiensis presbyteri opera, que hactenus reperiri potuerunt omnia. Iam postremum, ad exemplaria manuscripta collatione facta, quam accuratissime recognita, aliquot etiam libris auctiora; nunc primum in capita, et certo ordine habita, quanto fieri potuit temporum ratione, in quinque tomos distincta, cum Iacobi Pamelii Brugensis, theologi, archidiaconi Audomaropolitani, argumentis et adnotationibus toti operi interiectis; quibus tum loci obscuriores explicantur, tum quidquid ad antiquitatem ecclesiasticam spectat, illustratur. Ab eodem  Pamelio recens adiecta Tertulliani uita, Scripturarum citatarum index locupletissimus, aliaque Prolegomena.« Adiutus est auctor noue huius recensionis, Iacobus Pamelius , imprimis tribus mss. membranaceis codicibus uaticanis, cardinalis Sirleti, Bibl. tum uaticane prefecti, cura iussuque codici excuso comparatis. Habebat etiam libros mss. monasteriorum S. Amandi ac S. Bauonis et Anglicum codicem, qui penes Io. Clementem anglum erat; nec non Latini Latinii Itali et Io. Harrisii Angli, ab ipsis cum eo communicatas coniecturas uariorumque denique hominum  doctorum uarias obseruationes. Quibus adminiculis tantum sane profecit, ut loca innumera castigasse, hiulca supplesse, quedam etiam superflua, que ex margine in contextum irrepserant, non iniuria rescidisse sibi uideretur. Primum etiam in capita libros omnes distinxit, argumentaque noua ad capitum distinctionem comparata et ipsius Tertulliani uerbis conscripta addidit. Deinde totum opus in quinque tomos partitum est: quorum primo continentur libri aduersus Gentes et Iudeos; secundo Parenetica; tertio scripta aduersus Hereses; quarto Pemata cum Fragmentis operum, que desiderantur; quinto denique ea que aduersus Ecclesiam scripsit, et aliena quedam; librorum in singulis partibus eodem quo conscripti putantur, ordine habito. Admonitionem  etiam de Tertulliani dogmatibus seu erroribus ea quam Rhenanus conscripserat, longe lucupletiorem et ordine alphabetico confectam cum Antidoto, ut uocat, edidit  . Ordo uero contentorum hic est: 1o Dedicatio ad Pontif. Max. Gregorium XIII, data Duaci ipsa Exaltationis Crucis die 1579; 2o Dedicatio altera ad Philippum II Hisp. regem script. ib. eod. 14 septembr.; 3o Indices librorum quouis tomo contentorum et auctorum codicumque, qui Tertulliano castigando usui fuere, notitia; tum 4o uita Tertulliani per Pamelium, et 5o Paradoxa Tertulliani cum antidoto Pamelii; 6o Tertulliani iurisconsulti romani legum rescripta; tandem 7o Indices in Tertullianum, cum locor., tum aliorum auctor. ab eo citator., tum rerum.---Qui quarto tomo comprehenduntur,  libros peticos et fragmenta seu indicia potius librorum deperditorum apud alios auctores aut ipsum Tertullianum obuia primus hic Pamelius operibus Tertull. inseruit. Ad pemata quod attinet, in libris aduersus Marcionem et carmine de Iudicio Domini Tertulliano uindicandis, Ge. Fabricii , in carmine de Sodoma uero Sixti Senensis  auctoritatem sequebatur; Genesin autem et ad senatorem que cum Sodoma carmine Cypriano olim asseruerat, propter orationis similitudinem, Tertulliano nunc demum adiudicauit et denuo recensuit. Hec excipiunt Grecorum operum fragmenta: ad amicum philosophum de Nuptiarum angustiis seu de uirginitate; de Fato; de mundis et immundis Animalibus; de Circumcisione;  de uestibus Aaron: de Trinitate; de censu Anime aduersus Hermogenem; aduersus Appelletianos; de Paradiso; de Spe fidelium; de Ecstasi lib. sex; aduersus Apollonium; Aliorum aliquot et falso inscriptorum. T. u. continentur: de Exhortatione Castitatis; de Monogamia; de Fuga in persecutione, ad Fabium: de Ieiuniis aduersus Psychicos; de Pudicitia; Nouatiani de Trinitate; eiusdem de Cibis iudaicis; eiusd. epistolarum de uera Circumcisione et uero Sabbato notule.


 1580.

ED. BARRAEANA.---Parisiis apud Mich. Iulianum ad mont. diui Hilarii sub insigni stelle coronate, »Opera Tertulliani et Arnobii quotquot ab interitu uindicari summorum uirorum industria potuerunt, cum ueterum exemplarium tum recentiorum collatione restituta, locis Scripture aucta et illustrata commentariis, que alias auctoribus subobscuris et difficillimis non mediocrem lucem afferre poterunt. Omnia studio et labore Renati Laurentii de la Barre. Additis indicibus fidissimis et amplissimis.« In fine: »Excudebat Petrus Le uoirrier, regius in Mathematicis Typographus, Anno sal. hum. M. D. LXXX. mense Iunio.«  Primus Laurentius Barreus id egit, ut, que passim in scriptis uariis uu. DD. imprimis Beroaldus, Alciatus,  Crinitus, Turnebus, uertranius, Hotomannus, Cuiacius, Scaliger ad emendandum explicandumue Tertullianum contulissent, conquireret, et excerpta una cum suis adnotationibus Rhenani commentariis allineret; ubi uero illi deficerent, in libris scilicet post Rhenanum additis, de suo proferret: in eo tamen lectoribus molestus, quod sua nusquam a Rhenani aliorumue distingueret. Rhenani epistolam nuncupatoriam itemque admonitionem de quibusdam Tertulliani dogmatis repeti curauit, uitam Tertulliani de suo addidit, preterea amplum prefixit autorum, quorum fide annotatt. conscripte sunt, catalogum. Nuncupauit hanc editionem preceptori suo De La Bigne Th. D. Quod externam faciem spectat, admodum nitida est editio, adornataque satis commode annotationibus  sub textu dispositis diuersis quoque typis expressis.


1582.

uERSIO GERMANICA I. Libri De Patientia a Luc. Maio, Smalkalace, in 8o.


1583.

ED. PAMELIANA-PARISIENSIS I.---Parisiis sub scuto Basiliensi sol. Pameliana recusa. Huic demum editioni accessisse uidentur:  Prouerbiales Formule Operis Tertullianici contente, breuibus scholiis illustrate per Andream Hoyum Brugensem, cui hanc curam ipse Pamelius iniunxerat, ut prefixa Hoyi ad Pamelium epistola, data apud Atrebates Kal. Ianuar. 1583, nos docet.  Utrum uero et eiusdem Hoyi in Tertullianum Pamelii op. restitutum Epigramma,  quo singulorum librorum, qui hoc quinquepartito opere continentur argumenta ex ordine indicantur, hac demum editione accesserit, an olim iam fuerit uulgatum, nescio. Huius exemplaris apologeticus cum cod. MS. collatus exstabat in Bibl. Baluziana.


1584.

ED PAMELIANA - ANTuERPIENSIS II. Antuerp. apud  Plantin. fol. eadem repetita; in Cat. Bibl. Leidens.  scribitur: Tertulliani Op. ex emend. Iac. Pamelii cum coll. codicis MS. Agobardi per Io. Mercerium. Antuerp. 1584. f.


1585.

ED. PAMELIANA PARISIENSIS II.---Parisiis, ap. Mich. Sonnium. f. Q. Sept. Flor. Tertulliani opera omnia, ad exemplaria MSS. collatione recognita, aliquot etiam libris auctiora, ex editione et cum annotationibus Iacobi Pamelii: accedunt eiusdem Tertulliani uita, aliaque prolegomena. Cat. de la Bibl. du Roy. T. I. p. 363. Non succurrit iamiam, ubi laudata inuenerim Tertulliani opera cum nott. Iac. Pamelii Paris. apud Mich. Somnium. 1548. quod hinc constat errorem esse typographicum.


 1594.

»uERSIO GALLICA II. Lib. De Corona Militis per Florimundum Remond  Burdig.«


1595.

Lugduni Batauor. ex off. Plantiniana. 4.  et 8.  Q. Sept. Flor. Tertulliani Liber de Pallio, ex editione et cum notis Francisci Iunii.


1596.

ED. HEIDELBERGENSIS. I.---Heidelb. ap. Commelinum, f. a Rhenano, Pamelio, Iunio emendata. Laudant Sandius, du Pin, et Caue.


1597.

 ED. PAMELIANA-FRANECKERAE I.---Franeckere excudebat Aeg. Radeus ord. Frisie typ. Q. Septimii Florentis Tertulliani Carthag. Presbyteri, auctoris antiquissimi que adhuc reperiri potuerunt omnia: ex editione Iacobi Pamelii Brugensis. Quibus seorsim addite sunt annotationes Beati Rhenani Seletstadiensis, aucte censura inquisitionis Hispanice:  itemque castigationes ac note perspicue et breues FRANCISCI IUNII Biturigis, tum ex MSS. fide, et Latini Latinii uiterbiensis, aliorumque symbolis comportate, tum coniecturis grauissimis atque lectissimis accurate. Communes preterea indices accesserunt locorum Scripture sacre, aliorum auctorum itemque uerborum et rerum locupletissimus. Pamelii textum atque ordinem Iunius religiosissime seruauit,  nisi quod tomo quarto fragmenta et indicia deperditorum librorum penitus omisit. Annotationes item Pamelii omnino absunt.  Post textum seorsim primum ipsius Iunii, deinde Rhenani animaduersiones subiecte sunt. Ac iste quidem, quibus etiam Iunii, ad Ordines Belgii F. dedicatio; data Lugd. Bat. a. d. Kalend. Martias 1597, cum uita Tertulliani ab ipso recens conscripta prefigitur . Hec in fronte gerunt: ad Q. S. Fl. Tertulliani opera que extant omnia castigationes et note, quam maxime in tam uetustum et grauem scriptorem fieri potuit, perspicue et breues . In quibus tum omnes ferme omnium seculi nostri doctissimorum hominum lectiones, emendationes, interpretationesque necessarie ex MSS. fide et coniecturis probabilibus adunantur et adscribuntur suis auctoribus; iis etiam expressis, que non uise sunt plane reiicule: tum ex collatione exemplarium loci quam plurimi ad ueritatem rerum proprietatemque uerborum de penitissime antiquitatis tenebris proferuntur suppleti, correcti, illustrati atque confirmati. Post Rhenani annotationes accessit uariantium lectionum in librum Apologeticum  et aduersus Iudeos indiculus, quas ex MSS. membranarum presertim MS. Fuldensis collatione Franciscus Modius Brugensis olim obseruauerat, et posteaquam diu apud M. uelserum Augustanum delituerant, ab eo cum Gasp. Schoppio Franco, tum iuuene, communicate erant, qui Iunio tandem eas transmiserat. Laudat imprimis Iunius multas Pamelii emendationes Fuldensis MS. auctoritate esse firmatas. Collatio quidem ipsa ad ed. Barrei 1580, Paris.  facta erat nec mutata a Iunio, sed pagine tantum noue editionis sunt adscripte. In Bibl. Leidensi extant duo h. e. exemplaria, unum manu Iosephi Scaligeri notatum, alterum cui a Dominico Baudio adscripte sunt castigationes Iosephi Scaligeri ex autographo  .


 1597.

ED. PAMELIANA-GENEuENSIS I.---Geneue cum not. Pamelii .


1598.

ED. PAMELIANA-PARISIENSIS III.---Parisiis apud Laurentium Somnium uia Iacobea in Circino aureo. M. D. XCuIII. uide titulum ed. 1579, cui hic insuper addita: »Accessere et loci ex coniectura LATINI LATINII uiterbiensis restituti, et erudita in lib. de Pallio IOANNIS MERCERII Antecessoris Bituricensis Commentaria. Catalogum totius operis inueniet lector post epistolas dedicatorias; et in singulis tomis prefetiunculas de librorum ordine.«---Lat. Latinii emendationes f. coniecture post edit. Pamel. a. 1583. conscripte  et seorsim edite erant Rome 1584, per Francisc. Zannetum et repetite postea sunt accuratius a C. Macro in Latinii Bibl. Sacr. et Prof. p. 191. Codices quidem non habebat, utebatur tamen codicum ab aliis laudatorum uarietate;  insunt quoque et P. Ciaconii Toletani quedam partim ex ingenio, partim ex Cod. uaticano. Ceterum typorum et charte nitore admodum hec eruditis commendatur.


1599.

ED. PAMELIANA-HEIDELBERGENSIS II.---.Heidelb. apud Commelin. f. Repetita Pameliana Du Pin.


1599.

Colonie apud Arnold. Mylium. 12. Q. Sept. Flor. Tertullianus liber de prescriptionibus aduersus Hereticos, ex ed. et cum annotationibus Iacobi Pamelii.


1599.

»uERSIO GALLICA II. Iterum edita lib. De Corona per eumd. Florimund. Ad calcem tract. eiusdem de  Antichristo et Antipapissa Iohanna.«


SAECULO XuII. 1601---1700.


1600.

Parisiis per Ambros. Drouart. 8. Tertulliani liber de Pallio cum interpretatione gallica et notis latinis Edm. Richerii. .


1601.

ED. PAMELIANA-HEIDELBERGENSIS III.---Heidelberge. f. c. notis Pamelii. Sand. Caue. Eamdem hoc anno Geneue prodiisse Dupinius adnotauit.


1601.

Colonie Agripp. in-12. Tres grauissimi perpetue Catholice fidei constantie testes. Tertullianus de  prescriptionibus. uincentius Lirinensis aduersus profanas omnium hereseon nouationes. Edmundi Campiani oblati certaminis in causa Fidei rationes decem. Catal. Bibl. Regalis Carthusie S. Martini. Neapoli 1764. f.


1602.

»In librum de Prescriptionibus notas edidit Iustus Caluinus in libro Moguntie edito sub hoc titulo: Prescriptionum aduersus hereticos perpetuarum tractatus sex.«


1603.

»Theodori Petreii confessio Tertullianica et Cyprianana in Iu libr. digesta. Paris., in-8o.«


1603.

 Francof. 8. Io. a Wower. Emendationes Epidictice ad Q. S. Fl. Tertulliani opera. »Io. a Wower lectori: Totus hic libellus non tam in speciem, quam usum paratus emendationes promittit, quibus Tertulliani opera infinitis mendis liberantur, eas exemplo ueterum Epidicticas inscripsi; quia specimen et maioris operis; cui me, quam primum per rerum mearum uarietatem licebit, accingam. Beneficium tamen illarum, ne quid erres, non tam mihi, quam Fuluio Ursino, eruditissimo uiro, debes; ex ipsius enim libro, qui in Bibliotheca uaticana asseruatur, ea excerpsi, et ne fides mea apud te dubia istius libri usum mihi concessit doct. uir Dominicus Raynaldus, eiusdem Bibl. pref., cuius erga me humanitatem et singulare studium nunquam  satis predicabo. Quanquam ualde uoluissem diutius apud me delituissent, donec illis ab ingenio nostro decentior cultus accessisset. Sed iam sponte currentem incitauit nescio quis clamor, ut hec publicare festinarem, quo satisfieret curiositati illorum, qui pati non poterant, hunc exilem et fugientem gloriole splendorem ad me pertingere.«


1605.

Cracouie, in off. Andr. Petriconii. Q. Sept. Flor. Tertulliani de Prescriptionibus aduersus omnes hereticos liber, distinctus in capita et breuibus notationibus, ex Iacobi Pamelii commentariis illustratus.


1607.

ED. PAMELIANA-FRANECKERAE. III.---Franeckere f.  repetita ed. a. 1597. Sand. Geneue f. c. not. Pamelii. Du Pin.


1608.

ED. PAMELIANA-PARISIENSIS Iu.---Puris. f. repetitio Pameliane, Paris. 1598. Sand. Fabr. Caue. Cat. Bibl. Barber. Mus. Britt.


1609.

ED. PAMELIANA-ANTuERPIENSIS III.---Apud Commelin. f. Repetitio Pameliane. Antu. 1583. Fabric.


1610.

ED. PAMELIANA-PARISIENSIS ua.---Parisiis. f. eadem laudante Oudino p. 218. T. I. Comment. de SS. Rom.


1612.

 Francofurti ad Menum, typis Richterianis. Ioannis a Wower emendationes epidictice ad Q. Sept. Flor. Tertulliani opera. Cat. de la Bibl. du Roy. p. 365.


1612.

»uERSIO GALLICA II. Tract. Prescriptionum, Brosseo interprete, Paris. in 8o.«


1613.

Lutetie Parisiorum. Ex off. Plantiniana, apud Hadrian. Perier, uia Iacobea. Q. Septimii Flor. Tertulliani Apologeticus. Desiderius Heraldus ex antiquis libris emendauit, commentario libro illustrauit, et duos digressionum libros, quibus eiusdem Tertulliani et aliorum scriptorum plurima loca qua  emendantur, qua explicantur et illustrantur, adiecit. M. Minucii Felicis Octauius. Desiderius Heraldus MS. Reg. ope emendauit et notas addidit . In emendando hoc Tertulliani libro usus est Heraldus duobus codd. MSS. altero Puteani patris per filios tamen ipsi communicato, altero Iacobi Bongarsii. Illum etsi iam olim adhibuerat Iacobus Pamelius, tamen aliorum librorum presidio destitutus, non spicilegium, sed messem integram Heraldo reliquisse uidebatur. Preter codices istos adhibuit etiam librum Cuiacii manu notatum, quem Bongarsii cura nactus erat; unde, que ex re esse uiderentur laudato auctoris nomine deprompsit. »In Commentario nostro, inquit, hoc temperamentum sequi studuimus,  ut neque ea que mediocriter eruditis satis clara sunt, illustraremus, id est, soli accenderemus facem, neque ea que homines, alioquin eruditos, sed aliis scientiis occupatos morari possint, prorsus inexplicita omitteremus. Libri istius ea mixtura est, ut non modo ad humanioris eruditionis studiosos, sed ad theologos precipue et iureconsultos adeo ipsos eius lectio pertineat; argumentum autem, et que in eo disputantur, ea sunt, ut omnium qui a seculi fermento sibi cauere uolunt, manibus libellus hic uersari debeat. Hec igitur fecerunt, ut nonnulla que absque caussa hac forent, prorsus omisissem, quandoque attigerim, sed attigerim tantum, et quantum ad lucem satis esset. Sed et quia morem istum inoleuisse uidemus, ut dictionis aut ritus alicuius et moris  ueteris occasione homines paulo longius excurrant sepissime, et multa tractent, que ad scriptorem, quem pre manibus habent illustrandum, faciant plane nichil; et consuetudini satis faceremus, et incommoda tamen, que inde sequuntur, effugeremus, placuit ea que erant preter in alios libros reiicere; quibus ideo Digressionum nomen dedimus. Atque eorum priore, que ad humaniorem literaturam pertinebant, complexi sumus; posteriore que ad rituum ecclesiasticorum illustrationem.« Epistola dedicatoria ad Nic. Brulardum, Francie Cancellarium, propter temporum istorum casus lectu digna. Data est Lutetie Paris. a. d. Kal. Decembr. 1613. Huius libri exemplo, quod Bibl. Regio Ac. possidet, uarietas lectionis Codicis MS. Baliol. Oxon. adscripta  est.


1614.

Parisiis apud Io Libertum. 8o Q. Sept. Flor. Tertulliani liber de Pallio, ex editione et cum interpretatione notisque criticis et historicis Theodori Marcilii. Cat. de la Bibl. du Roy. T. I. p. 364. n. b. n. 462. Ibid. n. 465. et Cat. d'une Bibl. à Utr. 776. T. I. p. 557. sic quoque laudatur: Satyra de pallio c. interpretatione familiari siue glossaria et notationibus reliquis Theodori Marcilii.


1616.

ED. PAMELIANA-PARISIENSIS uI.---Paris. f. Pameliana Paris. repetita. Sand. Caue.


1617.

ED. PAMELIANA-COLONIAE I.---Colonie Agripp.  fol. apud Antonium Hierat. eadem ac superior. Sand. Fab. Caue. Mus. Britt.


1620.

»HERM. RATHMANI Theosophia priscorum patrum Tertulliani et Cypriani fidei antique et uite uere christiane certa et salutaria tradens documenta, e monumentis eorum propriis reddita et recitata uerbis.«


1622.

»In libr. de Prescriptionibus notas edidit Albaspineus annexas ipsius obseruationum Ecclesiasticar. libb. II. Paris., 1622. Helmstad., 1672.«


1622.

Lutetie Parisiorum, sumpt. b. Hier. Drouart uia  Iacobea, sub scuto solari. Q. Sept. Flor. Tertulliani liber de Pallio. Claudius Salmasius recensuit, explicauit, notis illustrauit. Notarum liber titulo peculiari gaudet. Ac de his satis quidem constat; id modo notare iuuat, preter ueteres editiones cod. manu exaratum satis uetustum et optime note inspexisse Salmasium eiusque scripturam  ubique fideliter expressam exhibuisse. Dedicauit librum editor patri Benigno Salmasio in sup. Diuionensi curia regio consiliario. Contra hanc Salmasii editionem eodem a. Rhedonis ap. Iuonem Halecium typographum iuratum prodiit ANTONII KERKeTII Aremorici  animaduersorum liber ad Claudii Salmasii notas in Tertullianum de Pallio. Cui  opposita confutatio animaduersorum Antonii Kerketii ad Claudii Salmasii notas in Tertullianum de Pallio, auctore Francisco Franco I. C. Middelburgi 1623, et cum mox iterum prodiisset: Antonii Rerketii Aremorici Mastigophorus secundus, siue Elenchi confutationis, quam Claudius Salmasius sub ementito nomine Animaduersis Kerketianis opposuit, Pars secunda, Parisiis 1623, responsum est eodem anno, Parisiis Refutatione utriusque Elenchi Cerco Petauiaui, auctore Francisco Franco I. C. et contra denuo emissus: Mastigophorum tertius f. Elenchi confutationis Salmasiane Pars III, ibid. eod. a. Ad Tertullianum ex hac conuiciorum mutuorum colluuie parum fructus redundauit.


1624-1630.

 »EDITIO LA CERDAE IMPERFECTA. Q. Sept. Flor. Tertulliani presb. Carthag. opera, argumentis, explicationibus, et notis illustrata, authore I. LUD. DE LA CERDA SOC. IESU, cum indice locupletissimo, Parisiis, sumptibus Mich. Sonnii, uia Iacobea, sub scuto basileensi, tom. I, ann. 1624; t. II, ann. 1630. Quorum prior libros sexdecim complectitur, eo scilicet ordine, de Pallio lib. I; Apologetic. lib. II; de Testimonio Anime, lib. III; Ad Scapulam, lib. Iu; de Penitent. lib. u; de Orat. lib. uI; ad Martyras lib. uII; de Patient. lib. uIII; de Spectaculis, lib. IX; de Idololatria, lib. X; de habitu muliebr., lib. XI; de Cultu feminar., lib. XII; ad Uxorem, lib. XIII et XIu; de Coron. militis, lib. Xu; de ueland. uirgin., lib. XuI. Nihil de editoris opera, nec de Tertulliano preuium occurrit;  premittitur tantum epistola nuncupatoria Clariss. Heroi D. Ant. de la Cerda, Atanconis, Poci, Olmillorum toparche, Piozii eiusque arcis despote, Mecenati ac fratri suo amantissimo. Io tomo altera prefigitur dedicatio Excell. Dynast. Gaspari de Guzman, Comiti de Oliuares, etc.; que littere unice in laudibus patronorum ita occupantur, ut uix semel Tertulliani nomen in iis appelletur. In lo tom. quinque, libri seqq. continentur: De Prescriptionibus aduersus hereticos lib. I. De Baptismo aduersus Quintillam lib. II. De Anima lib. III. De Carne Christi aduersus hereses quatuor lib. Iu. De Resurrectione Carnis lib. u. Ceteri Tertulliani libri desiderantur, dolendumque est imperfectam remansisse hanc editionem  iniquo supercilio plerumque despectam. In utroque tom. edito textus capitibus a Pamelia editione acceptis, nec non et quam plurimis sectionibus distinguitur. Cuique libro premittitur breue argumentum nimis ieiunum; singulis uero capitibus titulus, summarii instar, locupletior: singulis autem sectionibus subiicitur explicatio in qua textus euoluitur, completoque capite subeunt amplissime note, eo uberiores quo amplius crescit opus, in uerborum et orationis illustratione plurime, pauciores in rerum ac dogmatum indagatione, in utroque parumper prolixe, neutiquam uero omnino superflue. Ad calcem tom. I. adduntur in libr. de Pallio exercitationes in quibus Salmasii liber ad strictos iudicis apices defertur, in quibusdam probatur, in multis damnatur, in  omnibus doctissime pensatur. Hec laudare iuuat quibus concludit Reu. Auctor: »Mihi sepe contigit premeditanti eius lectiones, gaudere, quod Scripturam sacram ita integram habeamus et in corruptam, ut nemini sit dubitandi locus, quod nisi esset, et Salmasio uel alteri traderetur, quot commutarent, delerent, transferrent, cum in uno Tertulliano ita sint uarie circa litteram lectiones.---Raro in biblioth. refertissimis occurrunt duo isti Lacerde tomi, rarius secundo primus sociatur. Unde multas ineunte admiserunt mendas fabricatores catalogorum biblioth., imo et patristice bibliograph. auctores peritissimi. Sic enim in cat. biblioth. Barberine t. I et II. ad ann. 1624 referuntur. Sic falso asserunt Oudinus, comm. de Script. Eccl. t. I, p. 218, Tertull. opera  omnia, et Fabricius in del. s. s. de uera relig. christ. p. 213, pleraque duobus uoluminibus a. 1624 et totidem iterata uia a. 1630 prodiisse. De Oudini errore iam admonuit Ittig. hist. eccles. II secul. p. 69 et de errore Fabricii Schenemann. Bibl. Patr. latin. t. I, p. 36.« Sic doctiss. Schenemann, errorum istius modi rigidus exactor, errauit et ipse in describendo quem non uiderat tom. I, in quo XIII libros tantum contineri, haud ita firmus asserit.


1625.

EDITIO PRINCEPS libror. ad Nationes.

Geneue, ap. Petr. et Iac. Chouet, in-4o. Q. Sept. Flor. Tertulliani libri duo ad Nationes, ad exemplar Agobardi, Lugdunensis episcopi, cum notis, labore et studio Iacobi Gothofredi.---Ipsa hec editio ad manus  non est. De cod. qui Agobardi dicitur, antiquis simo sane et horum librorum quidem haud dubie unico, fidei sue diligentieque testem Regie Bibl. Parisiensi postea donauit editor, Rigaltius in proxima Tertulliani editione scribit, paginas complures adeo fede fuisse uetustatis iniuria, seu potius barbarorum incuria corrosas corruptasque, ut lacune sepenumero etiam in sua editione occurrant, de quibus sine codicis integrioris ope explendis prorsus desperat. Sunt autem, pergit, et preter lacunas, alia que ipsius antiquarii manus haud raro peccauit, quorum certe nonnulla coniecturis nostris emendari uideantur. Sed iis tamen absque ueteris scripture uestigiis male credi non diffitemur, neque id nobis permisimus,  nisi locis admodum paucis, nunquam supressa libri ueteris scriptura. Dicitur nonnunquam hec editio a. 1624 facta; unde utriusque anni notam diuersis exemplaribus inscriptam esse suspicamur. Utrum uero et quomodo ab hac Geneuensi editione diuersa sit, que eodem anno  Aureliopoli impressa circumfertur, dicere non ausim. Huius ed. exemplari in Bibl. Leidensi quedam sunt adscripta a Salmasio.


1626. Lugd. f. Tertull. de Pallio cum comm. de la Cerda. 1628, 1629  .

Lutetie, typis Rob. Stephani apud uiduam Oliuarii uarennei. 8o. Q. Sept. Flor. Tertulliani libri IX. ex codice MS. Agobardi in Bibl. Reg. obuio emendati et obseruationibus illustrati.---Nic. Rigaltius, cuius  nomen hic siletur, horum opusculorum editione futuris suis egregiis de Tertulliano meritis preludere uoluit. Sunt autem libelli isti nouem sequentes: de Oratione; ad Uxorem l. 2; de Cultu feminarum l. 2;  de Exhortatione Castitatis; de Corona; de Prescriptione hereticorum et Scorpiace. Codex Agobardi libros XXIu complexus fuerat, nempe, preter nouem illos, etiam librum I et II ad Nationes, nec non de Testimonio anime, de Spectaculis, de Idololatria, de Censu anime, de Carne Christi: et que hodie Tertulliani scripta desideramus, de Spe fidelium, de Paradiso, de Anime submissione et de Superstitione seculi. Inscripsit hec Tertulliani Rigaltius Card. Armando duci Richelio.


1630.

 »Fragmentum ex libris Tertulliani de execrandis gentium Diis, erutum e Biblioth. uaticana, studio Ioseph. Mar. Suarezii. Rom., 1630. Paris., eod. ann. 8o.«


1632.

»Ioh. Croius specimen coniecturarum in quedam loca Origenis, Irenei, Tertulliani, et Epiphanii edidit Oxon. in 8o.«


1634.

ED. RIGALTIANA I. Lutelie, sumptibus Mathurini Du Puis, uia Iacobea, sub signo Corone. f. »Q. Sept. Flor. Tertulliani Opera ad uetustissimorum exemplarium fidem locis quam plurimis emendata, Nicolai Rigaltii I. C. obseruationibus et notis illustrata. Cum indice glossario styli Africani.«---Quid noua hac omnium Tert. operum recensione, que et nunc etiam  principatum tenet, effecerit, aut efficere saltem uoluerit Rigaltius, ipsius puto uerbis, etiamsi paulo plenioribus, audire sit pretium. »Tertulliani,« inquit,  »scripta legentibus, etiam haud mediocriter litteratis, occurrunt difficilia non pauca sermonis et scripture. Nam sermonis quidem Africani superbia doctrinam ferme omnium dote prestans lectores sibi poscebat ad nutum attentissime sagaces. Posteaquam uero in longe alios incidit, mutari cepit, a quibus non potuit capi et spurias dictiones pro legitimis, adultere manus inuerecundia sparsit. Scripture autem natiue ruina, auctoris uerbis semel interceptis, ut obtrito corpore, sensum una quasi ipsum et mentem profligauit. Sic pessimi correctores emendatissima perdidere. Nam quis esset querelarum modus? aut quid in tante calamitatis casu tam ueteri non desperandum? Hec pestis Homerum iampridem ita persuaserat, ut Arato querenti: ubi locorum haberetur  Iliadis pristine copia?« Timarchi filius Timon cum respondisset: querendam esse in exemplaribus antiquis, addiderit: sed nondum correctis. Dira natio tam fede Septimii nostri libros adeo quoque iampridem uexauit, ut iam falsi uetustas longi temporis prescriptionem obstruat ueritati. Quod si ueterum librorum appelles fidem, etiam ueterum librorum fide falsissime lectiones adferuntur. Nam sunt et libri ueteres deprauatissime correcti; neque ulla spes reducende unquam ueritatis, nisi tam ueteres nanciscantur, ut sint omni correctorum antiquitate uetustiores. Aetas auorum laudabiles Rhenani operas uidit, tribus editionibus elaboratas. Cuius uiri fidei, iudicio, eruditioni, diligentie, si partium studia meliorum exemplarium commercia non inuidissent, is procul dubio prestitisset, quod istam nobis  hodie operam ualde leuaret. Sequens etas Fuluium Ursinum tulit, qui codices inspexerat longe meliores Rhenanianis, contentus excerptas inde lectiones editionis Pameliane marginibus adnotasse, sed ne possessoribus quidem exemplarium nominatis, Fuluiane lectiones, in librum ampliss. doctissimique Tolosatium Archiepiscopi Car. Monchalli ex autographo transfuse, nobis hoc etiam profuerunt, ut earum editioni, Epidicticis Wowerii Notis accurate, fides etiam apud austeriores constare debeat; imo et Schoppianis illis ex Fuldensi et uaticano in Apologeticum et aduersus Iudeos excerptis ab Iunio publicatis. Quorum certe fidem eo magis refert ubique testatissimam, quod et multa sunt et preclara nobis inde notata, que huic editioni plurimum tribuant  lucis et ornamenti. Hec erit apud posteros etatis nostre glorie. Cui decus accedit ingens comperto tandem codice, quem ex uoto Agobardi episcopi Lugdunensis ad S. Stephani altare oblatum fuisse legimus. Hunc certe librum ad exemplaria illa nondum correcta descriptum fuisse, probabunt eius ope restituta nitore pristino quam plurima, que singula indicare tedii sane fuisset molestissimi, pretii uero nullius; nam hec ipsa Tertullianus auide recepit, et sua, que male auulsa fuerant, tam bene hodie coherent, ut auelli unquam potuisse non credas. Itaque summas recuperatorum colligi sat erit, ut inde constet, quid prestare simus parati. Sic tamen, ut notabilia tandem comprehendantur: minutioribus nec  tamen spernendis, scrupulose calculorum diligentie relictis, ut sit olim ingens cumuli summa. Obseruationes adiecimus illustrandis aliquot locis obscurioribus, prisci moris iam longa obliuione deleti, aut eruditionis alicuius recondite uestigiis indagandis. In quo, si nonnulla paulo licentius posita aut disquisita censeantur, ut sunt illa fortasse de criminum occultorum castigatione, deque forma Dominici uultus ac de lucernis per diem accensis, ea sic accipi debent, tanquam Septimianis opinionibus despiciendis animaduersa; minime autem arguendis catholicorum sententiis aut improbandis Patrum Septimio posteriorum decretis  . Imo sententias et decreta ipsa patrum in Ecclesia receptissimorum semper opposuimus Tertulliano, ut qui Africanis istis uelut  salebris offenduntur, statim habeant quo referre pedem tuto possint. Notas etiam intexuimus uariarum lectionum ambiguitati pensitande, ueritati explorande, coniecturis nonnunquam explicandis aut confirmandis. Denique Africani styli glossas complurium inter sese locorum comparatione concinnauimus, interpretandi ratione certissima. Glossas diximus Greco uocabulo, quo Fabius tradidit lingue secretioris uoces minus usitatas significari. Porro breuiores Obseruationes ac Notas plerisque haud satisfacturas scimus, nec propterea culpam deprecamur. Afer iste lectorem non admittit nisi iam eruditum.« Hec Rigaltius in disputatione, inscripta: de Tertulliano et eius scriptis deque uariis eorum editionibus, et quid hac nostra prestetur, que una  cum epistola dedicatoria ad Armandum Duc. Richelium ex ed. IX librorum a. MDXXIX  textui premittitur. Hanc testimonia uett. de Tertulliano subsequuntur, et series Tertulliani operum que hoc uolumine continentur. Item ex quibus queque et quoties sint codicibus notabiliter emendata. Id quod ad minimum quater, ad summum ducenties quinquagies  in plerisque trigesies, uigesies, septuagies, sed et octies centies, centies trigesies, interdum omnibus fere clausulis factum dicitur. Liber de Pallio, scribit, emendatur omnibus fere lineis, iuxta ed. doctissimi Salmasii ad uetusta exemplaria accuratissimam preterquam sex aut septem locis. Textum excipit Index Scripturarum sacrarum; tum subiuncta sub titulo incerti auctoris carmina Tertulliano olim adscribi  solita, aduersus Marcionem l. u de Iudicio Domini Genesis, Sodoma: denique Index rerum memorabilium. Obseruationum libellus peculiari titulo gaudet,  eique accessit Index glossarum Tertulliani egregio consilio et iudicio confectus. Elegantia et nitore typorum, si quidem prima ed. non inferior sit secunde, quam coram intuemur, admodum commendatur hec editio, cui bibliopole honestate haud exiguus utilitatis cumulus accessit editis plurimorum uu. Dd. in Tertull. adnotationibus singulari uolumine tituloque comprehensis: Iacobi Pamelii Brug. Theol. etc. Argumenta et Annotationes in Q. Sep. Fl. Tertulliani opera, quibus adiecte sunt annotationes diuersorum. Omnia textui editionis u. Cl. NICOLAI REGALTII I. C. respondentia. Par. sumpt. Math. du Puis, uia Iac. sub signo Corone. 1635. Preter ea que Pamelius in Tertullianum composuit adnotationes, argumenta, uitam et cet. que longe maiorem uoluminis partem  occupant, exhibentur  hic Latini Latinii coniecture et emendationes, Io. Merceri adnotationes, Edm. Richerii, Theodori Marcilii, Ioannis a Wower et Gabrielis Albospini Aurelian. Episc. note et emendationes. Quibus omnibus accommodatus est index apprime utilis. Quod in titulo ponitur, hasce adnotationes textui Rigaltiano respondere, numeris paginarum in margine obseruationum adnotatis effectum est, ita tamen ut liber de pallio et Apologeticus, qui in Rigaltianis plane alii facti comparent, ad Pamelianam recensionem denuo excuderentur. uolumen hoc notarum seorsim uenit in Catalogis quam plurimis ex. c. In Catal. Bibl. Tottiane, Bodleiane, Firmiane et D'Estrées, T. I.


1636.

»uERSIO GALLICA I. Apologetici, studio Ludouic.  Gyrii, Paris. in-12o.«


1636.

»HERM. RATHMANI Theosophia sub hac noua inscriptione: Theologia speculatiua et practica ex patribus ab insigni quodam theologo collecta et publici iuris facta. Witemberg.«


1639.

»uERSIO HISPANICA I. Libror. Tertulliani De Patientia, de testimonio anime, ad Scapulam, etc. cura Iosephi Pellecier, Barcellone.«


1639.

»PAGANINI GAUDENTII Salebre Tertullianice cum eiusdem comparatione dogmatum Origenis cum philosophia Platonis. Flor., in-4o.«


1639.

 »uERSIO HISPANICA libror. de Patientia, de Testimonio anime, ad Scapulam, etc., cura Iosephi Pellecier, Barcellone.«


1610.

»uERSIO GALLICA I. libror. de oratione. Paris., 12o.---De Patientia, ibid. 12, auctore Hobierio.«


1640.

»uERSIO GALLICA II. Libro De Pallio cura Titreuilli, Paris.«


1641.

Lutet. Paris. c. insigni magne nauis. Fol. Tomi II. Q. Sept. Flor. Tert. opera, argumentis, explicationibus, notis illustrata, auct. Io. Lud. de la Cerda. 


 1641.

ED. RIGALTIANA II. Lutetie, sumpt. Math. Du Puis etc. f. Obseruationibus et Notis atque etiam Glossario auctior, cuius exemplum cum frequent. coll. Codd. MSS. impr. Agobardini in Bibl. Baluz. extabat. Post hanc repetitam esse Rigaltianam Parisiis, 1644, 46, 50 et 58. Oudinus affirmat.


1644.

»PAGANINI GAUDENYII opuscula tria, quorum ultimum de philosophicis opinionibus ueterum Ecclesie Patrum, multa de Tertulliano querit. Pisis., in-4o.«


1644.

»uERS. HISP. II. Matriti. f. Tertulliani liber de Patientia cum commentis Orii. Cat. Bibl. Pinell. T. I. u. 89.«


1644.

 »uERSIO HISPANICA II. Libr. ad Scapulam, interprete Pet. Manero, Cesar August.«


1645.

II. uERSIO GALLICA. Librum de Penitentia cum aliis Patrum de hac materia tractatibus gallice uertit Antonius Arnaldus et Paris. euulg. inter eius opp., t. XXuIII, edit. Paris., 1779.


1646.

»uERSIO GALLICA II. Apologetici studio Ludou. Gyrii, in-12.«


1646.---48---50  .

Parisiis ap. Mich. Solg. uia Iacobea sub signo Phenicis. fol. Tomi III. Tertullianus rediuiuus, scoliis et obseruationibus illustratus. In quo utriusque iuris forma ad originem suam recensetur. Et Auite pictatis  Amatoribus inquirendi norma prescribitur. Auctore P. Georgio, Ambianate, Minorita Capucino, Parisiis apud suos Professore Theologo. Facete Rigaltius grande hoc Capucini opus respiciens in prefatione notis in Cypr. premissa scribit: Quod ad Tertullianum attinet, uix est, ut rediuiuus unquam ab ullo mortalium dici queat, qui iam sit horrendis uel grandium commentariorum sarcinis obrutus et contritus. ---Antequam autem ad ipsa Tertulliani opera accedat scoliis suis et obseruationibus illustranda, premittit uindicias Tertullianicas, quarum prima parte de Tertulliani patria, educatione, studiis aliisque ad uitam eius naturalem spectantibus agit. In secunda parte inter alia disquiritur, quibus motiuis ad Christianam fidem adductus fuerit? an statim a  conuersione baptismo initiatus fuerit? an et uxorem ad fidem traxerit? an Ecclesie Doctor, an Sacerdos, an Monachus, an Martyr fuerit? Tertia uindiciarum pars de Tertulliani doctrina eiusque scriptis tam apologeticis quam polemicis et pareneticis agit. Ita autem de doctrina eius se agere profitetur, ut eius  errores in bonam partem interpretari nitatur. Hec et plura super hac editione Ittigius in Hist. Eccl. Sec. II, p. 71 sq.


1650.

Lond. 8. Tertulliani opuscula uaria.---inter Franc. Rous Mella Patrum pag. 293---468. Cat. Buneau.


1651.

»Tertulliani opp. petica edidit Andreas Riuinus ac post Pamelium, Iunium Barthium breues notas addidit, Goth., 8.«


1655.

»HERM. RATHMANI Theosophia ter edita sub nouo nomine: Medulla Patrum, hoc est Consensus harmoniacus Patrum fidei antique et uite uere Christiane, certis per locos theologicos porismatibus consignatus, certa et salutaria contra aduersarios quosuis  tradens documenta. In fine additur Theologia Practica e Tertulliani et Cypriani propriis uerbis confirmata et luci exposita est a M. Herm.: Rathmanno. Witemberg.«


1656.

Lugd. Bat. ex off. Io. Maire. 8. Q. Sept. Fl. Tertulliani liber de Pallio. Claudius Salmasius ante mortem recensuit, explicauit, notis illustrauit. Accedit uera ad uiuum eiusdem effigies.


1657.

 Ita Sandius. Oudinus contra huius loci et anni repetitionem Rigaltiane forma non indicata commemorat.


1658.

 Parisiis ap. Iac. Dallin sub signo S. Stephani et Thomam Ioly sub signo scuti Hollandie, uia Iacobea: fol. Tomi III. Tertulliani Omniloquium Alphabeticum Rationale Tripartitum, siue Tertulliani opera omnia in nouum ordinem, hactenus intentatum et facilem, omnibus utriusque fori Oratoribus, Rerum humanarum diuinarumque Professoribus ac Scriptoribus utilem, disposita, exposita, illustrata opera fratris Caroli Moreau Augustiniani Ordinis Eremitarum Communit. Bituricens. Conuentus Regine Margarite, in suburbiis S. Germani Paris. Quid noui prestiterit Author in hoc opere, summam Theologie scholastice, Positiue et Moralis ex Scriptura S. Patribus et Tertulliano et Augustino maxime decerpte, complectente, sequens pagina indicabit.---  Titulos II et III uoluminis haud minus prolixos omittimus, et si summam rerum, quas de nouo contulit Author ad illustrationem Tertulliani pag. altera Tomi primi exhibita, descriptam dederimus, satis cuique de ingenio editoris constabit. Ita uero hec sonat:

»Opus hoc nouum tripartitum tribus tomis absoluitur. Primus hic tres partes complectitur. Prima quidem omnes libros Tertulliani, in ordinem alphabeticum digestos, proferi, supplens quatuor defectus notabiles, in omnibus hactenus editionibus pretermissos, in prefatiuncula premittenda notatos.   Secunda, pacifice, et absque contentiosa controuersia, tacito etiam aduersarii cuiuscumque nomine nudo ueritatis, et pietatis S. Patri Augustino, debite nec non totius operis ex eius sententiis lectissimis contexti ab omni emulationis iniuria tutandi respectu, diluit, Alphabetum errorum perperam imputatorum Augustino, Tertulliani in omnibus sanis illustratori, in peruersis correctori. Ubi tota eius doctrina, maxime uero de Predestinatione, gratia, et libero Arbitrio, non priuata unius auctoris, sed Catholica, et ad S. Scripture, Patrum, Conciliorum, SS. Pontificum et Tridentine quam maxime Synodi et Constitutionis Innocentii X. in quinque Proposit. Censura, regulas, exacte reducta; et per 27 questiones curiose discussa, orthodoxa prorsus esse conuincitur.  Tertia pars erroneas, hereticas, durioresque sententias Tertulliani a sana eius doctrina separatas, ordine pariter alphabetico contextas euoluit, explicat et Catholica S. P. Augustini doctrina dissoluit. Cum gemino secunde et tertie partis proprio indice; altero locorum selectioris scripture ibidem explicate, altero rerum notabiliorum. Secundus et Tertius Tomus patiuntur omnia sana eiusdem Tertulliani Opera in locos communes ordine nouo et hactenus intentato, non tantum alphabetico, sed etiam rationali exactissime distincta, breuibus scholiis ad singula queque obscura, ad literam exposita, et ubique per selectiores ex Medulla S. Scripture, Conciliorum, Patrum, et S. Augustini presertim, nullibi pretermissi, aliorum item probatissimorum authorum cuiusque  discipline locos illustrata. Cum triplice indice locupletissimo in fine tomi tertii collocando; quidem Scripture sacre explicate ter millies et amplius locis, rerum ac uerborum, concionum. De Operis inscriptione  , dispositione, utilitate, soliditate, curiositate et intanta rerum diuersarum abundantia, coniunctaque breuitate perspicua: nec non Tabelle Emblematice fronti operis imposite expositione,  Synopsi quoque uite Tertulliani et Augustini, deque symbolicis eorum,  ac dissymbolicis proprietatibus et Elogiis: de usu tandem et praxi totius Operis habet, quam attente examinet Lector, ut sibi necessariam, Prefationem generalem, post nuncupatoriam epistolam immediate subsequentem.« Restat, ut ad illa, que in textu prestitisse profitetur, paulisper animaduertamus; sed et hic uerbis ipsius defungi licebit. Ita uero pollicetur in textu innumera etiam in emendatioribus editionibus menda correxisse; uirgularum, punctorum, accentuum defectus, intellectum obscurissimi authoris obnubilantes suppleuisse; cacographias quam plurimas emendasse; ut si Typographi cura Autographi purgatissimi sollicitudini responderit, et correctori uigilantissimo paruerit, nichil futurum sit, quod in hoc textu censoris oculos, seuerissimi licet, arguendum ostendat.  Iam hec satis erunt, nec tamen nimia, ut spero, pro raritate molis huius chartacee. Inscripsit opus Pomponio de Bellicore Equiti, et supremi senatus Parisiensis principi.


1662.

ED. PAMELIANA-ROTHOMAGENSIS Ia. Rothomagi. f. Q. S. Fl. Tertulliani opera omnia, etc., cum Iac. Pam. argg. et annotatt., Latini Latini coniecturis, etc., repetita. Ed. 1597.


1662.

»Le Génie de Tertullien, par de Fayolle. Paris, in-4o.«


1664.

ED. PAMELIO RIGALTIANA PRIORII.---Lutetie Parisiorum, impensis societatis typographice librorum officii  ecclesiastici. Q. Sept. Flor. Tertulliani Opera ad uetustissimorum exemplarium fidem sedulo emendata, diligentia Nic. Rigaltii I. C. cum eiusdem adnotationibus integris et uariorum commentariis, seorsim antea editis, Ph. Priorius argumenta et Notas in libros omnes de nouo adiecit et Dissertationem apprime utilem concinnauit. Accedunt Nouatiani tractatus, de Trinitate et Cibis iudaicis, cum Notis, ut in Editione Pamelii. Textus est Rigaltiane secunde, cuius etiam note omnes, tum quas ad calcem apposuerat, tum ce, que ad notas in Cyprinum erant adiecte, preterea uero Iac. Pamelii adnotationes selecte, B. Rhenani, Franc. Zephyrii, Gabrielis Albaspinei, Ludouici de la Cerda doctiores obseruationes, tum Salmasii in L. de Pallio potiores, nec non Mercerii, Wowerii  aliorumque illustrationes et correctiones, denique ipsius Philippi le Prieur, qui curam huius editionis gessit, note et argumenta in libros omnes accesserunt. Consilium, quo societatem sibi institutam esse bibliopole fatentur, ut latinos Patres ac ueteres SS. Ecclesiasticos eruditorum hominum lucubratione illustratos ederent, successu caruisse dolendum est. Nam hec editio profecto tum ordine et distributione notarum, que textui charactere minori columnis sectis subiiciuntur, tum chartarum et typorum nitore omnium literatorum plausum meruit. Priorii Note parui quidem pretii sunt, laudanda tamen, quam adornande editioni prestitit, diligentia. Nouatiani tractatus ex recensione Pameliana et eiusdem tantum  notis illustrati habentur. Preter ea, que Pamelianis edit. premittuntur, uita nempe Tertulliani a Pamelio conscripta, Paradoxa illius cum antidoto, prouerbiales formule toto opere contente, ex Rigaltiana accessit iudicium de Tertulliano, etc., et series operum a Rigaltio instituta, tum recens Priorii diss. qua Tertulliani uita, opiniones et errores expenduntur.


1664.

»Herm. Rathmanni Theosophie edit. quarta nouo inscripta titulo: Aurifodina Patrum theologica, tum speculatiua, tum practica, certis per locos theologicos porismatibus consignata; certa ac salutaria contra aduersarios quosuis tradens documenta, a multis iamdudum desiderata; iam nunc uero ab insigniori quodam et de Ecclesia Christi quam meritissimo theologo publici iuris  facta. An ob fucum emptoribus faciendum, an ob grauem exortam in Germania controuersiam Rathmannianam, excogitata fuerit hec titulorum uarietas, deletumque auctoris nomen, haud liquet nec quemquam nunc ignorare piget.«


1665.

»uERSIO GALLICA libror. de Pallio, de Patientia et exhortatione ad martyres, interprete Mannesiero.«


1673.

»Librum Ad martyres gallice interpretatus est Paul. Colomesius, Rupell., in-8o.«


1675.

Bruxellis, 4. Tert. liber de prescriptionibus contra hereticos c. schol., et notis Christiani Lupi.


1675.

 ED. PAMELIO-RIGALTIANA PRIORII II.---Lutetie Parisior. ap. Petr. le Petit sub signo Crucis auree, Edmundum Couterot sub s. boni Pastoris et Carolum Augot sub s. Leonis aurei, in uia Iacobea. Repetita a. 1664, a pluribus mendis que in precedentem irrepserant expurgata. Accessit Carmen de Iona et Niniue.


1675.

»DE LA MOTTE. Histoire de Tertullien et d'Origène. Paris., 1675.---Lugd., 1702, in-8o.«


1680.

»PETRI ALLIXII de Tertulliani uita et scriptis. Paris., in-8o.«


1680.

»NATALIS ALEXANDRI dissert. de Doctrina Tertulliani et de sacramento confirmationis, in eiusd.  Hist. Eccl. u. et N. Test., t. III. sec. II. art. uIII, p. 293, uenet. 1778.«


1682.

»Carmen de Iona et Niniue, cum animadu. Iuret, Barthii, Gronouii, ad calcem Paullini Petricorii, editum a Chr. Daumio. Lips., in-8o.«


1682.

»uERSIO GERMANICA I. lib. ad scapulam, interprete Abrah. Hinckelmanno. Luneb., 1682, in-12, ab eodem uers., libr. ad martyres, in-12.«


1683.

»uERSIO GALLICA III. Tract. de Prescript., interprete D. Heberto, qui et tractatus de uelandis uirginibus, de habitu ornatuque feminarum gallice uertit Paris.«


 1686.

Cantabrigie, ex off. Io. Hayer imp. Henr. Dickinson et Rich. Green. 12. Q. S. Fl. Tert. Apologeticus et ad Scapulam liber, accessit M. Minucii Felicis Octauius.---Apologeticus ad edit. Heraldi, capit. argumentis ex ed. Lacerde additis, liber ad Scapulam ad eiusdem La Cerde ed. exscripti sunt.


1695.

ED. PAMELIO-RIGALTIANA PRIORII III.---Repetita est h. a. editio Rigaltio-Prioriana .


1699.

»E. SAL. CYPRIANI Diatriba academica qua expenditur illud Tertulliani: Hereticorum Patriarcha Philosophi, in-4o. Helmst.«


SAECULO XuIII.


 1701.

ED. uENETA I.---uenetiis. f. Q. S. Fl. T. op. c. uariorum notis selectis ad uoluminis calcem.---Fabricius  ex Pfaffii Origg. iur. Eccl. p. 244, non admodum emendatam esse narrat.


1701.

»SAL. CYPRIANI Commentat. de Doctrina Tertulliani Euangelica inter eiusd. dissert. uarii argumenti. Coburg.«


1702.

»IOH. CROYI. coniectur. in quedam Ioca Tertull. Oxon., in-fol.«


1702.

Amsterd. chez Thom. Lombrail, 8. Apologétique de Tertullien, ou Défense des Chrétiens contre les accusations des Gentils. traduite en français par Louis  Giry, auec le texte latin à côté; édition augmentée d'une Dissert. critique touchant Tertullien et ses ouurages.---uersio hec Ludouici Giry , ab anno inde 1636, aliquoties prodiit absque textu latino.


1703.

»Anonymi Dissertatio, qua ut uerum genuinumque Tertulliani opus uindicatur catalogus hereseon libro prescriptionum subiectus.---Mémoires de Tréuoux, féu. 1703, p. 133 «


1704.

»IO. IOACH. ZENTGRAu. Exercit. de Lapsu Tertulliani ad Montanistas, Argent. in-4o.«


1705.

 »ADAM RECHEMBERGII Dissert., an Hereticorum Patriarche Philosophi ex illo Tertulliani aduers. Hermogenem, cap. uIII. Lips., in-4o.«


1708.

uenetiis, 4, sex tomis, Tertullianus predicans per Michelem uiuien.---Fabricius mentionem facere de eo dicit.---Ephémérides Paris. , 1708, Febr., p. 408. Sed nullam ibi libri mentionem inuenire potui.


1710.

»uERSIO ANGLICA I. Tertulliani, simul et Iustini ac Minucii felicis Apologett. et uincentii Lirinensis commonitorii, cum prolegomenis ac notis, auctore Reeuio, Lond., II in 8o.


 1711.

»I. HENNINGI BOHMERI Dissertationes Iuris ecclesiastici antiqui ad Plinium Secundum et Tertullianum. Lips., in-8o.«


1713.

Patauii, 4. Tertulliani liber de Oratione completus cum notis Guid. Panciroli et Ludouici Antonii Muratorii.---In Muratorii Anecdotis, t. II, p. 1. 56. Ex Codice Biblioth. Ambrosiane Mediolani. Notas Guidonis Panciroli iurisconsulti olim celeberrimi Regiensis, ex Comm. plenioribus in omnia T. opera in bibliotheca P. Ioh. Bapt. Cattanei, Franciscani, tum latentibus, ut. saliuam popularibus suis moueret ad delicias istas tamdiu neglectas in lucem proferendas edidit.


 1714.

»LAUR. BRORSON de Infantariis apud Tertullianum ad Nationes, Lib. I, cap. II, Hafn., in-4o.«


1714-1715.

»uersio gallica II Apologetici cura uassoulti, cum notis. Paris., in-4o, apud Colombat, bis edita anno 1714 et seq. In utraque premittitur egregia de christ. Relig. Apologetis ac in spec. de Tertulliano; note haud contemnende, presertim historice.«


1715.

Tertulliani pemata inter opp. uett. petar. latinor. edita cur. Mich. Maittaire. Lond. 2. in-fo


1715.

»D. NICOL. LE NOURRY Dissert. in Tertull. Apologetic. duos ad nationes libr. et unum ad Scapulam  in apparatu ad Biblioth. Max. PP. II, p. 1574-1590. Paris., in-fol.«


1715.

»AUGUSTI HEUMANII Emendatio libri Tertullianei de Prescriptionibus, in actis Eruditor. Lipsiens. anno 1715, p. 299-305.«


1717.

»Anonymi expositio de: Caligata militia in libr. de idololatria, cap. XIX .«


1718.

Lugduni Bat. apud Isaac Seuerinum. Q. S. Fl. T. Carth. Presb. Apologeticus ad Codices MStos et  editiones ueteres summa cura recognitus, castigatus, emendatus, ut et perpetuo Commentario, in quo non modo uariorum auctorum, sed et plura S. Scripture loca strictius uel uberius explicantur, elucidantur, et illustrantur, studio et industria Sigeberti Hauercampi u. D. ministri, qui preter Argumenta capitum, indices etiam locupletissimos tres adiecit; cum figuris et nummorum typis .---Prestantissima huius libri Tertullianei editio. Quippe editori antiquarum rerum cognitione abundantissimo et curiosissimo simul obtigerat apparatus ualde locuples. Etenim, preter editiones fere omnes, adhibuit Codices Membran. Biblioth. Lugd. Bat, duos, quorum alter, p. 324, alter,  p. 376. Cat. Bibl. Lugd. B. memoratur, tum uariantes Lectiones Codicis Fuldensis a Modio exscriptas et cum editione Iunii, a. 1597, primum uulgatas, ex isto autem tempore nulli fere nisi Gothofredo cognitas et a Nic Rigaltio demum in usum uocatas, sed ita ut que ipsi placuerint inde desumpserit, neque ullam reliquarum, que satis multe erant, in notis suis mentionem fecerit, quare satis fecundum Hauercampio spicilegium superesset; preterea Collationem Codicis Agobardini, diuersi ab illo, ex quo magna scriptorum reliquorum Tertulliani pars olim fuit excitata, sed note satis bone et nulli ante ipsum editorum Tert. inspecti. Collatio uero facta a Iosia Mercero , 1625, ad exemplar ed. Pameliane extat in Bibl. Lugd. B. p. 71; eamdem a Paulo Colomesio  ad oram ed. Rigaltiane descriptam possidebat Franc. Fabricius, Lugdunus Theologus, qui Hauercampii usibus illam cessit. Quoniam autem aliquantum iam opere processerant, antequam ea subministraretur, priorem IX capp. diuersitas, ut et integra MS. membr. secundi L. B. collatio, que opusculo iam ad extremum progresso obuenerat, addendorum loco premisse sunt. Nactus erat insuper Ios. Scaligeri aliquot coniecturas edit. Iunii adscriptas, aliasque emendationes ex uestutis Codd. eiusdem editionis exemplari a Petro Scriuerio adiectas. His tamen copiis Hauercampius Rigaltianum textum confirmauit magis quam nouam recensionem procudit in explicandis uero uerbis illustrandisque, que ad historiam, ritus et religiones antiquas pertinent, insigni doctrina,  eaque cum iudicio temperata, est uersatus, illud imprimis detexisse gaudet, quod bis idem hoc scriptum hic illic paullum in uerbis et oratione immutatum Tert. in publicum emiserit. Promittit et reliquos, quos aduersus Gentes uariis titulis composuit Tertullianus, libros, notulis et aliorum illustratos, in his libros ad Nationes innumeris locis emendatos, una cum Prolegomenis eruditis, in quibus omnino de uita et scriptis eius uberius disputaturus sit: que cur lucem non adspexerint ignoramus. Nummi et alia ere expressa, pro more, quem tunc ad unum omnes eruditi sequebantur, ornatui potius quam usui sunt. Ab illis uero ducta dedicationis occasio ad Gualterum Blockium gazophylacii ornatissimi possessorem.


1719.

»Anonymi adnotationes in librum de Oratione  Tertul.---«


1721.

»LAUR. MAGALOTTI lettera sopra un passo di Tertulliano «


1722.

»uERSIO ANGLICA I. libr. Prescription., cura Ioseph Berty, cum notis. Oxon., in-12.«


1722.

»ARN. GREuE Tertulliani Testimonium de Christo a Tiberio decreta defensum. uitemb., in-4o.«


 1722.

»CHPH. AHEUMANNI Epistole quibus emendantur atque illustrantur caput I et II Apologetici in eius Pecile, t. I, p. 25-33, 197-212. Hale, in-8o.«


1724.

»IOH. LAUR. MOSHEIM Comment. chronolog. hist. de etate Apologetici Tertulliani et initio persecutionis christianorum sub Seuero. Helmst., in-4o, et in eius dissert. ad Histor. eccles. pertinent. t. I.«


1729.

»uERSIO GALLICA Iu, tract. de Prescription. prodiit. Paris. in-12 . u. uersio. eod. anno prodiisse memorant Ephemerides triuultiane, mense mart.«


1729.

 »Locus in Tertulliani libro de Prescriptionibus aduers. Her., cap. XLIX. Ioh. Harduini cura, interpretatus .«


1730.

»D. REMIG. CELLERII O. S. B. Hist. générale des aut. ecclésiast., etc., t. II.«


1733.

»Anonymi obseruationes in Tertullianum et Cyprianum in Miscellan. obseruat. in auct., uol. III, t. I. Amstelodam., in-8o, p. 45-54.«


1733.

»Iu. uERSIO GALLICA libr. ad martyres edita a Caubere. Paris, in-8o.«


1735.

 »IOH. HENR. BLUMEMBACH de Senatusconsulto Q. Septimio Florente Presbytero et iureconsulto Tertullianis liber, Lipsie, in-4o.«


1738.

»IOH. WUILL. HOFMANNI dissertatio Q. Septimii Flor. Tertulliani, que supersunt, omnia in Montanismo Scripta uideri, uitemberge, in-4o.«


1739.

»CHPH. A. HEUMANNI obseruationes critice ad posteriora Apologetici capita in Miscell. Groning., t. II, fasc. 3, p. 479-485.«


1741.

»CHR. LeRERI Progr. librum Tertulliani de Penitentia ipsi uindicans. Altenb. 1741.«


1743.

 »IUST. CAR. WIESENHAUER Disputatio de Iure consulto et Q. Sept. Flor. Tertulliani. Hildesie.«


1744.

ED. uENETA II.---uenetiis, typis Gasparis Gerardi. f. Q. S. Fl. Tert. Opera.---Recusa Priorii editio, uide tit. ed. 1675; in hac uero nouissima editione ueneta additur Sigeberti Hauercampi Commentarius in Apologeticum.---Splendidum artis opus. Note textui subiiciuntur. Apologeticus c. comm. Hauercampi a mendis quibusdam expurgato, ut ibi additur, peculiari titulo ornatus est adiectaque in calce Io. Laur. Moshemii Disquisitio chronologico-critica de uera etate apolog. a Tertulliano conscripti; initioque persecutionis Seueri: inscripta uiro clariss. Sigeb. Hauercampo.---Dolendum  est tot operarum uitiis hanc editionem esse maculatam.


1744.

»I. MART. CHLADEN de Stationibus uett. Christianorum. Commentarius ad illustr. maxime Tertullianum comparatus, Lips. 1744.«


1752.

»D. CORBINIANI THOMAE. O. S. B. obseruationes et note in tractatum de Prescriptionibus. Salisburg, in 8o.«


1753.

»I. E. IMM. WALCH de Apostolorum literis authenticis a Tertulliano commemoratis. Ien. 4.«


1755.

»D. CORBINIANI THOMAE. O. S. B. obseruationes  et note in libr. Tertulliani de Baptismo et Penitentia, Salisburg, in-8o.«


1756.

»uERSIO ITALICA 1. Tertulliani opera omnia catholica et moralia italico sermone reddita a domina Seluatica Bargini, nobili Pisana, habentur typis edita Rome apud Nicolaum et Marcum Pagliarini. Nonnulla alia opera, scilicet aduersus Iudeos; de Prescriptionibus; contra Hermogenem, ab eadem illustri femina in italicum sermonem translata, edenda promittuntur: num autem edita sint, ignoro. In Florentinis literasiis foliis legitur a Cl. u. Bottari italico sermone reddita ea opuscula quorum uersionem D. Bargini omiserat .«


 1756.

»I. GE. GERET Pr. in quemdam Tertulliani de terrarum motibus locum. Onold., in-4o.«


1757.

»IOH. AUG. NeSSELTI Dissert. de uera etate ac doctrina scriptorum que supersunt Q. Septimii Flor. Tertulliani, Hale. Eiusd. III, diss. ad Hist. Eccl. pertin. 1817.«


1758-59.

»AUG. HEUMANNI appendix ad uarias annotationes in Tertullianum, cum analysi accuratiore libri de Prescriptionibus in act. Eruditor. lipsiens. Supplem., t. uI., sect. 5.«


1758.

»CHR. W. FRANC. WALCH de Pompis Satane ad  Tertull. de spectaculis, Gotting., in-4o.«


1759.

»C. GE. SAM. BERNHOLD Progr. Tertulliani Apologeticus ab iniquiore reprehensione uindicatus. Erlang., in-4o.«


1762.

»IO. DAN. uAN HOuEN. spec. annot. ad Tertull. in Museum critic. II, 26.«


1764.

»C. A. BEGER Ep. quo sensu Tertullianus Deum dixerit corpus, Lipsie, in-4o.«


1766.

»EF. WERNSDORF de ueste Palmata ad Tertulliani Apologet., c. 50. Wittemb., in-4o.«


 1769-76.

ED. HALENSIS I.---Hale ap. Salam, ap. Io. Chr. Hendel., 6 uoll., Q. S. Fl. Tert. Opera recensuit IO. SALOMO SEMLER.---Ab initio seorsim quinque libri aduersus Marcionem prodierunt, quibus tanquam tomo primo reliqui, quatuor uoluminibus, sunt adiecti, sextus indices cum glossario Tertulliani prebet. Editionem librorum aduersus Marcionem haud quidem alia de causa aggressus erat Semlerus, quam ut Academicis studiis libro pre aliis Tertulliani insigni et forma descriptioneque facto parabiliori inseruiret, nec operum edendorum consilium rationem semel initam mutauit. Textum reduxit Rhenanianum, editionis prime, sed suo partim ingenio, partim suffragantibus editt. reliquis emendatum, uarietate in dubiis, rarius  coniecturis subscriptis. Ad manus erant preter Rhenani primam, Parisiensis Gagnei, an 1566, in-8. Pameliana 1597. Franekerana Franc. Iunii eiusdem loc. et com. Rigaltii prima cum ueneta nouissima, preterea Lat. Latinii Bibl. sacra et prof. et Wowerii Note Epidictice, an. 1603, tom. II, complectitur plerasque scriptiones polemicas: de prescriptionibus heret. aduersus Hermogenem, ualentinianos, Praxean, Iudeos, contra gnosticos adu. psysichos, t. III, exhibet libr. de uelandis uirginibus, de habitu muliebri, de cultu feminarum, ad uxorem I, II, de exhortatione castitatis, de monogamia, de fuga in persecutione, ad Scapulam, de Resurrectione carnis, de carne Christi; tom. Iu, de oratione integrum ex cod. Ambros. supplementis a Muratorio in Anecd. propositis, de Testimonio  anime, de Penitentia, ad Martyres, de Patientia, de Spectaculis, de Idololatria, de Baptismo, de Anima, de Corona militis, de Pudicitia, tom. u, Apologeticum, ad Nationes I, II, de Pallio cum I Semleri Dissert. in Tert. de uaria et incerta eius librorum indole; Sextus denique cum prefatione Semleri Indices locorum S. S. in Tert. opp. occurrentium, rerum et sententiarum memorabilium, latinitatis Tertullianee, qui perpetui commentarii uicem sustinere possit. A tomo inde quarto omnem editionis curam gessit, prefatus etiam est Christ. Godofred. Schützius, Celeb. nunc Acad. Ienens. litt. hum. et Eloqu. Professor, qui cum iam superioribus uoluminibus operam in colligenda lectionum uarietate nauasset et hic ab incepto nichil desciuit, nisi quod potiores tantum eligendas  uarietates lectionis censeret, inutilibus, quo etiam Franc. Iunii hariolationum partem refert, omissis. Ubi Rhenani ed. deficeret, Pamelianam secutus antiquam ubique lectionem, nisi, cum omnino ferri non posse uideretur, expressit. In libris uol. u, comprehensis Apologeticum ex Hauercampi, de Pallio ex Salmasii emendatione, libros ad Nationes ex Rigaltii Auctoritate proposuit. Utinam uero cum reliquis Cl. Semleri in Tertull. dissertationibus, noue luci facem preferentibus, et ista, quam Schützius promiserat historiam operum et editt. Tertulliani, accessisset!---Non curiose satis Censor Gett. huic editioni propriam esse inquit descriptionem librorum per capita, quippe que a Pamelii inde temporibus semper obtinuit.


 1770.

»I. CHR. WERNSDORF Progr. de Ecclesia, Columbe domo simplici, ad loc. Tertulliani aduers. ualentinianos, cap. III, Helmst., in-4o.«


1772.

»H. A. ZEIBICH Prog. de Tertulliani sententia de Columba in Christum deuolante, Gere, in-4o.«


1774.

»ENGELB. KLUPPFEL. Mens Tertulliani de indissolubilitate matrimonii in infidelitate contracti coniuge alterutro ad fidem Christi confesso. Frib., in-4o.«


1776.

»CHR. F. ROSSLERI Bibliothek d. Kirchenueter in  Ubersetqungen u. auszügen, a. 1. f., t. III. Lips.«


1776-77.

»IO. DANIEL. SCHUMANN Obss. in ueterib. Ecclesie Scriptoribus sec. III et Iu de interpollationibus quibusdam codicis, N. T. Tertulliano perperam afflictis coniectura. Hannou. in-4o.«


1780.

ED. WIRCEBURGENSIS. Wirceburgi in off. libr. Staheliana: Q. S. F. Tertulliani opera omnia, t. I, II, etiam sub tit.: Opera omnia SS. PP. latinorum, uol. I, II. Editor celeb. OBERTHUR secutus est editionem Halensem, sed ita ut compararet editionem Pamelianam, Paris, 1608, recusam et uariantes illius lectiones partim in calce subiiceret, partim, raro tamen et circumspecte, illam emendaret. Quod fecit in uolumine secundo, ut ipse fatetur paullo liberius, substituendo, uel ex Parisina  editione, uel ex uarietatibus lectionum ab Halensi editore collectis, hinc inde uel uoculas alias, uel, rarius tamen, integras etiam sententias. Preterea ordinem librorum chronologicum ex Nesselti auctoritate adoptauit, hac tamen cautela, ut libros contra Marcionem, non aliis interiectos, prouti uiri illius Chronologia exigebat, sed coniunctos una serie, seque immediate excipientes publicaret. Addidit etiam Carmina Tertulliano olim tribui solita, contra Marcionem scilicet, de iudicio Domini, de Genesi, de Sodoma, de Ligno uite, a Pamelio pretermissum, et ad senatorem.


1780.

»In Collect. Petar. uett., edit. Pisauris, t. u, Prodierunt carmina omnia Tertulliano ascripta.«


 1780.

»CHR. GOD. SCHUTZ explicatio loci Tertulliani , de euersione stomachi aut cerebri ex congressione scripturarum. Ien., in-fo.«


1780.

»uERSIO ANGLICA I. Tertulliani libri. ad Scapulam op. D. DALRYMPLE. Edimb.«


1781.

»D. P. DOMIN. SCHRAM O. S. B. analysis opp. Tertulliani in suo magno opere, t. III.«


1783.

»IOS. ANT. CANTOuA de Septimio et S. Epiphanio dissertt. IIo Theol. critic. in quibus anthropomorphismo neutrum laborasse ostenditur. Mediol., in-8o.«


 1784.

»CHR. GOD. SCHUTZ Prog. de Regula fidei apud Tertullianum. Ien.«


1784.

In Assisi 8. Osseruazioni sopra l'Analisi de libro delle prescrizione di Tertulliano.---Precedit eum uersione italica textus latinus Pamelii ex ed. Franeckerana, 1597 , et uariantibus LL. Rigaltii ad uenetam, 1744, Liber ille, ad quem hec obseruationes spectant, prodierat Ticini, 1783, 8o, de utroque Oelrichsius noster, ut puto, lectores monebit.


1785.

»H. CHR. BALLENSTEDT. Tertullians Geistes fehigkeiten, Religions Kenntnisse u. Theologie. E. uershuc.  in-8o, Abhadll. Helmst. in 8o.«


1790.

»C. CHR. BIRCH dissert. quosdam ex Q. Sept. Fl. Tertulliani collectos atque illustratos locos theologicos sistens. Haun. in-4o.«


1791.

»I. GE. ARN. eLRICHS commentarii de Scriptoribus Ecclesie latine priorum uI Seculorum, cura Arn. Herm. H. Heeren, in-8o.«


1792.

»uERSIO HISPANICA Apologete Religionis christiane antique, interprete Em. Ximenes de Urieta, Madrid. in-4o.«


1792-97.

»CH. TROGGOTT. GOTLIEB SCHeNEMANN in Biblioth.  historico-literaria PP. latinor., t. I, p. 2-53.«


1797.

»uERSIO GERMANICA apologetici sub titulo: Des Q. Sept. Flor. Tertullianus uertheidigung D. Christl. Sache gegen d. heiden. A. d. L. Francof., in-8o. auct. I. F. Kleuker.«


1799.

»D. GOTFRED. LUMPER O. S. B. histor. Theol. de uita, scriptis atque doctrina SS. PP., t. uI, de uita et scriptis Tertulliani.«


SAECULO XIX. 1803-1820.

»IOH. MATTH. SCHReCKHII Christl. Kirchengesch. Lips. XXXu, d. 3, 317.«


1820.

»G. H. SCHARFENBERG. comment. acad. de  Iustino, Tertulliano et Cypriano adu. Iudeos disputantibus. Lund. Goth. 4o.


1821.

Tertull. opp. Mediol. 


1822.

»uERSIO GALLICA Iu. Apologet. Tertulliani, interprete D. Meunier, prior. S. Martini in campis in suburbio cabillonensi, optime note ac maioris fame digna, diu post. auct. obitum edita.«


1823.

»I. A. CeNEN Commentat. de Tertulliano, Christianorum et Relig. Christ. aduers. gentes Apologeta---in  Annal. Acad. Rheno-traiect. Ann. 1823-1824.«


1825.

»A. NEANDER Antignostikus, Geist des Tertullianus und Einleitung in dessen Schriften, mit archeologischen und dogmenhistorischen Untersuchungen. Berl., in-8o.«


1825.

»uERSIO GALLICA u. Apologet. et Prescription. adu. her. interprete de Gourcy, Paris, in-8o, accuratis argumentis, exiguis ac paucioribus in textum, frequentioribus in lectiones uarias notis adornata.«


1827.

»Tertulliani Apologetici edit. nou. cum uarr. Lectt. IOS. IGN. RITTER. Eberfeld, in-8o.«


 1827.

»A. RDPH. GEBSER Biblioth. lat. ueterum Petar. Christianor. Iene. Preter primum tomum nichil ulterius prodiit.«


1827.

»uERSIO GALLICA uI. Apologetici Tertull. auct. I. Fr. ALLARD human. liter. olim professor. nec huius conditionis immemore, siue in preuia dissert. de laudibus Tertulliani, quem Tullio et Demosthene longe eloquentia prestantiorem habet; siue in notis ad calcem reiectis, quas, Septimii plerumque oblitus, in quoslibet obuios nouatores pugnaciter immittit.«


1827-1829.

»ED. HALLENSIS II. Hale Magdeburgice apud Ioh. Christ. Hendei, iterum prodiit in tom. uI, ed. Semler. uid. supra.


 1829.

»FR. MUNTER Primordia Ecclesie Africane, Haunie, in-4o, p. 128.«


1829.

»In collectione selecta SS. Ecclesie Patrum complectente exquisitissima eorum opp. cura A. B. Caillau et M. N. S. Guillon, prodiere libri Tertulliani, fere omnes exceptis tantum sex partim editis, nempe de Anima, de Fuga in pers., de Pudicitia, de Ieiunio, de Exhortat. castit. de Monogamia. tom. uI, uII.«


1832.

»uERSIO GALLICA I. Libri de Testimonio anime, qui et ipse ceteris Tertull. scriptis elegantia prestantior haud imparem nactus est primum interpretem, in Annall. Philosophie Christiane, ann. 1832, mense  Iunio, fascic. 24, ubi interpretis anonymi nomen, iniquo iure lectoribus absconditum, merito deinceps in indice detegitur, D. nempe MELCH. DU LAC DE MONTuERT.«


1834.

Tertulliani libri de Prescriptionibus adu. heret. de Baptismo, de Penitentia, de Oratione, seorsim editi sunt, premissa prefatione germanica, sumptibus ac typis Aloys. Attenkouer, 1834, in-8o.


1838.

C. IOS. HESELE Turtullian als Apologet. in Drey et all. Tubinger Theolog. quartals Schrift.---P. I, p. 30.


1839.

Bibliotheca PP. ecclesiasticorum latin, selecta, ad  optimorum libror. fidem edita, curante E. G. Gersdorf. in medium posuit ac publici iuris fecit libros Tertull. fere omnes, in duas classes distinctos, et suos tom. scilicet Io Libr. Apologeticos, ad Martyres, de Spectacul. de Idolol. Apologet. ad Nat. lib. II, de Testim. Anim. de Corona mil. de Fuga in persec. Scorpiace, ad Scapul. 2o Libr. ad ritus et mores Christianor. pertinentes de Orat., de Patient., de Baptismo, de Penit., ad Ux. lib. II, de Cultu fem. lib. II, de Exhort. cast., de Monog., de Pudicit., de Ieiuniis, de uirginib. ueland., de Pallio.---Prodiit hec editio selecta Lips. 1839. 2. tom. in-12, recens. E. F. LEOPOLD. Phil. D. AA. m. in gymn. Annaberg. Precept. ordin. Laudanda sane et recensio, ob textus castitatem, et editio ob chartar. et typor.  nitorem, nullo uero commentario, lectionum tantum uarietate adornata.


1839.

»E. F. LEOPOLD Ueber die Ursachen der uerdorbenen latinitat bei dec schriftstellern nach dem Zeitalter d. K. Augustus, hauptsechlich bei den Kirchenuetern, mit besonderer berücksichtigung des Tertullian inserta u. S. u. Higenii Zeitschrift. f. d. histor. Theol., uol. uIII, p. 1 e. sqq. Lips.«


1842.

»Nouissimam ac amplissimam, que hactenus prodierit, Tertulliani operum fere uniuersorum uersionem Gallicam nuperrime edidit D. De Genoude, in sua chrestomathia Patristica, cui titulus: les Pères de l'Eglise traduits en français, t. XII, Paris, in 8o. Huius  autem uersionis, que duos et uiginti precipuos Tertulliani libros continet, auctor est H. DENAIN de Septimii nostri studiosis bene meritus, notarum tamen omnino expers, et omnis commentarii mole expeditus, elegans potiusquam fidissimus interpres, qui africane loquele asperitatem splendenti ornauit sermone, egregiaque interdum et ad uiuum expressa interpretatione recreauit.«


1843.

His igitur deductis per multa retro secula literariis Tertulliani annalibus finem qualemcumque imponet hec noua PARISIENSIS EDITIO, quam post tot aliorum et tantorum labores ideo confidenter aggredimur, quod nichil nisi alienum ac mutuatum prestamus. Ut enim ex iis que hactenus opera Tertulliani  elucidarunt nichil duximus omittendum; ita nichil noui, uel inauditi adserendum libenter profitemur. Equidem in hoc nostro, quodcumque sit, opere describendo lectorem diu morari noluimus; quenam tamen huic editioni accesserint additamenta, qualisue textus recensio potior habeatur, undenam petierimus perpetuos commentarios, paulo fusius dicendi animus est ac necessitas incumbit.



ARTICULUS Iu. De noua editione Parisiensi.

Coalescit hec editio postea ex tribus partibus seorcim ordinandis ac describendis, nempe tum ex prolegomenis quibusdam, tum ex plurimis appendicibus  inter quas hinc et inde decurrit integer Tertulliani textus, uarietate lectionum ac multo commentario illustratus.

In primo limine conseruare ac typis inamandare religioni duximus TERTULLIANI uITAM PER uIGINTI ET QUATUOR ANNOS a Pamelio concinnatam, breuibus tantum hic illic respersis annotationibus, ac sedulo recensa consularium fastuum serie, in precedentibus editionibus mire disturbata, truncatis, inauditisue nominibus horrida, nec etiam nunc purgata labe quadam perpetua, unius nempe anni anterioritate, que e uetusta consularium Fastuum chronotaxi in Pamelianam recensionem inoffenso pede transmissa, hinc absque magno rerum tumultu eiici nequiuisset.

In his igitur Pamelianis annalibus manent plura imperfecta, hiulca, coniectanea, erronea; quibus resarciendis necessarium subsidium prestat eruditissima I. Aug. Nesselt DISSERTATIO DE uERA AETATE AC DOCTRINA SCRIPTORUM QUAE SUPERSUNT Q. SEPTIMII TERTULLIANI, ex historia theolog. critica de uita, scriptis  ac doctrina SS. Patrum D. Lumper excerpta; quorum opus commune ut libenter edimus, lectoribus pergratum fore rati, ita penes utrumque stare nonnullas eorum subdubias opiniones contestamur.

Que subinde occurrunt TERTULLIANI PARADOXA cum antidoto Pamelii, PROuERBIALESQUE FORMULAE a Beato Rhenano et Andrea Hoyo Brugensi explanate, eas ut in ceteris, sic et in nostra editione habes, nec inficias ibimus nos potius prescriptioni cuidam ac priorum editionum exemplo, quam patenti commodo locum fecisse.

Data deinde Apologetica, iterum et que de propria eius etate ac specialius de Seueriane persecutionis initio disquisiuit I. Laur Mosheim, ab editione ueneta secunda detraximus.

At nichil plenius, integrius et amplius usquam de Tertulliano elaboratum est, quam quod publici iuris fecit in suo tante molis ac doctrine Apparatu D. NICOL. LE NOURRY monachus Bened. e congreg. S. Maur.;  qui tres quidem libros tantum indagaturus, inde laxatis uelis, in altissimam totius Tertulliani doctrinam inuehitur, loca scopulis, offendiculisue inuia confidenter inquirit ac tuto illustrat, suum tanto doctori fidelissimum restituit sensum, suam in multis criminibus falso imputatis caussam uindicat, uera indigitat, errores increpat, conspuit spuria, uerosimilia coniicit, nec ulli audaciori figmento, uel fauente optimi editoris auctoritate, tetricus censor et asper indulget. Porro eo alacrius in lucem iterum proferemus, quo rarius, et questu difficilius est amplissimum illud rei patristice trium priorum seculorum armarium.

Hec sunt que utiliora duximus preuia Tertulliani nostri limina ac pene dicam Propylea. Que cum pertransieris, tutiori pede penetralibus ipsis succedes. Quo iam te mecum peruenisse uidearis uelim, ut, edificii precipui tantisper oblitus, continuo remotissimas inuisamus appendiculas. Quinque ergo reperies in calce repositas, coronidis instar, diuersi argumenti appendices. Quarum prima habet CARMINA siue genuina,  siue supposititia, que Tertulliani nomine circumferuntur, exiguo quidem, utpote exigui momenti, commentario illustrata. Secunda autem fragmentum quoddam exhibet diu per multa secula in codicibus uaticanis obrutum, tandem annum circa 1630 a Ioh. Maria Suaresio, biblioth. uatic. custode, editum, iterumque a duobus seculis obliuio obrutum aut despectum. Tertia autem nonnulla deprehendit que greco ore Septimius dixit, transtulit, aut exarauit, atticismi forsan peritior quam latine urbanitatis. Quarta demum que penitus amissa desiderantur opera recenset, aut eorum spicas decerpit, aut spuria resecat. Tandem Quinta suppeditat eximias D. CORBINIANI THOMAE ADNOTATIONES in duobus Septimi de Baptismo et Penitentia libris, opimas sane ac uberrima substantia confertas, paulo tardius nobis transmissas quam ut suo loco succedant, tempore tamen sat opportuno ut egregium operi pene absoluto finem imponant ac  effusas nobis incumbat agere grates beneuolentissimo u. I. B. Malou, professori Theol. Dogmatice in Uniuers. Louaniensi et eiusdem Acad. Biblioth., cuius ope ac comitate hec grati accepimus munuscula, quibus et tu, candide lector, grato similiter animo utere, amato, et fruere.

Nunc tandem redeuntibus ad operum Tertulliani corpus, tria iterum secernenda occurrunt: textus nempe, uarie lectiones, et commentarii. Porro integerrimam, castissimamque textus recensionem propalare enixe cupientes, preeuntibus uu. CC. Lumpero, Schenemann, Walchio, qui omnium optimam duxerunt Edition. Pamelio-Rigaltianam Priori, ann. 1664, hunc habuimus editionis noue fontem pene omnem et unicum; nec tamen accuratam ceterarum editionum collationem negligentes, septem precipuas, nempe Rhenani, Pamelii, Rigaltii, Parisiensem, uenetam, Halensem et Stahelianam continuis manibus, nostra dum oriretur, habuimus. Quibus accessit, pro omnibus in ea editis libris, splendida ac  recentissima recensio, studio E. P. Leopoldi Lipsie data, ut bibliothece Patrum, curante E. G. Gersdorf, insereretur.

Quinimo eas fere omnes Tertulliani recensiones cum Priorii textu representandas curauimus: continuos enim subnexuimus uariantium lectionum indiculos, ex optimis codicibus, editisue uoluminibus quam diligentissime collectos. Hinc si manu tantummodo obuia quelibet folia euoluas, hinc inde uelim excitatos uideas codices Agobardinos, Lugduno-batauos, Fuldenses, uaticanos Pamelianos, Ambrosianos, Wouwerianos, Latinianos, Gelesianos, ac identidem passim editiones Rhenani, Pamelii, Rigaltii, Franeckere, Parisiorum, uenetam, Halensem, Wiceburgensem, Lipsiensem, Leopoldi, etc. Erunt fortasse qui longa nostra in his perlegendis fastidia dedignati, mirabuntur ac forte dolebunt nosmet in delicatulas ac molestas tricas misere impegisse ac lectores perperam adduxisse. Erunt autem et alii plures et  equiores, qui cum audiendus sit post tot secula rediuiuus Tertullianus, uesana librariorum ac correctorum recentium licentia miris modis disturbatus, nichil esse inane ac insulsum ex iis uel minimis que tanti uiri uocem puram putam elicere queant, nobiscum merito arbitrabuntur. Atqui rem paulo attentius consideranti sepe sepius illud accidet, ni fallor, quod ei ex uocula quadam, in lectionibus uariantibus timide reiecta, lux amplior forsan quam ex abundantiori nota suboriatur.

Quibus nichilominus adminiculis necesse erat addantur doctissima ac felicissima interpretum et commentatorum ad Tertullianum explicandum tentamina. Nec solas nec omnes Parisiensis notas usurpauimus; omissis nonnullis quibus uel plerumque breuissima lectione uaria suppletum est, uel quibus obnitebatur recta fides catholica, alias ex iisdem fontibus ac Priorius, nempe precipue e Pamelii uberrima copia hausimus. Quam frequentius licuit, speciales quorumdam librorum adnotationes, pleniores plerumque ac  penitius auctoris sensum introspicientes, pre omnibus colligendas duximus. Hinc preter animaduersiones Corbiniani Thome in libr. Baptismi et Penitentie modo laudatas, magnam partem perpetui in Apologeticam Hauercampi commentarii, remota sedulo indigesta quadam classicorum auctorum professoria et heretica ructatione, accepimus. Hinc in arduo Pallii libro acutissimi Salmasii prouerbiales elucubrationes transcribendas curauimus. Hinc primi post Muratorium, egregias eius ac Panciroli notas in Orationis librum dimidia parte adauctum ex eiusdem rarissimis Anecdotis deprompsimus. Hinc demum excitata a Semlero in D. Ireneum, aliosque Patres lite impia de eorum scriptorum origine, palmare eius argumentum susdeque uertendum fore arbitrati sumus, dummodo, attentis hinc et inde Tertulliani et Irenei locis similibus sole clarius ostenderimus non solum opera Irenei greca sed et eorum ueterem latinam interpretationem  Tertulliano preluxisse ac proinde temporibus suis preiuisse.

Hec igitur erunt diuersa huius editionis hinc illinc accepta membra. Quanam uero ratione in corpus ceant, ac inter se connectantur, paucis remanet prefandum. Mirum est quotuplici rerum ordine et librorum serie unaqueque Tertulliani editio diuisa aut potius disiecta fuerit. Alii tempora pro libitu suo metientes ac statuentes, ordinem chronologicum assequi studuerunt. Hoc in animis sibi precepisse uidentur La Cerda, et Oberthur. Alii, ut Rhenanus et Rigaltius, uetustorum codicum indices qualescumque in eorum instruenda editione duces habuere. Alii nec temporum, nec codicum habita ratione, uel utraque permixta, Pamelii exemplo, rerum quadam Theologica synthesi deductarum ordinem assumpsere. Alii demum, et pre ceteris omnium nouissimus I. S. Semlerus, nichil sibi proposuisse uidentur nisi omnia Septimii siue catholici siue Montaniste scripta ita ex industria miscere ac confundere, ut promiscue  ab uno ad ultimum una eademque Montanistica farragine fedari censeantur. Nobis igitur etsi religio summa futura sit ueterum editionum ordinem in usu acceptum, omni ope conseruare, nunc in hoc multarum sibi obstrepentium Tertulliani editionum tumultu, necesse fuit nouam seriem, partim chronologicam, partim systematicam, componere. Hinc in duas diuidendos esse partes Septimii tractatus abunde suadet uita eius duplex, altera fide integra, altera heresi contaminata. Hinc duos distinguere est tomos, quorum prior continet scripta ab Auctore adhuc catholico, posterior scripta post susceptum ab eodem Montanismum exarata. Rursus, cum in utraque uite eius uice idem modo aduersarios suos perstringat, modo suos ad bonos mores excitet, pars utraque operum ad duplex generale caput reducenda uenit. Hinc in prima parte series prior LIBRORUM APOLOGETICORUM, nempe APOLOGETICI, LIBRORUM AD NATIONES, DE TESTIMONIO ANIMAE, AD MARTYRES, DE SPECTACULIS, DE IDOLOLATRIA, quibus, appendicis  instar, libellum auctoris Montaniste AD SCAPULAM, ob rerum connexionem subiunximus, quippe in iis omnibus libris Tertullianus causse christiane patronum se profitetur ac gentes, gentiliaque insectatur. Posterior uero eiusdem partis series libros exhibet Tertulliani catholici DOGMATICOS, in quibus totus est in exponendis ritibus, ac disciplinis Christianorum, nempe DE ORATIONE LIB. I., de BAPTISMO LIB. I, unum DE PeNITENTIA, DUOS AD UXOREM, de CULTU FeMINARUM DUOS; hunc uero ordinem, quisquis cum temporum  calculis infra in dissert. D. Lumperi perpensis conferet, iam etiam minime ab ordine chronologico nos recessisse deprehendet.

Tertullianus, suscepto montanismo, sibi aliquo modo constitit; nunc enim in aciem, ut antea, cum omnibus aduersariis congreditur, nunc forensi studio quasi detentus de ritibus ac moribus concionem habet. Hinc secunde operum partis series: prior coaluit ex innumera POLEMICORUM LIBRORUM mole, nimirum DE CORONA MILITIS, DE FUGA IN PERSECUTIONE, aduersus psychicos, ADuERSUS GNOSTICOS SCORPIACE, ADuERSUS PRAXEAM, ADuERSUS HERMOGENEM, ADuERSUS MARCIONEM, ADuERSUS uALENTINIANOS, ADuERSUS IUDAEOS, DE ANIMA ADuERSUS PHILOSOPHOS, DE CARNE CHRISTI ADuERSUS QUATUOR HAERESES, DE RESURRECTIONE CARNIS ADuERSUS MARCIONISTAS, ALIOSQUE GNOSTICOS. Item sedato interdum illo impugnandi feruido estu, animos recreasse uoluisse uidetur cum posterioris seriei LIBROS MORALES descripsit, DE uELANDIS uIRGINIBUS, DE EXHORTATIONE CASTITATIS, DE MONOGAMIA, DE IEIUNIIS,  DE PUDICITIA, DE PALLIO. Extat adhuc insigne Tertuliani opus, imo maximum ac celeberimum, LIBER nempe PRAESCRIPTIONUM ADuERSUS HAERETICOS OMNES, de cuius etate acriter, ut infra uidere est, inter eruditos disceptatur: quorum lites cum non nobis sit componere, mediam inter utramque contendentium aciem stationem elegimus, mediumque huic libro locum adscripsimus, nempe, inter orthodoxi Tertulliani et eiusdem montaniste opera, in fronte posterioris tomi, ut duodecim polemicis libris prefulgeat ac uelut antesignanus preeat.

Que cum utcumque tandem exposita fuerint, penitus explicata tota mente nostra tum de Tertulliani auctoritate uera ac recto usu, tum de instituti nostri origine, subsidiis ac ratione, finem demum prefandi facientes, diximus.---Deum uero iterum iterumque, ut inchoantes, ita et absoluentes opus, enixe rogamus, deprecamurque, almamque simul Deiparam uirginem, angelorum hominumque matrem ac delicias, cunctamque  triumphantis Ecclesie splendentem coronam, eo ipso die quo manum de tabula tulimus, celorum, terrarumque ambitu festiue concelebratam in patrocinium ac tutelam aduocamus, obtestamurque ut hec nouissima diutini operis primordia, Deo optimo maximo accepta sint, Ecclesie matri haud ingrata, quam pluribus utilia, nobisque in eternum profutura.


Scribebatur Paris., Kal. Nou., anno M. D. CCC. XLIII.





uITA Q. SEPTIMII FLORENTIS TERTULLIANI CARTHAGINIENSIS PRESBYTERI; AUCTORE IACOBO PAMELIO, QUAE EIUS AETATIS uIGINTI QUATUOR ANNORUM HISTORIAM CONTINET.

 § I. Exponitur preuia controuersia duplex.---1. TERTULLIANI uitam Deo auspice descripturis, qui  sub Afro Romano Pontifice S. uictore, Imperatore item Afro sibi cognomine Septimio Seuero, Afer et ipse floruit; due occurrunt controuersie, eeque difficillime. Prior, de Tertullo Consule, TERTULLIANO nostro, Tertyliano IC. et S. Tertullino Martyre, e quibus quatuor hallucinatione quadam unum conficere quidam conati sunt. Altera, de tempore et etate Auctoris, qua fidei Sacramentis nouus Christi Tyro initiatus est.

 2. Ac primo, de Tertullo consule, TERTULIANO nostro, Tertyliano IC. et S. Tertullino Martyre.---Ad priorem quod attinet, imprimis fefellit Rhenanum corrupta lectio apud Reginonem, que castiganda etiam apud Hermannum Contractum in Chronicis, ut pro Tertullino Martyre, quem recensent Martyrologia ex Actis passionis S. Stephani Pape pridie Nonas Augusti, TERTULLIANUM legerit. Deinde non minus hallucinati sunt hactenus, qui Tertullum Romanum Consulem cum Iureconsulto Tertyliano confundunt, occasione Senatusconsulti Tertulliani, ad quod complura  Rescripta sunt edita, que recitantur D. L. 38. T. 17. et Cod. L. 6. T. 55  . Neque enim reperiri poterit aliquis Consul Tertullianus, seu Tertylianus, sed Q. Flauius Tertellus cum Licinio Sacerdote anno U. C. DCCCCX. ad cuius relationem iam antea, imperante Hadriano Augusto, dictum Senatusconsultum publicatum est. Utpote quum D. dicto Titulo lib. 21. D. Pius decreuerit, in quadam facti specie cessare Senatusconsultum Tertullianum, quod proinde eo constat esse antiquius; Tertylianus uero IC. sicuti mox latius, sub Alexandro Imperatore multis post  annis claruit, cum aliis plerisque Papiniani discipulis, qui Iuri dicundo operam dedere, cuius Constitutiones ex Libris Questionum et Libro singulari de Castrensi peculio, ne quid hic desit, post uitam hanc Auctoris nostri subiecimus. Que sole quum supersint; nec quisquam alius librorum aliorum ab hoc  Tertyliano editorum meminerit, falsus uidetur Conradus Gesnerus, dum illi preterea adscribit legum Rescripta ex Libris, de Senatusconsultis, ac ad SC. Libonianum et Orphitianum. Atque in his satis consentiunt Doctiores. uerum an idem sit ille Tertylianus cum nostro hoc TERTULLIANO, adhuc sub iudice lis est, presertim id asserentibus quibusdam magni nominis et eruditionis IC. Nos certe, saluo saniori iudicio, diuersum censemus, tum quod ille iuxta ueriorem ex Pandectis Florentinis lectionem, teste Augustino Iustiniano, ubique Tertylianus uocetur,  noster uero TERTULLIANUS, tum quod etiam Francisc. Balduinus datis ad me litteris stylum, et orationem dissimilem confessus sit, tum denique, quod tempora non satis conueniant. Si enim cum Bernardino Rutilio Tertylianum suos edidisse Libros dicamus sub Imperio Hadriani et Antonini, quum Hadrianus Imp. obierit an. U. C. DCCCLXXXX. et Seuerus Imp. sub quo noster TERTULLIANUS, primum ceperit imperare anno U. C. DCCCCXLu. et sic intercesserint anni Lu. oportebit hunc fuisse etate quinquagenario maiorem, quum ex IC. Christianus factus est, maxime  si responsa illa illi attribuamus, que nonnisi in auctoritate magna constituti dare solent IC. cuius tamen contrarium ex S. Hieronymo constat, qui media illum etate, quum antea diu Presbyter fuisset, ad heresim scribit defecisse. Sin uero, iuxta alios  sub Alexandro Imp. cum ceteris IC. quorum responsa in Pandectas relata sunt, iam luce clarius est, eumdem non esse. Nam noster TERTULLIANUS ante Alexandrum annis plus minus XXX. Christi fidem amplexus, eo tempore si adhuc superstes fuerit, in heresi uolutabatur.  Neque uero argumenta contra sentientium tanti sunt ponderis, ut in partes suas me potuerint pertrahere. Quod enim Ulpianus  D. L. 38. T. 17. ad SC. Tertullianum lib. 1. Rescripti meminit Imperatoris et D. Patris  ad Tertullianum quemdam; imprimis aut Iunius, aut Ouinius iuxta MS. cod. Tertullianus ille prenominatur, quum noster Q. SEPTIMIUS TERTULLIANUS appelletur, deinde Pandecte Florentine Tertullum legunt, fortassis eumdem, qui etiam dictus  Q. Flauius Tertullus, cum T. Flauio Clemente Consulatum gessit anno Seueri III. Altera uero ratio, qua potissimum nituntur illi, quod Iuris uerborum retinentissimus atque adeo IC. Romanus fuerit, uel Eusebio teste, noster TERTULLIANUS, non magis conuincit, quam si dicamus, Cecilium Oratorem quem introducit secum colloquentem in suo Octauio Minutius Felix, eumdem esse cum Cecilio Cypriano nostro, quod uterque Oratoriam exercuerit. Aut  si Septimium Seuerum Imp. eumdem esse existimemus cum Septimio altero Seuero, quod uterque Afer et Historicus fuerit, quorum ille suam, hic Alexandri Imp. uitam conscripsit. Aut denique, si Septimium illum cuius uersus extant apud Crinitum in Iani laudes, aut  Quintum Septimium Romanum, qui Dyctis Cretensis de bello Troiano Libros sex Latinos fecit confundamus cum nostro SEPTIMIO TERTULLIANO, quod ambo et Afri et Pete fuerint. Ad quorum fortassis distinctionem, Auctor noster, Q. SEPTIMII FLORENTIS TERTULLIANI CARTHAGINIENSIS appellationes Libris prefixit suis  , non contentus duabus illis SEPTIMII TERTULLIANI, quemadmodum reliqui post eum scriptores Afri, Minutius Felix, Cecilius Cyprianus, Lactantius Firmianus, Marius uictorinus, et Aurelius Augustinus.

§ II. De tempore quo ad fidem conuersus est TERTULLIANUS noster.---3. Porrò  de tempore quo ad fidem conuersus est TERTULLIANUS noster, maior multo se difficultas  offert. Quosdam qui claruisse putant circa annum Christi nati CLX. fefellit illud Auctoris Lib. de Monogamia, annis circiter CLX. exinde productis ; uerum illi quomodo computandi sint a passo Christo, an potius ab etate qua Apostolus Paulus Epistolam scripsit ad Corinthios primam, infra latius ad annum Domini CCXIIII. Multo itaque rectius Eusebius, uen. Beda, Freculphus Lexouiensis, Martinus Polonus, Conradus a Lichtenaw Abb. Urspergensis, uincentius Bellouacensis, Hermanus Contractus, et Trithemius, circa annum plus minus Christi nati CC. TERTULLIANUM claruisse scribunt. Atqui de anno, quo Christo nomen dederit, silent omnes preter ipsum TERTULLIANUM, sed uerbis longe obscurissimis. Illud quidem perspicuum est,  statim a baptismo conscriptum ab eo Librum de Pallio, ea nempe occasione, quod, quum pro more Christiano Toga dimissa Pallium indutus esset, amicus  quispiam obiecit: Ita a Toga ad Pallium? Cui inter cetera respondet: At ego iam illi etiam diuine secte ac discipline commercium confero. Gaude Pallium et exulta, melior iam te Philosophia dignata est, ex quo Christianum uestire cepisti . uerum non perinde intelligi potest, quid sibi uelint eiusdem Libri uerba: Sed uanum iam antiquitas, quando curricula nostra coram. Quantum reformauit orbis seculum istud! Quantum urbium aut produxit aut auxit aut reddidit presentis Imperii triplex uirtus, Deo tot Augustis in unum fauente! Quot census transcripti! Quot populi repugnati! Quot ordines illustrati! Quot barbari exclusi! Reuera orbis cultissimum huius Imperii rus est, eradicato omni aconito hostilitatis et cacto et rubo subdole familiaritatis,  consitum et amenum super Alcinoi pometum et Mide rosetum. Id quidem Rhenanus, Magdeburgenses, aliique eum secuti ita interpretantur; ut per Triplicem Imperii uirtutem, intelligant Seuerum Augustum, et Pescennium Nigrum, ac Claudium Albinum Cesares, quorum illi ab exercitibus in Pannoniis et Oriente, hic in Gallia Cesar dictus est. Sed ipse sibi contradicit Rhenanus, quum fatetur inuito Seuero id factum de Pescennio, et utrumque ab illo hostem iudicatum, et e uiuis sublatum postea. Non poterit igitur in tanta trium Cesarum simultate accommodari illud: Deo tot Augustis in unum fauente, multo uero minus illud: eradicato omni aconito hostilitatis. Imo quum illa trium Cesarum uariis in Prouinciis delectio contigerit statim initio Imperii Seueri, minime conuenire  potest cum uerbis sequentibus: Quot census transcripti! etc. quot barbari exclusi! Quorum postremum maiorem scrupulum iniicit, quod inde constat, non nisi post exclusos barbaros hunc librum conscriptum, id est, post deuictos Arabas, Parthos et Adiabenos. Quod itaque, in Argumento et Annotationibus nostris, ad annum fere quintum retulimus Imperii Seueri, ad annum tertium potius applicari oportere postea deprehendimus, quum anno quarto a Seuero deficere Albinus ceperit, et anno quinto interfectus sit. Itaque Imperantibus tunc una Seuero Augusto, Antonino eius filio, et dicto Albino, pacato iam Imperio, utpote deuictis iam ac occisis, et Iuliano, qui occiso Pertinace illud inuaserat, et Pescennio Nigro.

4. Et uero de Albino Imperii consorte consentiunt  omnes. Nam iuxta Fastos Consulares, statim post acceptos omnes Imperii titulos, D. CLAUDIUS ALBINUS AB IMP. CAES. L. SEPTIMIO SEuERO AUG. CAESAR APPELLATUS EST: et anno sequenti Consulatum iniit Seuerus cum Albino, qui iam inde etiam SEPTIMIUS dictus est, quantum apparet, in Seueri gratiam. Qui eo etiam honore illum prosecutus est ut nummos eius imagine  insigniri iusserit, qui etiamnum  extant cum inscriptionibus tam Grecis quam Latinis apud Generosos Dominos Marcum et Guidonem Laurinos Watrefleti Toparchas, cum aliis compluribus, quorum infra fiet mentio. E quibus pro  nostra sententia faciunt, iam post occisum Nigrum publicati isti: IMP. CAES. D. CLAUDIO SEPT. ALB. COS. II. MONETA AUG. CS. uICT. AUG. aut MINERuAE PACIFERAE SAECULO FeCUNDO; aut denique: FELICITAS; que omnia pertinere uidentur ad illud, eradicato omni aconito hostilitatis.

5. De Antonino autem Seueri filio, quod etiam iam inde Cesaris titulo insignitus fuerit, duo sunt que coniecturam confirmant nostram, tum lex 1. de inofficioso Testamento Cod. l. 3. quam rescripserunt Seuerus et Antoninus Kal. Iuliis Falcone et Claro Coss. quorum Consulatus incidit in 1. annum Seueri; tum hec numismatis inscriptio: IMPP. INuICTI PII AUGG.  uICTORIA PARTHICA MAXIMA.  Que adeo referri potest ad illud: quot barbari exclusi! sicut et ista: L. SEPT. SEu. PERT. AUG. IMP. II. ARAB. PAR. ADIAB. COS. II. PP. SC. Maxime consentiente Spartiano in hec uerba post Nigri cedem: Deinde circa Arabiam plura gessit, Parthis etiam in deditionem redactis, necnon et Adiabenis, qui omnes cum Pescennio senserant. Atque ob hoc reuersus, Arabicus, Parthicus, Adiabenicus, appellatus est, sed triumphum respuit, ne uideretur de ciuili triumphare uictoria. Insuper et Eusebio  qui bellum Iudaicum, Samariticumque ac Parthicum cedi Albini preponit; quemadmodum etiam Orosius, Ioannes Zonaras, et Hugo Floriacensis. Nec obstat, quod Herodianus  dilatum adhuc scribat bellum Parthicum, tum quod fides maior haberi debeat Latino quam Greco scriptori, qui nullum historie ordinem obseruauit, tum quod Spartianus postmodum iterum profectum scribat in Arabas, Parthos, et Adiabenos, et bello contra eos confecto triumphum egisse, eumdem nempe de quo infra anno Seueri X. Presertim, quum extent et Marmorum et Nummorum inscriptiones, in quibus bis Parthicus nuncupatur. Altera anni XI. eiusdem in Arcu Septimii Rome: IMP. CAES. L. SEPT. M. F. SEuERO. PIO. PERT. AUG. P. P. PART. ARAB. PART. ADIAB. PONT. MAXI. TRIB. POTES. XI. COS. III. PROCOS. ET IMP. CAES. M. AUREL. L. F. ANTONINO AUG. PIO FELICI. TRIB. POT. uI. COS. PROCOS. P. P. OPTIMIS FORTISSIMISQ.  PRINCIPIBUS. INSIGNIBUS EORUM uIRTUTIBUS DOMI FORISQ. S. P. Q. R. Anni Xu. altera: L. SEP. SEu. AUG. IMP. XII. PART. ARAB. PART. ADIAB. AA. X. PROFECTIO. AUG. quantum apparet, in Britanniam. Quarum priori partim etiam explicatur illud: quot populi repugnati! Quemadmodum et illud: quot ordines illustrati! de Ordinibus nempe seu Legionibus Militaribus, per inscriptiones annorum Seue. II. III. ac Iu. istas: IMP. CAES. L. SEu. etc. TRIB. POT. II. IMP. Iu. COS. II. PROCOS. P. P. Ordo CLUS. et: uIRG. DIAN. SACR. PRO SALUTE IMP. L. SEPT. SEu. etc. TRIB. POT. III. IMP. u. Ordo CLUS. ac: IMP. CAES. etc. IMP. uIII. TRIB. POT. Iu. LEG. uII. CLUS. Historiam nichilominus  nostram auspicabimur a primo Seueri anno, et TERTULLIANI iam Christiani ab anno illius tertio, dummodo quedam premiserimus de eius appellationibus Q. SEPTIMII FLORENTIS TERTULLIANI CARTHAGINIENSIS, et proinde de ipsius gente, familia, stirpe, parentibus, patria, institutione, studiis et scriptis adolescentie, uite statu, et etate, quum Seuerus Imperium iniit.

§ III. De eius prenomine, nomine, cognomine et agnomine. ---6. Porro Q.  Prenomen esse, norunt Antiquarii omnes, fortassis quod quinto loco natus esset, utpote quum Prenomina aut ab euentu, aut ab auis, proauis, seu atauis fere usurpari a Romanis soleant   quale est et illud: QUINTA SEPTIMIA, quod inter prenomina feminarum ab Onuphrio recensetur. SEPTIMII, gentis est appellatio, que apud Romanos primum Regia, deinde plebeia, postremo Consularis fuit et Patritia. Imprimis enim inuenitur: SEPTIMIUS MESIUS AEQUICOLARUM REX, inde in uariis Marmorum inscriptionibus, partim inter Epigrammata antique Urbis, partim in Orthographia Aldi Manutii, feminarum appellationes: SEPTIMIA ANNIA, FL. HORATIA SEPTIMIA OCTA uILLA, SEPT. FELICISSIMA EURESIA, SEPT. SECUNDA, SEPT. EXORTA, et Ordinis Militaris uirorum  T. SEPTIMIUS FELICISSIMUS COHORTIS II. et L. FLAuIUS L. F. SEPTIMIUS  AFER OCTA uIANUS C. u. TURM. II. EQUIT. ROM. X. uIR ST. LITIBUS IUDICANDIS; et L. SEPTIMIUS ANTIGONUS MIL. COH. uI. PR. et T. SEPTIMIUS C. F. SER. TIuIA TR. MIL. denique L. SEPTIMIUS SEuERIANUS, et SEPT. CARITO u. P. Consularium denique uirorum sub Iulio Cesare Augusto P. SEPTIMIUS, Traiano Cesare SEPTIMIUS AGNIDINUS u. C., AGENS PER HISPANIAS u. C. P. T. uICESACRA COGNOSCENS, sub Marco Imp. SEPTIMIUS SEuERUS, sub Imper. uero L. SEPTIMIUS SEuERUS, M. SEPTIMII GETAE F. postmodum Imperator, sub ipso illo Seuero D. CLAUDIUS SEPTIMIUS ALBINUS, cum illo, uti supradiximus, Ces. appellatus, P. SEPTIMIUS M. F. GETA illius frater, Q. SEPTIMIUS PLAUTIANUS Antonini filii ipsius  socer, et  P. SEPTIMIUS SEuERI AUG. F. GETA IMP. CAES. AUG. De quorum gente an fuerit, etiam ipse Afer Auctor noster non ita constat, ipse interim sibi ipse, lib. de uel. uirg., cap. ult., num. 140, his uerbis id nominis tribuit: Pax et gratia a Domino nostro Iesu redundet, cum SEPTIMIO TERTULLIANO, cuius hoc opusculum est; hinc, et a Lactantio Instit. diuin. l. 5. c. 1. et a B. Hieron. 188. Epist. ad Fabiolam, SEPTIMIUS TERTULLIANUS appellatur; quibus etiam consentiunt Trithemius, Politianus, et MS. excusique hactenus codices omnes. FLORENTIS cognomen, familiam quidem certam  gentis Septimie significat, sed que apud Romanos fuit incognita; attribuitur tamen auctori non modo in excusis, sed et MS. cod. ac iam olim a Trithemio et Politiano. TERTULLIANI nomine preter alios qui illius mentionem faciunt scriptores omnes, non modo uerbis iam citatis, sed etiam hisce seipsum appellat, Tantum oro ut, quum petitis, etiam TERTULLIANI peccatoris memineritis, et, Memento in orationibus tuis TERTULLIANI ad hec exhortantis. Quod uidetur deriuatitium a Tertullo, sicuti Octauiani ab Octauio, et Septimii a Septimio, et stirpem significare familie Florentum. De qua fortassis est que extat Montuni ad S. Mauritium, ac Mediolani ad S. uictorem porta uercellensi hec inscriptio: C. SARTORIUS L. F. OuF. TERTULLIANUS uETERANUS LEG. XI.  CURATOR CIuIUM ROMANORUM MOGUNTIACI, seu MUNGOTIARII. Hoc saltem constat ex Eusebii Chronico et B. Hieron. Cat. Scriptorum Eccles. TERTULLIANUM nostrum Afrum fuisse centurionis Proconsularis filium; quod etiam affirmant B. Isidorus, uen. Beda, Nicephorus, Freculphus Lexouiensis, Marianus Scotus, Ado, et uincentius Bellouacensis.

§ Iu. Cuius fuerit, qualisue eius institutio, litterarum peritia ac scientiarum?---7. Patriam Carthaginem indicat agnomen CARTHAGINIENSIS: in quo etiam illi consentiunt, quum dicunt Prouincie Africe, Ciuitatis Carthaginiensis, sicuti et B. Optatus Mileuitanus lib. I. adu. Parmenianum, et nominatim Nicephorus, quum Carthagine in Africa ortum scribit. Quid?  quod ipse Auctor id satis superque indicet  initio Libri de Pallio: Principes  semper Africe, uiri Carthaginienses uetustate nobiles, nouitate felices . . . Tamen et uobis habitus aliter olim . . . . uobis uero post iniurie beneficium . . . , post Gracchi obscena omina . . . , post trinas Pompeii aras, et longas Cesaris moras: ubi menia Statilius Taurus imposuit, solemnia Sentius Saturninus enarrauit, quum concordia iuuat, Toga oblata est . . . Pallium tamen generaliter uestram, immemores etiam, denotatis. Equidem haud miror pre documento superiore. Nam et Arietem illa dicitur Carthago, studiis asperrima belli, prima omnium armasse. Quum tamen ultimarent tempora patrie  et Aries iam Romanus in muros quondam suos auderet, stupuere illico Carthaginienses  ut nouum extraneum ingenium. Tantum eui longinqua ualet mutare uetustas. Sic denique nec Pallium agnoscitur. Hec paulo prolixius, ob opinionem  uadiani, qui in Charta Palestine patriam illi assignat Municipium quoddam iuxta Aras Philenorum fratrum.

8. Atqui TERTULLIANI qualis felix fuerit institutio, Libri eius aduersus Gentes testantur, qui  cunctam seculi continent disciplinam, e quibus uel solis constat omnes illum Auctores euoluisse, Historicos, Petas, Grammaticos; de Iureconsultis uero res notior est quam ut probatione sit opus, de Medicis et Philosophis idipsum ex libro de Anima colligere est. Quorum omnium Catalogum in suas classes distributum reperiet Lector inter Indices nostros, tam Grecorum quam Latinorum. Hinc a Lactantio dicitur in omni genere litterarum peritus, ab Eusebio legum et rerum Romanarum  peritia clarus, a B. Hier. acris et uehementis ingenii uir quo nichil eruditius, nichil acutius, a B. Augustino disertissimus, qui buccis sonantibus orationem inflauerit, a Nicephoro eloquentia admodum pollens, acris et ingeniosus admodum. Que omnia latius multo prosequitur uincentius Lirinensis: »Hic  apud Latinos nostrorum omnium facile princeps iudicandus. Quid enim hoc uiro doctius? quid in diuinis atque humanis rebus exercitatius? Nempe omnem Philosophiam, et cunctas philosophorum sectas, auctores assertoresque sectarum, omnesque eorum disciplinas, omnem historiarum et studiorum uarietatem mira quadam mentis capacitate complexus est. Ingenio uero nonne tam graui et uehementi excelluit, uti nichil sibi pene ad expugnandum proposuerit, quod non aut acumine  irruperit, aut pondere illiserit? Iam porro orationis sue laudes quis exequi ualeat? Que tanta nescio qua rationum densitate conserta est, ut ad consensum sui, quos suadere non potuerit, impellat, cuius quot pene uerba, tot sententie sunt, quot sensus, tot uictorie.« Quanquam interim experientia ipsa conuicti fateamur necesse sit, quod de eo scribit Lactantius, parum esse facilem, minus comptum, et multum obscurum, et iuxta B. Hieronymum, crebrum quidem in sententiis, sed difficilem in eloquendo, ut non mirum sit, stylum eius et aliorum etiam Afrorum facile potuisse discerni a Nepotiano , Minutii Felicis dico, B. Cypriani, Arnobii, Lactantii, uictorini. Obscuritatis uero styli precipuam causam annotauit alicubi Rhenanus,  quod ex Grecorum Auctorum assidua lectione adeo Grecas loquendi formulas imbiberit, ut etiam Latine scribens, illarum obliuisci nequiret. Et uero scripsisse eum quedam in adolescentia, atque adeo ante fidem Christi susceptam, idem B. Hieronymus locuples testis est. Nam »est  huius loci nuptiarum angustias describere, et quasi in communibus locis Rhetorico exultare sermone. Certe et TERTULLIANUS, quum adhuc esset adolescens, lusit in hac materia.« Cuius libri argumentum et titulum idem Epist. 22. ad Eustoch. recenset: »Si tibi placet  scire, quot molestiis uirgo libera, quot uxor astricta sit, legas TERTULLIANUM AD AMICUM PHILOSOPHUM.« Quo fit ut castitatem, quam toto uite tempore  usque adeo commendatam habuit, etiam iam inde ab illo obseruatam censeamus. Atque adeo non tam suo quam aliorum nomine, exempli gratia, dictum intelligimus illius Auctoris: »Ego me scio neque alia carne adulteria commisisse, neque nunc alia carne ad continentiam eniti. Lib. de Resur. car. cap. 59.«

§ u. De eius conuersatione in gentilismo, de coniugio. 9. Coniugium tamen iniisse TERTULLIANUM ex Libris duobus ad Uxorem perspicuum est: fortassis quod nondum sublate essent Papia, Poppea et Iulia leges, que liberos suscipi cogebant  et celibes et orbos uetabant ex testamento solidum capere; de quibus per Seuerum Imp. sublatis infra latius. Quarum legum constitutio prescribens matrimonii certam etatem, utpote iuxta Platonem anni  XXXu, nostram confirmat coniecturam, quod ante fidem matrimonium contraxerit, quanquam tamen liberorum eius nulla uspiam mentio. Scribitur autem a Trithemio apud Carthaginem aliquot annis Rhetoricam gloriose docuisse; postea et Oratorem fuisse seu causarum Aduocatum mox comprobabimus. Iureconsultum etiam fuisse constat ex uariis quibus utitur phrasibus et IC. uocibus. Fortassis Rome preceptore usus est Serbidio Sceuola, et studiorum collega Seuero Imp. et Aemilio Papiniano: etate tamen minor Seuero, qui natus fuit anno Domini CXLuI, ut quadragenarius fuerit initio Imperii illius. Inde enim ad finem usque Imperii ipsius et filii eius Antonini Caracalle, sub quibus Auctor floruit, anni efficiuntur XXIu. aut circiter; et sic simul constituuntur  LXIII. etatis TERTULLIANI, a quo anno  decrepita etas, ad quam usque uixit, exordiri solet. Pro quo facit quod B. Hieron. et Nicephorus post mediam etatem in heresim Montani lapsum scribunt, nempe nostra quidem sententia circa annum etatis eius quinquagesimum tertium, anno Seueri Xu. toto ante obitum decennio. uerum de his plus satis. Iam ad Historiam pergamus annorum illorum XXIu.


Anno I. C. CXCIu.

10. Anno igitur Domini CXCIu, C. SOSIO FALCONE et C. IULIO ERUTIO CLARO COSS S. uictoris,  F. Felicis Afri, Romani Pontificis an. uIII. Imp. Ces. L. Septimii M. F. Afri, P. Pertinacis Augusti anno I. TERTULLIANUS adhuc ethnicus causarum patronum agebat Carthagine; quod comprobatur his ipsius uerbis que sub Pallii persona de se scripsit iam Christianus factus: Ego, inquit, nichil foro, nichil campo, nichil curie debeo, nichil officio aduigilo, nulla rostra preoccupo, nulla pretoria obseruo, cancellos non adoro, subsellia non contundo, Iura non conturbo, causas non elatro. Plus toge lesere Remp. quam lorice . Certe ethnicum se fuisse ipse fatetur, agens de iudicio extremo, uita et igne eternis, et suscitatione defunctorum: Hec, inquit, et nos risimus aliquando, de uestris fuimus. Fiunt, non  nascuntur Christiani  . Apud auctorem uero quedam ad annum hunc pertinentia reperire est. Imprimis de cede Imper. P. Heluii, P. F. Pertinacis occisi u. Kal. April. illud Apologetici: Unde qui faucibus exprimendis palestricam exercent? Unde qui armati palatium irrumpunt, omnibus Sigeriis atque Partheniis audaciores? De Romanis, ni fallor , utpote qui in foribus palatii ab armatis Pretorianis militibus interfectus sit, factione Leti prefecti pretorio eiusdem, cuius iussu Commodus Imper. non multo ante a Narcisso athleta, cum quo ille solebat in palestrica exerceri, strangulatus fuerat. Deinde de Imper. Ces. Pescennio Nigro, qui occiso iussu Senatus Imper. Cesar. M. Didio M. F. Commodo Seuero Iuliano Augusto, exante diem Kalendas Maias Imperium  inuaserat, illud eiusdem loci: Plane ceteri ordines pro auctoritate religiosi ex fide nichil hosticum  de ipso Senatu, de equite, de castris, de palatiis ipsis spirant. Unde Cassii et Nigri? Quorum prius ad Auidium Cassium refertur, qui ex familia Cassiorum C. Iulii Ces. interfectorum, et Antonino Pio et Marco ac uero Impp. principatus extorquere conatus fuit; alterum ad Nigri conspirationem aduersus Seuerum Imp. Iam et solemnia Cesarum  ibidem in hec uerba describit: Cur die leto non laureis postes obumbramus, nec lucernis diem infringimus? et paulo post: Ipsos Quirites, ipsam uernaculam septem collium plebem conuenio; an alicui  Cesari suo parcat illa lingua Romana? Testis est Tiberis, et schole bestiarum. Iam si pectoribus ad translucendum quamdam specularem materiam natura obduxisset, cuius non precordia insculpta apparent noui ac noui Cesaris scenam Congiario diuidundo presidentis etiam illa hora, qua acclamant: De nostris annis tibi Iupiter augeat annos? Hoc enim indicant Herodianus l. 2. inter cetera scribens Milites Pretorianos relictis armis pomparum habitu laureatos processisse; et Spartianus ac Fasti Consulares, dum 30. postquam in urbem uenerat die, exante diem Kal. Iul. profectum scribunt Seuerum in Orientem contra Nigrum tyrannum, datis prius plebi Congiario, et Donatiuo Militibus; denique et hec numismatis inscriptio; IMP. CAES. L. SEPT. SEu. PERT. AUG.  COS. LIBERALITAS AUG. quo pertinet etiam quod pretermittitur: Focos et thoros in publicum educere,  uicatim epulari, ciuitatem taberne habitu obole facere, uino lutum cogere. Ad hunc preterea annum pertinere censemus illud lib. ad Scapulam: Ipse etiam Seuerus pater Antonini Christianorum memor fuit. Nam et Proculum Christianum, qui Torpacion cognominabatur, Euhodie procuratorem, qui eum per oleum aliquando curauerat, requisiuit, et in palatio suo habuit usque ad mortem eius: quem et Antoninus optime nouerat Christiano lacte educatus . Nam morbum illi grauem contigisse initio Imperii, ex Aelio Lampr. uel inde patet, quod quum filii sui id etatis non haberent ut imperare possent, Seuerum id in animo habuisse scripserit, ut, si quid sibi forte humanitus accidisset, Niger Pescennius et Claudius Albinus succederent; quorum ille occisus fuit anno sequenti.  Et quum  anno ipsius 4. Antoninus annum agens 13. Ces. Aug. appellatus sit, oportebit huc referre quod de illius scribit educatione Auctor. Cui simile est illud de illo Spartiani: »Si quando feris obiectos damnatos uidit, fleuit, aut oculos auertit. Septennis puer, quum collusorem suum puerum ob Iudaicam religionem grauius uerberatum audisset, neque patrem suum, neque patrem pueri, neque auctorem uerberum diu respexit.« Christiano uero lacte educatum, ex eo confirmatur, quod Lugduni natus sit, ubi uigebat fides Christiana.


Anno Domini CXCu.

11. IMP. CAES. L. SEP. SEu. PERT. AuG. II. ET D. CLAUDIO SEPT. ALBINO CAES. II. COSS. anno 9.  S. uictoris Rom. Pont. et ipsius Seueri II. adhuc Carthagine causarum fuisse aduocatum TERTUL. uerisimile est. Ad hunc autem annum referri debet illud ipsius lib. ad Scapulam: Sic et circa Maiestatem Imperatoris infamamur, tamen nunquam Albiniani nec Nigriani uel Cassiani inueniri potuerunt Christiani; sed iidem ipsi qui per Genios eorum in pridie usque iurauerant, qui pro salute eorum hostias et fecerant et uouerant, hostes eorum sunt reperti . Hoc enim anno Imper. Ces. C. Pescennius Niger Iustus August. occisus est apud Cyzicum, siue Isicum iuxta Herodianum, quo facto mox Seuerus eos Senatores occidit qui Nigri partes secuti fuerant et cum Nigro militauerant Ducum aut Tribunorum nomine, aliosque omnes exceptis Militibus, quos impunitate proposita  recepit; Antiochenis priuilegia, et Neapolitanis ius ciuitatis eadem de causa ademit. Aliquot deinde Barbarorum Reges , qui Nigro fuerant auxilio, a Seuero uicti sunt; quare ipse IMP. II. III. et IIII. appellatus est: quos omnes Nigrianos Auctor noster appellat. Quod postremum confirmat nostram sent. de Arabibus, Parthis et Adiabenis hoc anno deuictis; atque adeo huc pertinent inscriptiones Nummorum et Marmorum antique supra citate; et proinde illud Auctoris: barbari exclusi . Et uero Constitutiones his Coss. edite titulo Seueri et Antonini Augg. date u. Kal. Martii, XI. Kal. Maii, Nonis Iulii uI. Kal. Oct. et XI. Kal. Nouemb. confirmant quod supra diximus de Antonino  Imp. consorte ab initio; que extant Cod. Lib. 8. T. 14. l. 1. l. 6. T. 2, l. 2. lib. 2. Tit. 1. l. 2. lib. 2. T. 24. l. 1. et lib. 8. T. 16. l. 1. Ad hunc annum pertinere censemus, cuius ex Eusebio supra meminimus, bellum Iudaicum et Samariticum, de quo etiam Freculphus Lexouiensis, unde et Iudaicum  ei oblatum fuisse. Quo uidetur ex parte respicere Auctor de Iudeis agens: Dispersi , palabundi, et celi et soli sui extorres uagantur per orbem, sine homine, sine Deo Rege, quibus nec aduenarum iure terram patriam saltem uestigio salutare conceditur . Unde coniicio belli illius occasionem, quod Iudeam uellent repetere, quia illis ab Hadriano Imp. interdictum fuerat. Huc etiam referendum quod scribit Niceph. Eccl. hist. l. 5, cap. 2. Seueri imperii  initio satis bono loco res nostre fuere, in diesque fidei professio augmenta sua cepit, eorum quos recensuimus Ecclesiasticorum doctorum scriptis atque doctrinis eam prouehentibus, idque in maximis quibusque potissimum urbibus, nimirum Alexandrie, Antiochie, Aelie, et per Palestinam omnem, Ephesi, Cesaree, et Occidentem uersus, Thessalonice, Athenis, Corinthi, in Galliis, et Rome maxime. Uniuerse enim multitudines et domus tote ad fidem accedebant, quiduis facere et pati parate, quam ut quidquam contra religionem nostram agerent aut nouarent. Qua occasione etiam recensendi hic ueniunt, quorum tum ille, tum Eusebius, meminerunt; huius etatis Ecclesiastici scriptores, maxime quum ipsorum scriptis et doctrinis haud dubie acceptam debeat suam conuersionem Auctor  noster. Apud Alexandriam Demetrius Episcopus 12. ac Presbyteri Panthenus et eius discipulus Clemens Alexand. Antiochie 9. Episc. Serapio, Hierosolymorum 34. Gordius, Cesaree Palestine Theophilus, Ephesius Polycrates, Ponticus Palmas, Berillus et Bachilus Corinthii, in Africa Carthagine Agrippinus, Lugduni Galliarum S. Ireneus, Rome denique S. uictor Pont. Atque adeo hinc confirmatur nostra ex MS. cod. lectio apud Auct. Quales ergo Leges iste, quas aduersum nos soli exercent impii, iniusti, turpes, truces, uani, dementes; quas nullus Pius, nullus uerus impressit?  nempe usque ad id temporis quo Apologeticum edidit.


Anno Domini CXCuI.

 § uI. Quandonam, quaue occasione ac quibus momentis Christianus euaserit.---12. Q. FLAuIO TERTULLO SCAPULA et T. FLAuIO CLEMENTE COSS. S. uictoris Rom. Pont. anno X. et Seueri III. TERTULLIANUS fidei Christiane, mea quidem sententia, nomen dedit  , Imperio iam prorsus pacato, cum Seuero imperantibus  Antonino eius filio et Claud. Albino Cesaribus, quod adeo Triplex Imperium uocat uerbis supra citatis, quo Lectorem remittimus; complura enim illic reperiuntur que ad hunc annum pertinent. Id tamen non initio, sed sub huius anni finem: eradicato iam omni aconito hostilitatis , utpote post excidium Byzantinum, que urbs, Herodiano, Zonara et Michele Glyca testibus, post triennii obsidionem, ceptam anno I. Seueri, adhuc uiuente Nigro, tandem fame capta est, et libertate omni adempta Perinthiis , adiudicata est, etiam menibus euersis, in uici formam redacta. Cuius etiam Auct. meminit: Celius, inquit, Lapella in exitu Byzantino, Christiani gaudete, exclamauit . Occasionem sue conuersionis  ipse, quantum apparet, indicat ex testimonio alicuius Dei qui a Christianis adiuratus demonem se confitebatur . Hec testimonia  Deorum uestrorum Christianos facere consueuerunt, qua plurimum illis credendo, in Christo Domino credimus. Ipsi litterarum nostrarum fidem accendunt, ipsi spei nostre fidentiam edificant  . Neque tamen inde solummodo, sed et ex fide scripturarum sacrarum, quarum fidem dii suo testimonio approbant. Maxime quod illarum auctoritatem  summa antiquitas uindicaret, utpote quum: omnes substantias, omnesque materias, origines, ordines, uenas ueterani cuiusque styli, gentes etiam plerasque et urbes, insignes historiarum causas et memoriarum, ipsas denique effigies litterarum, indices custodesque rerum;  ipsos Deos, ipsa templa et oracula et sacra unius Prophete Moysei scrinium seculis aliquot anteuerterit. Quum etiam illarum Maiestatem diuinam predictionum ueritas comprobaret: Quidquid enim, inquit, agitur, prenuntiabatur. Quod terre uorant urbes, quod insulas maria fraudant, quod externa atque interna bella dilaniant, quod regnis regna compulsant, quod fames et lues, et locales queque clades, et frequentie plerumque mortium uastant, et quod etiam officia temporum et elementorum munia exorbitant, quod et monstris et portenti, naturalium forma turbatur, prouidenter scripta sunt . Dum patimur, leguntur; dum recognoscimus, probantur. De quibus omnibus latius et  l. de Pallio c. 2, et eiusdem Apolog. cap. 40, quo et ad Annotat. nostras Lectorem remittimus.

13. Hic duntaxat addemus, alludere illum inter cetera ad luem maximam Rome et in multis Prouinciis, ac terre motum quo corruit Smyrna urbs Asie, que recenset Euseb. in Chronicis sub Marco et uero Impp. et fulmen quod sub Commodo in Capitolium ruens Bibliothecam inflammauit, et bella eius etatis ciuilia, quorum iam meminimus. Item ad famem, de qua l. ad Scap. in hec uerba, : Sicut et sub Hilariano preside, quum de areis sepulturarum nostrarum acclamassent: Aree non sint, aree ipsorum non fuerunt; messes enim suas non egerunt. Denique ad portentum, de quo ibidem: Nam et sol ille in conuentu Uticensi, extincto pene lumine adeo  portentum fuit, ut non potuerit ex ordinario deliquio hoc pati, positus in suo hypsomate et domicilio. . Et uero, scripta quoque multorum a Christo Patrum adu. Gentes conuersioni causam dedisse sentimus, ad que alludit alibi: Nonnulli, inquit, quibus de pristina litteratura, et curiositatis labor, et memorie tenor perseuerauerit, opuscula penes nos condiderunt, commemorantes et contestificantes in suggillationem et originem et traditionem et sententiarum argumenta per que recognosci possit, nichil nos aut nouum, aut portentosum, suscepisse, de quo non etiam communes littere ad suffragium nobis patrocinentur, si quid aut erroris eiecimus, aut equitatis admisimus. . Inter quos commemorandi Quadratus, Aristides, Anaxagoras, Melito, Theophilus  Antiochenus, Apollinarius, Tatianus, Clemens Alexand. et Apollonius Senator, denique ab Auct. alicubi citati Iustinus Philosophus et Martyr, Miltiades Eccles. Sophista, et Ireneus omnium doctrinarum curiossimus explorator. Quibus omnibus euoluendis et ante et post fidem susceptam ipsum allaborasse, uel ex Apolog. patet, in quo subinde illos ad uerbum fere imitatur. His omnibus adminiculis ad Christi fidem conuersus et iam initiatus, quum pallium Christianum indutus  inconstantie notaretur ab amico, quod a Toga transisset ad Pallium, Orationem habuit Carthagine , qua et Pallii uetustatem, simplicitatem, facilitatem, libertatem sine cura, Philosophicam grauitatem et sanctitatem commendat; et  uitio sibi dari non debere uariis exemplis ostendit, quod habitum uerterit. Qua occasione et libidinum uaria genera, quibus natura mutetur, et Matronarum cultum indecentem insectatur, et fori Iudicum et militum uitiis, tum ambitioni et gule cauterem adigit. Atqui his Coss. data Constitutio Seueri et Antonini u. Idus Martias, que extat D. Lib. 9, Tom. I. lib. I. iterum confirmat nostram sententiam de Antonino filio Imperii consorte.


Anno Domini CXCuII.

§ uII. Unde suam hauserit omnimodam discipline christiane scientiam.---14. C. DOMITIO DEXTRO II. ET L. uALERIO MESSA LA THRASEA PRISCO COSS.  S. uictoris Pape Romani anno II. et Seueri Iu. TERTULLIANUS iam Christianus quibus se occupationibus totum dediderit, scripta eius, de quibus postea, plus satis suo confirmant testimonio. Ex quibus imprimis constat ita uersatum fuisse in sacrarum lectione litterarum, ita memorie omnia et singula scripturarum loca commendasse, ut uel unica periodo subinde complura complexus sit; sicuti ex Scripturarum Indice nostro, collatione cum Auctore facta, facile est deprehendere. In illis autem citandis editionem sequitur ubique 70. Interpr. quod ad uetus Instrumentum attinet, quod per Esdram  constat restauratum , idque non in Pentateucho Moysi duntaxat, aliisque libris historicis, sed et in Prophetarum uaticiniis:  Quos enim  diximus predicatores, Prophete de officio prefandi dicuntur. uoces eorum, itemque uirtutes, quas ad fidem Diuinitatis edebant, in thesauris litterarum manent, nec iste nunc latent. Ptolemeorum eruditiss.  et omnis litterature sagacissimus, quum studio Bibliothec. Pisistratum  emularetur; inter cetera memoriarum, quibus aut uetustas, aut curiositas aliqua ad famam patrocinabatur, ee suggestu Demetrii Phalerii Grammaticorum tunc probatissimi, cui prefecturam mandauerat, libros a Iudeis quoque postulauit, proprias scilicet atque uernaculas Litteras, quas soli habebant. Ex ipsis enim et ad ipsos semper Prophete perorauerant, scilicet ad domesticam Dei gentem ex patrum gratia. Hebrei retro, qui nunc Iudei. Igitur et littere  Hebree, et eloquium. Sed ne notitia uacaret, hoc quoque Ptolemeo a Iudeis subscriptum est, Septuaginta duobus Interpr. indultis; quos Menedemus quoque philosophus, Prouidentie uindex de sententie communione suspexit. Affirmauit hec uobis etiam Aristeas. Ita in Grecum stylum ex aperto monumenta reliquit. Hodie apud Serapeum Ptolemei Bibliothece cum ipsis Hebraicis Litteris exhibentur. Que paulo prolixius citauimus, aduersus eos qui auctoritatem 70. Interp. eleuare non uerentur  . In Nouo uero Testamento non tam Latinis Translatis, quam Grecis ueteribus codicibus usum Auctorem, Grece doctissimum, ex uersione eius peculiari, ab aliis omnibus multum subinde diuersa, manifestum fit; quam adeo discrepantiam in gratiam Professorum sacrarum Litterarum ubique annotauimus.  Quam iam olim etiam indicauit B. Ambr. siue quisquis Auctor est Comment. in Epist. Pauli ad c. 5. Rom. »Constat  quosdam Latinos olim de ueteribus  Grecis translatis codicibus, quos incorruptos simplicitas temporum seruauit et probat. Postquam autem discordia animis dissidentibus et hereticis perturbantibus torquere questiones ceperunt, multa immutata sunt ad sensum humanum, ut hoc contineretur in litteris, quod homini uideretur. Unde et ipsi Greci diuersos codices habent. Illud autem uerum arbitror, quando et ratio, et historia, et auctoritas obseruabatur. Nam hodie que in Latinis reprehenduntur codicibus, sic inueniuntur a ueteribus posita, TERTULLIANO, uictorino, et Cypriano.« Hactenus ille. At qui uersabatur preterea noctu diuque Auctor noster in perscrutandis non modo quos supra adduximus Apologiarum pro fide Christiana Auctoribus, sed et aliis haud dubie Scriptoribus Ecclesiast.  preter Apollonium Senatorem et B. uictorem Grecis omnibus; Philonem dico, Iosephum  , Appionem et Hegesippum, Iudeos, Clementem Romanum, ac S. Polycarpum , S. Ignatium Antiochenum, S. Dionysium Areopag. Galliarum, Papiam Hierapolitanum Episcopos; Agrippam Castorem, Dionysium Corinthiorum, Plinitum ac Philippum Cretenses Episcopos; Musanum, Modestum, Panthenum Alexandrinum, Rhodonem Asianum, Serapionem et Proculum quemdam, quem uocat eloquentie  Christiane dignitatem, de quo postea latius; Sextum denique Appionem, Candidum, Arabianum, Maximum, et Heraclitum. Quibus adiicio primos illos ceteros. Pont. Rom. in Petri cathedra successores, quorum extant Decretales, quorumque cum Lino et Cleto Auctor meminit, Anacletum, Euaristum, Alexandrum, Sixtum, Telesphorum, Hyginum, Pium, Anicetum, Soterem item  et Eleutherum, quem Benedictum nuncupat. Quos omnes Grece scripsisse, ex eodem stylo Latino, qui interpretis eiusdem uidetur, censeo; ut pote, qui melius Grece nouerint, sicut etiam S. Iren. quam Latine. Quo fit, ut  nemo mirari debeat Grecam Auctoris loquendi  consuetudinem, quum etiam si qui in Latinam linguam translati essent, mallet ex fontibus bibere  quam ex lacunis. Atqui hoc primum anno quidam scribunt Idib. Maii die Natalitio Imperii a Seuero Imp. appellatum Cesarem Aug. filium eius Antoninum apud uiminatium, priusquam in bellum contra Albinum proficisceretur. uerumtamen etiam ab initio Augustum olim fuisse nuncupatum,  patet ex Rescriptis precedentium annorum nomine Seueri et Antonini Augg. Conspirationis interim Albini aduersus Seuerum hoc anno facte meminit etiam Auctor in hec uerba, Unde Cassi, Nigri, et Albini.


Anno Domini CXCuIII.

§ uIII. Quandonam, et in qua rerum tempestate carmina quedam libauerit.---15. T. SEXTIO LATERANO ET M. MARIO M. F. CUSPIO RUFINO COSS. S. uictoris Rom. Pontif. anno 12. Seueri Imp. u. TERTULLIANUM uerisimile est memorie exercende gratia conscripsisse Carmine GENESIM ET SODOMAM, imo mea sententia integram sacrorum Bibliorum ueteris Testamenti historiam; ut pote quum et prius illorum mutilum sit, et ex initio posterioris satis uideatur etiam descripsisse  orbis uniuersi diluuium; atque adeo etiam Carmen illud AD SENATOREM EX CHRISTIANA FIDE AD IDOLORUM SERuITUTEM REuERSUM, et libros quinque ADuER. MARC. carmine, ac DE IUDICIO DOMINI librum. Hoc uero anno ad XI. Kal. Martias Imp. Ces. D. Claudius Septimius Albinus Augustus prelio ab Imp. Seuero uictus et occisus est, idque apud Lugdunum; que quod illum antea recepisset  et direpta et incensa est; in qua expeditione, uti ex uariis Inscript. constat, Imp. uIII. IX. et X. appellatus est. Quo iamiam expugnato, omnes imprimis Galliarum, Hispaniarum, Britannieque proceres qui illum iuuerant, deinde Romam reuersus amicos eius undique conquisitos,  et inter eos Senatores 40. Seuerus interfici iussit, tum et eos omnes qui in Pertinacem conspirauerant: Quos adeo Auctor Albinianos appellat uerbis supra citatis. Ad ann. Domini 195. et per aliquot annos perdurasse hanc illorum inquisitionem significat: Sed et qui nunc, inquit, scelestarum partium socii aut plausores quotidie reuelantur, post uindemiam parricidarum racematio superstes; nempe, quantum apparet, ad triumphum usque Parthicum, atque adeo nouum Seueri annum, quemadmodum ibi latius. Alibi etiam ad Senatores occisos alludit: Nemo non, inquit, etiam hominis causa pati potest quod in causa Dei pati dubitat. Ad hoc quidem uel presentia nobis tempora documenta sint; quante, qualesque persone inopinatos, Natalibus et Dignitatibus et Corporibus, et etatibus suis  exitus referunt, hominis causa: aut ab ipso, si contra eum fecerint, aut ab aduersariis eius si pro eo steterint.  Fuit autem dictorum consulum alter Lateranus tantopere amicus Seuero Imp. ut illi magnificentissimas edes Rome edificauerit, quas etiamnum Palatium Lateranense appellamus, quem postea scribit B. Hierony. Epitaphio Fabiole, Cesariano obtruncatum gladio, fortassis Antonini Caracalle, qui in plerosque amicos patris sui animaduertit. Atqui cum his Coss. scripta sit Epist. II. S. uictoris Rom. Pont. ad Afros Episcopos data Kal. Septemb. et Epist. S. Eleutherii Decessoris eius. u. Id. Iulii Materno et Bradua Coss. necessario hunc annum, non precedentem XII. Pontif.  eius designauimus, maxime quod B. Damasius in Pont. sedisse uictorem scribat a Consulatu Commodi u. et Glabrionis , usque ad Lateranum et Rufinum. A Kal. autem Iuniis dicti consulatus, quo die creatus Pont. usque ad u. Kal. Augusti anni sequentis, conficiuntur anni 12. mensis 1. dies 28. Is dicta 2. Epist. discrepantiam Afrorum in Sacramentis increpans, mihi uidetur ad celebritatem diei Pasche alludere (quam Epistola priori die Dominica celebrari debere, iuxta quod et predecessores sui statuerunt, mandauerat, quecumque incideret a XIu. Luna primi mensis, usque ad XXI. in quo fortassis initio Afri quidam cum Polycrate Asiano contrariam sequebantur consuetudinem, quanquam  postea in unum consenserint. Nam de Blasto heretico quartodecimano, sic Auctor: Est preterea his omnibus etiam Blastus accedens, qui latenter Iudaismum uult introducere; Pascha enim dicit non aliter custodiendum, nisi secundum legem Moysi 14. mensis. Quis autem nesciat, quoniam Euangelica gratia euacuatur, si ad legem Christum redigit?  Ad eamdem obseruationem pertinet illud eiusdem: Pascha celebramus annuo circulo, mense I; atque adeo etiam illud: Aguntur preterea per Grecias illas certis in locis Concilia ex uniuersis Ecclesiis. Id enim etsi generatim loquatur, existimamus potissimum intelligi de Conciliis paulo ante celebratis Palestine a Theophylo Cesariensi, Ponti a Palma, Corinthio a Bachylo,  et Ecclesiarum apud Osrenum, Alexandrino quoque a Theophilo, denique Asiano, in quo scribit Niceph. hist. Eccl. l. 4. c. ult. Patres dictam sententiam B. uictoris Concil. Romani secutos esse, cui etiam consentit Concil. Galliarum sub Ireneo.


Anno Domini CXCIX.

§ IX. De libris aduersus Iudeos in lucem editis.--- 16. T. HATuRIO T. F. SATURNIO, ET C. ANNIO APP. F. TREBONIANO GALLO COSS. S. Zephyrini Pape Rome I. ac Seueri Imp. uI. uidetur nobis contigisse discrepatio illa TERTULLIANI cum Iudeo quodam, cuius occasione scripsisse se significat librum ADuER. IUDAEOS. Proxime accidit, inquit, , disputatio habita est Christiano et  Proselyto Iudeo. Alternis uicibus contentioso fune uterque diem in uesperam traxerunt. Obstrepentibus etiam quibusdam spectantibus, singulorum nubilo quodam ueritas obumbrabatur. Placuit ergo, quod per concentum disputationis minus plene potuit elucidari, inspici curiosius, et lectionis stylo questiones retractatas terminare. In quo inter cetera annotandum uenit, quod de dilatatione fidei per uniuersum pene orbem iam ab ea etate pulchre deducit. In quem enim, inquit, alium uniuerse gentes crediderunt, nisi Christum qui iam uenit? . . . Parthi, Medi, Elamite, etc. , sicuti legitur Act. 2. et ceterea gentes, ut iam Getulorum uarietates, et Maurorum multi fines, Hispaniarum omnes termini, et Galliarum diuerse nationes,  et Britannorum inaccessa Romanis loca, Christo uero subdita, et Sarmatarum, et Dacorum et Germanorum, et Scytharum, et abditarum multarum gentium, et prouinciarum et insularum multarum nobis ignotarum, et que enumerare minus possumus; in quibus omnibus locis Christi nomen qui iam uenit regnat? Est et illud de finibus Imperii Rom. tum temporis memoria dignum: Germani adhuc usque limites transgredi non sinuntur. Britannie intra Oceani ambitum concluse sunt. Maurorum gens, et Getulorum barbaries a Romanis obsidentur, ne regionum suarum fines excedant. Quid de Romanis dicam, qui de legionum suarum presidiis Imperium suum muniunt, nec trans istas gentes porrigere uires regni sui possunt? Quod ipsum attingit de Germanis Herodianus, hist. l. 2. dum Seuerum electum dicit per exercitus  omnes, qui pro ripis Danubii Rhenique cercendis barbaris excubantes Rom. tuebantur Imp. Et uero hunc annum 1. collocamus Pontif. S. Habundii Zephyrini Habundii F. natione Romani, quod defuncto S. uictore, postquam sedes uacasset diebus 12. ipse creatus fuerit 4. Idus Augusti, his ipsis Coss. uel Damaso teste, qui sedisse eum scribit temporibus Seueri et Antonini, a Consulatu Saturnini et Galli, usque ad Presentem et Extricatum Consules. Quomodo interim nondum incepta persecutione Christianorum quinta inter Martyres S. uictor collocetur, difficultate non caret, que et Eusebium et alios Chronographos mouit, ut in annum 8. et 9. aut. 10. Seueri eius Pontificatum protendant. uerum dicta mea et S. Damasi de utriusque temporibus sententia confirmatur per  Epist. Decret. Zephyrini datas his ipsis Saturnino et Gallo Coss. priorem 12. Kal. Octob. posteriorem 7. Idus Nouemb. et in primitiua Eccl. non fuit insolitum persecutionem a populo Rom. aut prefectis Urbis initium sumere. Quid? quod de hoc tempore id disertis uerbis Auctor asserit: Sed et clarissimas, inquit, feminas et clarissimos uiros Seuerus sciens huius secte esse, non modo non lesit, uerum et testimonio exornauit, et populo furenti in os palam restitit . Atqui ante annum sequentem oportet latam fuisse legem Diuorum Seueri et Antonini, ne quis absens puniatur, cuius fit mentio lib. 1. ff. de Requir. reis; nam ad cam haud dubie alludit in hec uerba Auctor; Quid hic, inquit, Legibus deperit in suo regno  dominantibus, si audiatur? An hoc magis gloriabitur potestas earum, si inauditam damnabunt ueritatem? et rursum: quando nec liceat indefensos et inauditos omnino damnari.


Anno Domini CC.

§ X. De Apologetico, Testimonio anime et Fato, aduersus gentes, ac de TERTULLIANI sacerdotio, librisque inde obortis de Penitentia, de Oratione, de Circumcisione, de uestibus Aaron, de Mundis et immundis animalibus, de Trinitate, de Baptismo.---17. P. CORNELIO ANULLINO II. ET M. AUFIDIO. M. F. FRONTONE COSS. S. Zephyrini Rom. Pont. anno II. Seueri Imp. uII. quum, Imp. cum filiis suis Antonino et Geta ante discessum suum declaratis Cesaribus Augustis  et Imperat. Congiario iterum populo dato et Donatiuo militibus, in secundum bellum Arabicum, Parthicum et Adiabenicum profecto  Antistites Romani Sacrorumque Pont. religionem Christianam initio sumpto a S. uictore Pont. persequi pergerent, TERTULLIANUS ad imitationem aliorum qui ante se id fecerant, et presertim B. Iustini Mart. APOLOGETICUM PRO CHRISTIANIS Romam misit, in quo, uel Lactantio teste, plene hanc causam perorauit. Iam ante tamen discessum suum multas Leges a Seuero et emendatas et publicatas uel ipse auctor indicat: Nonne, inquit, et uos quotidie experimentis illuminantibus tenebras antiquitatis, totam illam ueterem et squalentem syluam Legum nouis Principalium Rescriptorum et Edictorum securibus truncatis  et ceditis? Nonne uanissimas Papias Leges , que ante liberos suscipi cogunt, quam Iulie matrimonium contrahi, post tante auctoritatis senectutem, heri Seuerus constantissimus Cesarum exclusit? . Que dictarum legum abolitio quomodo Seuero possit attribui et tamen postea Constantino Imper. tribuatur, latius in Annotat. ad hunc locum nostris tractauimus; in quibus si placeat coniectura nostra de l. I. D. de Stupro et adult. qua definitur etiam in sponsa stuprum et adulterium accusari et uindicari posse, oportebit eam Legem his Coss. latam fuisse. Et uero pro bello secundo Parthico nondum completo  facit Auctor, dum inter hostes Imper. Romani enumerat Mauros et Marcomannos, ipsosque Parthos . Iterum uero Christiane fidei dilatationem his uerbis celebrat: hesterni sumus, et uestra omnia compleuimus, urbes, insulas, castella, municipia, conciliabula, castra ipsa, tribus, decurias, palatium, Senatum, Forum; et paulo ante, quod anno precedenti diximus de populari persecutione confirmat: Quoties, inquit, etiam preteritos a uobis, suo iure nos inimicum uulgus inuadit lapidibus et incendiis? Ipsis Bacchanalium furtis, nec mortuis parcunt Christianis, quin illos de requie sepulture, de asylo quodam mortis, iam alios, iam nec totos, auellant, dissecent, distrahant . Eodem pertinet illud: nec ulli magis depostulatores Christianorum quam uulgus, et  toties citata ab Auct. popularis uox illa: Christianos ad leonem. Complura sunt alia in Apologetico memoratu digna; sed ne hic prolixiores simus, ad Annotat. nostras Lectorem remittimus. Hic duntaxat addemus occasionem persecutionis ortam ex falsis calumniis, quas pulcherrime refutat, potissimum tribus infanticidii, sanguinis humani pabuli, et incesti: Dicimur, inquit, sceleratissimi de sacram. infanticidii, et pabulo inde, et post conuiuium incesto; quod euersores luminum canes, lenones scilicet tenebrarum, tum et libidinum impiarum inuerecundiam procurent .


Anno Domini CCC.

18. TI. CLAUDIO SEuERO  ET C. AUFIDIO uICTORINO COSS. S. Zephyrini Pape Romani ANNO III. Seueri uIII: quanquam Imperatore absente adhuc in expeditione Parthica et Adiabenica, Arabibus et Persarum Rege Abagaro in deditione anno precedenti receptis, persecutio Christianorum Rome aliquantulum cessare uideretur, fortassis Apologetici sui adminiculo; uidens tamen TERTULLIANUS et se et alios Scriptores Apologiis suis pro Christianis nichil aut parum profecisse ad conuersionem Gentium; alio genere scripti eos aggressus, ab ipsa anima adhuc ethnica aduersus idola testimonium flagitat; atque adeo librum DE TESTIMONIO ANIMAE inscripsit. In quo urget illas uulgi uoces: Quod Deus dederit; Si Deus uoluerit; Benedicat te Deus; Deus uidet omnia; Deo commendo; Deus reddet; et,  Deus inter nos iudicabit. Fit mihi multum uerisimile hoc etiam anno conscriptum librum DE FATO, cuius fragmentum unicum extat, et tamen ab ipso Auctore commemoratur in hec uerba - Potestates enimuero presunt: secundum nos quidem, inquit, Dominus Deus, et Diabolus emulus; secundum communem autem opinionem et prouidentia, et Fatum, et necessitas, et arbitrii libertas. Nam hec et Philosophi distinguunt, et nos secundum fidem disserenda suo iam nouimus titulo. Atqui in hunc annum etiam reiicimus statum uite nouum Auctoris, quo in Presbyterorum ordinem  allectus sit, fortassis ab Agrippino Carthaginiensi episcopo  . Eum enim alium fuisse ab Agrippino  siue Agrippa episcopo, cuius meminit sub M. Aurel. imper. Eusebius et Niceph. sub M. Anton. Philosopho Imper. Zonaras, sub Antonino uero Uspergensis  Abbas; inde mihi uidetur, quod B. Cyprianus Epist. 70 ad Ianuar. ex antecessoribus suis Agrippinum fuisse significet, et B. Augustinus lib. 2. contra Donatum cap. 7. ipsum B. Cypriani predecessorem nuncupet. Maxime cum alia esset ab Africa Aegypti prouincia, in qua Alexandrinus ille episcopatum agebat, et B. Cypr. Epist. 71. ad Quintum scribat Agrippinum bone memorie uirum cum suis cepiscopis , decretum de hereticis baptizandis fecisse. Et uero statim accepto sacerdotio continuisse Auctorem a matrimonii usu pari consensu cum sua coniuge, mihi fit uerisimile ex consuetudine Ecclesie latine, iam inde a decreto S. Clementis PP maxime cum propendere eo uideantur hec eius ad Uxorem uerba: Ne me putes  propter carnis tue integritatem mihi reseruandam de contumelie dolore suspectum, insinuare iam hinc tibi uiduitatis consilium; item: Tempus, inquit, in collecto est; superest ut qui matrimonia habent, tanquam non habentes agant. Quod si habentes, oblitterare debent quod habent, quanto magis non habentes?  Certe id multis eo tempore fuisse usitatum ibidem indicat: Quot enim sunt, inquit, qui statim a lauacro carnem suam obsignant? Quot item, qui consensu pariter inter se matrimonii debitum tollunt? uoluntariis spadonibus, pro cupiditate celesti, saluo matrimonio, abstinentia toleratur   2Kb] . Iam uero Presbyter factus, potestatis sibi concesse et de absoluendis Penitentibus, et de sacrificiis offerendis haud immemor,  libros DE PeNITENTIA ET DE ORATIONE conscripsit, quibus et penitendi modum tum Catechumenis, tum Christianis Lapsis, et quos ritus seruare debeant in sacrificio fideles, prescribit. Possunt etiam in hunc annum reiici scripta, quorum B. Hieron. meminit hodie desiderata: DE CIRCUMCISIONE, DE uESTIBUS AARON, DE MUNDIS ET IMMUNDIS ANIMALIBUS; denique de TRINITATE; fortassis etiam liber DE BAPTISMO grecus; utpote qui uideatur conscriptus post Concilium Agrippini. Nam eiusdem fuisse argumenti Auctor indicat: Sed circa hereticos sane, inquit, quid custodiendum sit, digne quis retractet. Ad nos enim editum est. Heretici autem nullum habent consortium nostre discipline, etc. Sed de isto plenius iam in Greco digestum est. uerum de hoc et Agrippini, et ipsius Paradoxo  inter Prolegomena latius. Porro hoc anno etiam oportet contigisse, quod scripsit lib. ad Scapulam anno seq. Ceterum et imbre anni preteriti, quid commeruerit genus humanum apparuit; cataclysmum scilicet et retro fuisse propter incredulitates et iniquitates hominum. Fortassis et illud: Et ignes qui super menia Carthaginis proxime pependerunt per noctem, quid minati sint, sciunt qui uiderunt, et pristina tonitrua quid sonarint, sciunt qui obduruerunt. Omnia hec signa sunt imminentis ire Dei, quam necesse est, quoquo modo possumus, ut et annuntiemus et predicemus, et deprecemur localem esse. Uniuersalem enim et supremam suo tempore sentient, qui exempla eius aliter interpretantur.


Anno Domini CCII.

 § XI. De aliis bona fide scriptis ad Scapulam, ad martyras, de Patientia, de Prescriptionibus aduersus hereticos.---19. L. ANNIO FABIANO, ET M. NONIO M. F. MUTIANO COSS. S. Zephyrini Pontificis Romani anno III. Seueri Imper. IX. quum Scapula uir Consularis Ordinis, Preses Carthaginis, et proinde Africe Proconsul, nondum adhuc decreta ab Imperatore persecutione, imo fortassis Rome prohibita, crudelius tamen ceteris Carthagine grassaretur in Christianos, librum AD SCAPULAM scripsit TERTULLIANUS . In quo imprimis beneuolentiam captat a Christianorum innocentia, et non solum oratione, sed et sacrificiis suis pro salute Imperatoris, ex quo iam Presbyterum fuisse constat.  Deinde sanguinis Christiani effusioni imputat portenta eius temporis et exitium Byzantinum, quorum ante mentionem fecimus, et exempla punitionis affert, tum ualgii Saturnini, Hilariani, et ipsius Scapule in Africa; tum Claudii Herminiani in Cappadocia, Persecutorum fidei Christiane. Post hec hortatur ad dissimulationem ab huiusmodi causis, exemplis tum Seueri et Antonini Impp. supra adductis, M. Aurel. Imp. in expeditione Germanica; tum Presidum et Proconsulum Seruilii Prudentis sub Antonino uero Imp. uespronii Candidi sub Imp. Commodo, Cincii Seueri, qui postmodum a Seuero Imp. interfectus est, Apri quoque et Arii Antonini  qui sub Anton. Imper. Consules fuerunt.  Denique conqueritur quod, quum a primordio mandatum sit gladio tenus animaduerti, et id obseruaretur a Presidibus Legionis et Mauritanie, iussu ipsius Scapule etiam cremarentur Christiani. Quo pertinet et illud Apolog. Sarmentitios et Semaxios appellatis, quia ad stipitem dimidii axis reuincti sarmentorum ambitu exurimur. Ubi etiam recenset illud damnationis genus, quod ad Lenonem damnata fuit Christ. potius quam ad leonem . Idem libro AD MARTYRAS in carcere constitutos, quem eadem tempestate conscripsit, preter gladium et summam ignium penam, addit etiam: trucem rabiem bestiarum, et omne carnificis ingenium in tormentis . Ubi etiam meminit consuetudinis, qua  pacem in Ecclesia non habentes, ut pote lapsi, a Martyribus in carcere exorare consueuerunt , quam etsi sub finem uite iam hereticus non probet, in Ecclesia permansit usque ad B. Cypriani tempora, iuxta quod tractauimus in uita illius latius. Eadem omnia Martyrum supplicia repetit libro DE PATIENTIA , quem etiam huius persecutionis occasione conscripsit. Ubi fugam quoque in persecutione patientie bono imputat, atque adeo nondum Montanistis addictus fuit, ex quorum sententia librum de Fuga in persecutione contrarium postea, sed frustra scripsit. Et uero sub Scapula damnatum fuisse ad bestias S. Manilium Adrumeticum, disertis uerbis attestatur Auctor. Porro Rome hoc anno  fuisse Auctorem ex illis uerbis apparet: Gemmarum quoque nobilitatem uidimus Rome, de fastidio Parthorum et Medorum, ceterorumque gentilium suorum coram matronis erubescentem, nisi quod nec ad ostensionem fere habentur. Latent in singulis smaragdi, et cylindros uagine sue solus gladius sub sinu nouit, et in peronibus uniones emergere de luto cupiunt. Quod factum interpretamur in triumpho Seueri Imper. de quo in Fastos Consulares huius anni sic relatum inuenimus: IMP. CAES. L. SEPTIMIUS M. F. SEuERUS, PIUS, PERT. AUG. ARABICUS, ADIABENICUS, PARTHICUS, MAXIMUS, PONT. MAX. TRIB. POT. uIII. COS. II. P. P. PROCOS. IMP. XI. ET IMP. CAES. M. AURELIUS, SEu. AUG. F. ANTONINUS, PIUS FELIX, AUG. TRIB. POT. III.  COS. DESIGNATUS IMP. UNA DE ARABIBUS, PARTHEIS, ADIBENEIS Q. ET REGE ARTBANO, TRIUMPHARUNT. Cuius triumphi etiam meminerunt Spartianus et Herodianus. Facit pro hac nostra sententia, quod etiam morem in Triumphis usitatum describat Auctor tanquam testis oculatus: Hominem, inquit, se esse etiam triumphans in illo sublimissimo curru, admonetur. Suggeritur enim ei a tergo: Respice post te, hominem te memento .


Anno Domini CCIII.

20. IMP. CAES. L. SEPT. M. F. ARAB. ADIAB. PART. III. ET IMP. CAES. M. AUREL. SEu. AuG. F. ANTONIN. AuG. COS. Sancti Zephyrini Pape  Romani anno Iu. ipsius Seueri Imper. X. aut certe precedenti, iam grassantibus non solum antiquis, sed et recentioribus aliquot heresibus uel in ipsa Africa, edidit TERTULLIANUS uere aureum illud opus DE PRAESCRIPT. ADuERS. HAERETICOS, utpote quod ante alios omnes scriptum eiusdem argumenti libros, ex his Auctoris uerbis constat: Sed nunc quidem generaliter actum est a nobis aduersus hereseis omneis, certis et iustis et necessariis prescriptionibus repellendas a collatione scripturarum. De reliquo, si Dei gratia annuerit, etiam specialiter quibusdam respondebimus, . In eo sub finem Catalogum hereticorum recenset, qui ad id temporis Ecclesiam dilacerarunt, Beatum Ireneum  imitatus, quanquam ordine temporum non satis obseruato, quem nos adeo, quantum fieri potuit, expressimus. Imprimis Iudaismi I. hereticorum genera quatuor, Dositheum Samaritanum, Sadduceos, Phariseos et Herodianos. Deinde eos 2. qui ex Euangelio heretici esse uoluerunt , in uniuersum numero XXu. Simonem Magum, Menandrum, Nicolaum, Cerinthum et Hebionem , qui sub Apostolis suas sparserunt hereseis, atque adeo sub Tiberio, Claudio, Nerone, et Traiano. Item 3. Saturninum et Basilidem, Ophitas, Caineos, Sethoitas, et Carpocratem, sub Apostolorum discipulis usque ad Hadrianum Imperatorem. 4. ualentinum deinceps, eiusque asseclas Ptolomeum ac Secundum,  Heracleonem, et Marcum ac Colorbasum, quorum corypheum illum in Catholicam primo doctrinam apud Romanenses credidisse sub Hygino Papa, Antonini fere Principatu tradit Auctor, et sub Episcopatu Eleutheri ob inquietam semper curiositatem, una cum Marcione semel et iterum eiectum esse ab Ecclesia ; sectatores uero eius sub Piis Pont. et Imper. 5. Cerdonem deinde eiusque discentem Marcionem, illiusque ex discipulis magistros Lucanum et Appellem, quorum prior cum ualentino cepit, Marcion et alii sub Aniceto, Sotere, et Eleuthero, Imperantibus  Pio et Aurelio. 6. Tatianum post hec, quem etiam scholam suam erexisse scribit Clemens Alexand. sub annum XII. Antonini Pii. Quid? quod Cataphrygas quoque, in quorum heresim postea incautus incidit, hereticos nominatim appellet, 7. quorum quidam dicuntur Proclum , alii secundum Aeschinem, quibus non modo heresim, sed et blasphemiam impingit, qua in Apostolis dicebant Spiritum sanctum fuisse, Paracletum non fuisse, et Paracletum plura, meliora atque maiora in Montano dixisse, quam Christum in Euangelio protulisse, de cuius temporibus mox latius 8. Blastum denique, de quo supra; Theodotum Byzantium ac Theodotum Coriarium Melchisedechianum sub S. uictore Pontifice, et Commodo Imperatore, et Praxeam de quo  postea, ac uictorium qui illius heresin corroborare conatus est. Fit eodem lib. etiam mentio ex Apost. Paulo aliorum hereticorum, nempe 9. Phygelli et Hermogenis, Hymenei et Phileti. Item 10. Nigidii, nescio cuius, et Hermogenis. Sed de hoc quoque paulo post latius. Porro ad eodem anno indictam persecutionem Christianorum a Seuero Imp. alludit Auctor in hec uerba de Amphitheatro loquens: 12. Illic quotidiani in nos leones expostulantur, inde persecutiones decernuntur, inde tentationes emittuntur. Item illud: Scire uolunt scilicet tempus persecutionis, et locum tribunalis, et personam presidis. Aliaque complura in lib. quos infra recensebimus. Hic duntaxat probauimus, non in annum uII. aut XI. sed in  hunc potius X. imperii Seueri annum referendum dicte persecutionis initium. Imprimis B. Hieron. Cat. Script. Eccles. in Origene et post eum Sophronius ac Nicephorus Grecus scribunt, X. Seueri Pertinacis anno aduersus Christianos persecutione commota, Leonidem ipsius Patrem, Christi martyrio coronatum; ille uero inter primos martyras recensetur ab Eusebio hist. Eccles. lib. 5. qui Alexandrie, ubi maxime persecutio abundat, passi sunt. Deinde Iudas ad hunc usque annum Chronographiam perduxit; quod instare putaret aduentum Antichristi ob hanc persecutionem grauissimam. Denique disertis uerbis Spartianus significat, non nisi post Consulatum cum filio in Syria initum  Alexandriam profectum, peregrinatione ea suscepta  propter religionem Dei Serapidis: in quo  itinere, Iudeos fieri sub graui pena uetuit; idem etiam de Christianis sanxit. Qua persecutione passi sunt quam plurimi martyres Alexandrie sub Leto prefecto; ac in Aegypto, Libya et Thebaide sub Aquila tyranno, in Galliis denique SS. Ireneus, Andeolus, Benignus, Andochianus, et Tyrsus. Porro ad hunc annum referunt plerique inscriptionem illam: M. AGRIPPA L. F. COS. III. FECIT, IMP. CAES. M. AUR. ANTON. COS. PANTHEON. uETUSTATE CORRUPTUM CUM OMNI CULTU RESTITUERUNT. Quod nunc adducendum putauimus ad memoriam Ecclesie.


Anno Domini CCIu.

 § XII. De Baptismo aduersus Quintillam.---21. P. SEPTIMIO M. F. GETA, ET L. SEPTIMIO PLAUTIANO II. COSS. S. Zephyrini Pontificis Romani anno u. Seueri Imper. XI. etsi persecutione iam uigente, non tamen destitit TERTULLIANUS a scribendis aduersus hereseis libris. Inter quos primo loco collocandum censemus DE BAPTISMO ADuERSUS QUINTILLAM, utpote quem scriptum constat antequam aliquo modo ad heresim propendere cepisset, ex eo quod factionis fuerit Montanistarum Quintilla, a qua dictos Quintillianos ex Epiphanio illic deduximus. An aliud quid aduersus Montanum ipsum scripserit Auctor, non eque probari potest, sed uerisimile fit, tum ex illius B. Augustini uerbis lib. de heres: »Ad Cataphrygas transiit, quos ante  destruxit,« tum maxime ex Niceph. lib. 4. cap. 34. qui tradit Auctorem ad statam mediamque etatem in Ecclesia Catholica Presbyterum plura aduersus Montani dogma conscripsisse, postea uero in illius delapsum errorem, plures rursus libros pro illo composuisse. Qui quum Montani hereseos historiam lib. eiusdem c. 18. 20. 22. 23. 24. et 25. late tractet, ex Apollinari Hierapolitano, Rhodone, Miltiade, Serapione et Apollonio, qui aduersus illum scriptis suis disputarent, secutus Euseb. lib. 5. cap. 3. 4. 14. 15. 16. 17. et 18. nos  eam, uti promissis satisfaciamus, in compendium hic redigendam putauimus .

 Excursus fit in Montanismum quem scriptis primo lacessit TERTULLIANUS.---22. Pagus quidam esse dicitur in Mysia Phrygie, que nuncupatur Ardabam, ubi ferunt quemdam Montanum nomine , qui nuper ad fidem uenerat, Grato tum Proconsule Asie, primum insatiabili quadam animi cupiditate in primatu ambiendo incensum, simul atque aditum diabolo ad se patefecerat, spiritu quodam maligno abreptum, et de repente furore et mentis insania exagitatum, peregrinas quasdam uoces fundere, et contra quam Ecclesie consuetudo ex traditione et successione Apostolorum deriuata postulabat prophetare cepisse. Quas etsi adulterinas uoces quidam agnoscentes, ne deinceps ita garriret, increparent,  inter quos Episcopi Zoticus Comane siue Ostrenus, et Iulianus Apamee, et Martyres quoque Gaius et Alexander cum illo sensu eiusque insanis uatibus Maximilla et Priscilla, quas antea meretrices eodem spiritu demon impleuerat, ad extremum usque spiritum communicare recusarent: pauci tamen ex Phrygibus illi ceperunt adherere, et Theodotus ille, de quo supra, eius commentitie Prophetie quasi procurationem suscepit. Qui inde in Galatiam, Pontum et Asiam, progressi, etiam Alexandrum quemdam sibi adiunxerunt conuiuio familiariter a Maximilla excipi solitum, Alcibiadem quemdam et Themisionem, qui falso se confessores et Martyras Christi iactitabant. Idque  sub Imperio M. Aurelii Imperatoris initio Pontificatus  S. Eleutherii. Nam ad hunc ex Galliis litteras tulerat B. Ireneus, a Lugdunensibus cum litteris S. Attali, aliorumque Martyrum tum adhuc carcere conclusorum, in Asiam et Phrygiam missus, uti iudicium Ecclesie Gallicane de Pseudoprophetia illorum eo perferret. Idem etiam, mea quidem sententia, Romanus Episcopus litteras pacis, predecessorum suorum auctoritate nixus, illis recusauit . An ad hoc cooperatus fuerit Praxeas tunc adhuc Catholicus, penes auctorem fides esto. Certe non solum Rome et in Galliis Episcopi, sed etiam qui Asiam incolebant sepenumero et multis in locis in unum conuenientes, Prophetiam illorum falsam explorarunt, detestabilem ostenderunt, et Montanistas communione priuarunt. Et  uero Montanus insaneque eius prophetides in Iude mortem suspendio interierunt, non Martyrio; et Alexander ille Ephesi ab Aemilio Frontino Proconsule propter latrocinia in iudicio condemnatus, quum falso se Martyrem pretexuisset, ne a suis quidem, qui latro, receptus est. Denique Theodotus ille sublimis in celum a demone elatus, Simonis Magi instar, de repente preceps delapsus, ita misere uitam finiit. Atqui de erroribus Montani, in quos postea Auctor incidit, inter paradoxa eius latius. Porro hoc anno ante Kalendas Iunias, ad quas incipiebat annus XI. Seueri censeo accidisse quod scribit Auctor: Agonas istos, contentiosa solemnia et superstitiosa certamina Grecarum et religionum et uoluptatum quanta gratia  istud seculum celebret, etiam Africe liquit. Adhuc Carthaginem singule ciuitates gratulando inquietant donatam Pythico agone post stadii senectutem . Nam eo pertinere uidetur illa nummi uetus inscriptio: SEuER. PIUS AUG. PONT. MAX. TRIB. POT. X. siue: ANTON. PIUS, una ex parte, et ex altera: INDULGENTIA AUG. SC. IN CARTHAGINE; item et Greca illa: . . ; utpote qua significetur institutos ludos illos Carthagine a Seuero et Antonino Impp.


Anno Domini CCu.

§ XIII. De quibusdam subleste fidei libris, de Spectaculis, de Idololatria, de Habitu muliebri et  de cultu feminarum, duobus ad Uxorem, aduersus Apelletianos, aduersus Hermogenem, de Materia Deo ceterna, de Censu anime ex eadem materia, aduersus ualentinianos, de Anima, de Spe fidelium.--- 23. L. FABIO M. F. SEPTIMIANO II. ET M. ANNIO M. F. LIBONE COSS. S. Zephyrini Pape Romani anno uI. Seueri Imper. XII. partim occasione dicti Pythici agonis, aliorumque certaminum Carthagine exhibitorum, partim quod iam indicti essent Ludi Seculares Rome, ad quos per precones conuocare solebant omnes, utpote qui nec spectati nec spectandi iterum forent, ut Christianos ab ea profectione deterreret, scripsit TERTULL. et Grece et Latine insignem illum librum DE SPECTACULIS , quo pulcherrime deducit,  quidquid ad 4. Spectaculorum genera pertinet, ab Idololatria suam habere originem, atque adeo Christianis interdicta. Certe hoc anno octauorum Ludorum secularium a Seuero celebratorum non modo meminerunt Censorinus lib. de Die natali, et Dion et Herodianus, quorum hic eos uidisse se scribit, sed etiam, testibus Fastis Consularibus: LUDI SAECULARES OCTAuI EX. SC. FACTI, et inuenitur hec nummi inscriptio: M. AUR. ANTONINUS PIUS AUG. SAECULARIA SACRA SC. Existimant etiam Arcum Seueri triumphalem, qui etiamnum extat, ea occasione hoc anno erectum, Politianus et Onuphrius, cuius inscriptionem habes supra, quorum uterque latissime et originem et omnes ritus Secularium Ludorum prosequitur. Et uero tam late de omnibus Ludorum  Spectaculis in illis exhiberi solitis Auctor tractat, ut alio Commentario Lectori curioso non sit opus, maxime si consulat et Annotationes nostras. Eodem pene tempore conscriptum constat librum DE IDOLOLATRIA, utpote in quo et huius libri ac persecutionis meminerit , et Solemnia Cesarum ad Idololatriam pertinere astruit, sicuti etiam multa alia, in quibus directe consistit Idolorum cultus. In eumdem quoque annum referimus libros, DE HABITU MULIEBRI et DE CULTU FEMINARUM, quorum priori nimium ornatum, posteriori magis capilli et cutis curam superfluam reprehendit. uidentur eodem anno etiam conscripti  libri AD UXOREM duo. Nam quum priori a nuptiis secundis tantum dehortetur, et posteriori saltem nuptias cum Gentilibus interdicat, apparet eos conscriptos ante heresin Auctoris, fortassis Rome, quo frequenter discurrere solet saltem ad absentem, et quantum apparet a ualetudinario, quippe qui priorem admonitionem tanquam iam moriturus Legatum ac Fidei commissum nuncupet.


ANNO DOMINI CCuI.

24. IMP. CAES. M. AUR. BASSIANO SEu. AUG. F. ANTONINO AUG. II. ET P. SEPT. SEu. AUG. F. GETA COSS. S. Zephyrini Romani Pontificis uII. Seueri Imper. XIII. quum hereses uarie grassarentur in Africa ad scribendum aduersus eos serio se contulit.  Inter quos primus occurrit liber ADuERSUS APELLETIANOS, etsi hodie desideratus, id est, Apellis discipuli Marcionis sectatores, de quibus Auctor: Adhuc, inquit, in seculo supersunt, qui meminerint eorum, etiam proprii discentes et successores ipsorum; ne posteriores negare possint. Eodem anno conscriptos putamus libros ADuERSUS HERMOGENEM duos, DE MATERIA DEO COAETERNA unum, DE CENSU ANIMAE EX EADEM MATERIA alterum. Qui quo tempore disseminare suas hereseis ceperit, non ita constat; attamen ex parte id significare uidetur B. Hieron. Catal. Script. Eccles. dum contra Heresin Hermogenis primum scripsisse tradit Theophilum Antiochenum. Qui, etsi sub Imper. uero floruerit, eidem tamen superuixisse, ex eius lib. 3, ad Autolycum  comprobatur, ubi annos et mundi, et Romani Consulatus, et Cesarum usque ad obitum ueri Imper. computat. Proinde sub Commodo potius Imper. errores illum suos sparsisse censemus; qui tamen etate Auctoris adhuc uixerit, uel eo teste in hec uerba: Hos  ut insigniores et frequentiores adulteros ueritatis nominamus. Ceterum Nigidius, nescio quis, et Hermogenes, et multi alii, adhuc ambulant subuertentes uias Domini . Et uero in Africa Hermogenem floruisse testis est Philastrius lib. de Heres. cui auctor addit tanquam Magistrum aliquem Nigidium. Quum etiam superessent adhuc ualentinianorum hereticorum examina, ducibus preter primos illos supra adductos Theotimo,  Axionico, Alexandro et Prodico, B. Ireneum imitatus ad uerbum pene, LIBRUM conscripsit ADuERSUS uALENTINIANOS. De prioribus sic Auctor: Multum circa imagines Legis Theotimus operatus est. Ita nusquam ualentinus: et tamen ualentiniani, qui per ualentinum. Solus ad hodiernum Antiochie Axionicus memoriam ualentini integra custodia regularum eius consolatur . De tertio in hec uerba: Nam, ut penes quemdam ex ualentini factione legi, primo non putant terrenam et humanam Christi substantiam informatam . De quo uero loquatur subiecit: Insuper argumentandi libidine e  forma ingenii heretici locum sibi fecit Alexander ille. Et rursum: Sed remisso Alexandro cum suis syllogismis . Denique de postremo duo concurrunt loci: unus: Quod si iam tunc Prodicus aut ualentinus adsisteret; alter: Quum alius Deus infertur aduersus creatorem, tunc male quum plures, secundum ualentinos et Prodicos . Neque enim ibi legi posse Proclos, quod erat in excusis codicibus, preterquam quod suo loco comprobauerimus, uel eo conuincitur quod Proclus seu Proculus non ualentinianus fuerit, sed Montanista, a quo dicti Proclum quidam Montani sectatores; quum antea adhuc Catholicus aduersus  ualentinum scripserit. Et uero quum uocet illum Auctor uirginis senecte et Christiane eloquentie dignitatem, uidemur nobis attigisse primum quod aiunt lapidem offensionis, in quem ipse impegit, dum partibus Montani fauere cepit; seductus, quantum apparet, admiratione quadam tum uirginis senecte Proculi, quem tunc senem fuisse oportuit, utpote uel eodem teste contemporalem heresiarcharum ualentinianorum, tum eloquentie Christiane, quam in scriptis eius deprehendit: parum memor miser ille, quid antea scripsisset, fortassis huius tanti uiri occasione: Solent, inquit, miriones isti etiam de quibusdam personis ab heresi captis edificari in ruinam: Quare illa, uel ille, fidelissimi, prudentissimi et usitatissimi in Ecclesia, in illam partem transierunt? Quis  hoc dicens, non ipse sibi respondet: neque prudentes, neque fideles, neque usitatos estimandos, quos hereses potuerint immutare? Quid igitur, si Episcopus, si Diaconus, si uidua, si uirgo, si Doctor, si etiam Martyr lapsus a regula fuerit, ideo hereses ueritatem uidebuntur obtinere? Ex personis probemus fidem, an ex fide personam? Alioqui certe non est uerisimile in tam absurdam heresin lapsum iri Auctorem, nisi ex tali quapiam occasione, fortassis etiam ex frequentatione ipsius familiari, dum subinde Romam inuiseret; nam Rome Proclum habitasse postea deducemus, maxime quum antea blasphemiam dixerit, Paracletum quem Christus promisit, in Montano primum apparuisse, et tamen in sequentibus scriptis non uereatur illi nomen Paracleti frequenter ascribere.


 Anno Domini CCuII.

25. NUMMIO SENECTO ALBINO ET FULuIO AEMILIANO COSS. S. Zephirini Pape Romani uIII. Seueri Imp. XIu, plerique passas scribunt Perpetuam et Felicitatem, idque iuxta uen. Bedam die natali Seueri, quem assignant Martyrologia Usuardi et Romanum Nonis Martiis, illis preterea annumerantia Reuocatum, Saturninum et Secundiolum, simul passos in Mauritania ciuitate Thuburbitanorum. Quum autem Perpetue fortissime Martyris eo libro meminerit Auctor, oportet non ante scriptum fuisse librum DE ANIMA, quem scripsit ADuERSUS PHILOSOPHOS ET HAERETICOS. In quo etiam alludit ad librum DE PARADISO. Quem coniicimus  conscriptum fuisse occasione eorum, que uidisse scribit S. Perpetuam in paradiso. Et uero uti in hac Christianorum per Africam quoque persecutione animos fidelibus adderet, censemus eodem pene tempore scriptum librum DE SPE FIDELIUM. Quanquam interim uerissimum comperiamus illud Prouerbii, quod Error unus alium trahat, utpote quum paradoxon sit utriusque libri illius argumentum, et haud paucas preterea reperire sit opiniones non satis sanas in dicto libro de Anima, de quibus inter Paradoxa Auctoris cum Antidoto latius. Hoc unum hic addimus, scriptum illum librum, DE OMNI STATU ANIMAE, uel ipso teste, qui adeo etiam Commentarium anime nuncupat, utpote in quo tractetur quidquid olim a Philosophis et ab hereticis de Anima  tractatum fuit, ut neque Philosophis neque Theologis alio hodie commentario sit opus.


Anno Domini CCuIII.

§ XIu. De libris Montanismum iam redolentibus, de Carne Christi aduersus Iu. hereses, de Resurrectione carnis, aduersus Marcionem u, de Corona Militis, Scorpiacum aduersus Gnosticos, aduersus Praxeam.---26. S. Zephirini Romani Pontificis IX. Seueri Imp. Xu. M. FLAuIO M. F. M. N. AFRO ET Q. ALLIO FABIO CATULLINO MAXIMO COSS. scriptum fuisse a TERTULLIANO librum primum aduersus Marcionem ex hisce uerbis constat. At nunc quale est ut Dominus a XII. Tiberii Cesaris reuelatus sit, substantia uero ad Xu. iam Seueri Imperatoris annum nulla comperta sit?  Atque adeo hoc tempore simul editos fuisse oportet libros DE CARNE CHRISTI ADuERSUS Iu. HAERESES DE RESURRECTIONE CARNIS, ET ADuERSUS MARCIONEM quinque , utpote eodem scriptos tempore. Nam sicut etiam alibi diximus, libro de Carne Christi citatur liber quartus aduersus Marcionem, libro de Resurrectione carnis II. et III. adu. Marc. et I. 1. adu. Marc, allegatur liber de Resurrect. carnis, quo fit ut existimem primum scriptos aduersus Marcionem quatuor; intermedios deinde duos illos; et postremo aduersus Marcionem quintum. Porro si hoc anno, uti Onuphrius tradit, celebrata sint Decennalia Antonini Imper. Seueri  filii, fortassis preoccupata anno integro ob discessum in bellum Britannicum, quem Cassiodorus his Coss. accidisse scribit; hoc etiam anno scriptus est LIBER DE CORONA MILITIS; sin anno sequenti  utrumque contigerit, illuc referre poterit Lector, dummodo nobiscum sentiat, ante expeditionem Britannicam. Ad quam pertinet etiam inscriptio supra posita, cum effigie Equitis manu iaculum tenentis: PROFECTIO AUGG. nam utrumque filium secum duxit Seuerus, a quo quum P. Septimius Geta anno primum sequenti Imper. Ces. Aug. sit appellatus et Tribunitiam potestatem acceperit, sicuti Fasti habent  Consulares, confirmatur dicta nostra coniectura. Conciliari quidem possunt inscriptiones et fasti consulares cum Onuphrio et altera quadam Inscriptione ubi appellatur Antoninus Aug. Trib. Pot. X. Cos. III. desig. ut dicatur ceptus eius annus X. his Coss. ad Kal. Maias, et finitus anno sequenti Kal. Maiis: sed nos ad annum sequentem referre maluimus, ne hic prolixiores simus.


Anno Domini CCIX.

27. S. Zephirini Pape Romani X. Seueri Imper. XuI. Imp. CAES. M. AUREL. SEuERI AUG. F. ANTONINO AUG. III. ET P. SEPTIMIO SEuER. AUG. F. GETA COSS. Post celebrata Decennalia Antonini Rome a TERTULLIANO scriptum censemus librum DE CORONA MILITIS.  Rome enim scriptum apparet ex uerbis illis: Erubescite Romani commilitones eius, et ad Decennalia uidetur referendum illud libri frontispicium: Proxime facta est LIBERALITAS Prestantissimorum IMPERATORUM; cui subiicienda putauimus que sequuntur, eo quod occasionem scripti huius libri indicent, utpote in quo, contraquam alii mussitabant, Christianis corone usum interdictum deducit. Expungebantur, inquit, in castris Milites laureati. Adhibetur quidam illic magis Dei Miles; solus libero capite, coronamento in manu otioso. Singuli designare, eludere eminus, infrendere cominus. Murmur tribuno defertur, et persona iam ex ordine accesserat. Statim tribunus: Cur [inquit] tam diuersus habitu? Negauit ille cum ceteris sibi licere. Caussas expostulatus, Christianus sum,  respondit. Suffragia exinde, et res ampliata, et reus ad Prefectos. Ibidem penulas posuit, speculatoriam de pedibus absoluit, gladium reddidit . Et nunc russatus sanguinis sui spe, donatiuum Christi in carcere expectat. Exinde sententie super illo, nescio an Christianorum , ut de abrupto et precipiti et mori cupido, qui de habitu interrogatus Nomini negotium fecerit. Nec uero omittendum illud: Plane superest, ut etiam martyria recusare meditentur. Mussitant denique tam bonam et longam sibi pacem periclitari. Nec dubito quosdam scripturas emigrare, sarcinas expedire, fuge  accingi de ciuitate in ciuitatem. Noui et pastores eorum in pace leones, in prelio ceruos. Sed de questionibus confessionum alibi docebimus. Denotat enim ibi aut librum de Fuga in persecutione, aut quod magis placet, SCORPIACON ADuERSUS GNOSTICOS. , nempe Prodicum Scorpianum et alios ualentinianos Martyriorum refragatores, qui iam in Africam irrumpere ceperant:  [Ibid. c. I.]. Fortassis etiam Rome scriptum. In eo enim et de questionibus confessionum, id est, quod confiteri Christum necesse sit, latissime deducit, et persecutionem omnium grauissimam, que dicta occasione post longam pacem  recruduisse uidetur, his uerbis describat:  In presentiarum est medius ardor, ipsa canicula persecutionis ab isto scilicet cynocephalo ; alios ignis, alios gladius, alios bestie Christianos probauerunt, aliis fustibus insuper et ungulis degustato martyrio, in carcere esuriunt. Porro Seuerum propterea absentem in Britannia diximus, quod expeditionis Britannice hoc anno, uti antea probauimus, facte meminerint Euseb. in Chronic. Oros. lib. 7. cap. II. Paulus Diaconus lib. 8. cap. I. ante eos Spartianus, Herodianus, et Dio in Seuero. Nondum enim Britanniam Romanis paruisse ad id usque temporis, etiam ipse uerbis his supra citatis indicat: et Britannorum inaccessa Romanis  loca, Christo uero subdita , utpote Lucio Britanniarum Rege paulo ante ope S. Eleutheri Pape ad fidem conuerso, item etiam illis: Britannie intra Oceani fines concluse sunt.


Anno Domini CCX.

28. S. Zephyrini Romani Pontificis XI. Seueri Imper. XuII. M. AURELIO CLAUDIO M. F. POMPEIANO, ET LOLLIANO AuITO COSS. Rome adhuc existens TERTULLIANUS, scripsisse mihi uidetur librum DE uELANDIS uIRGINIBUS, quem Grece quoque scriptum esse his fatetur uerbis: Proprium iam negotium passus mee opinionis, Latine quoque ostendam uirgines nostras uelari oportere, . De quo argumento anno sequenti latius. Scripsisse etiam uerisimile  est paulo post, iam Carthaginem reuersum, librum ADuERSUS PRAXEAN, de quo Auctor: Iste, inquit, primus ex Asia hoc genus peruersitatis intulit Rome; homo et alias inquietus, insuper et de iactatione Martyrii inflatus ob solum et simplex et breue carceris tedium. Fructicauerant auene Praxeane hic quoque  superseminate, traducte dehinc per quem Deus uoluit , etiam euulse uidebantur. Denique cauerat pristinum doctor de emendatione sua, et manet chirographum apud Psychicos, apud quos tunc res gesta est, exinde silentium. Auene uero ille ubique tunc semen excusserant. Ita aliquandiu  per hypocrisin subdola uiuacitate latitauit, et nunc denuo erupit . Ex quibus uerbis satis patet, et reuocasse suam heresin aliquando Praxean disputatione alicuius emendatum, sed iterum relapsum denuo erupisse, et dum hic liber scriberetur, adhuc superuixisse. Quanquam interim, si uerum sit quod addit de Montani prophetia eius ope expulsa, quandoquidem illum floruisse constet sub S. Eleuthero Papa, oporteat iam senem fuisse Praxean. Nos certe uixdum in eo quod dictum est, Auctori fidem adhibendam putamus; tum quod S. Pacianus hec uera scribat de hereticis cataphrygibus: »Et primum hi pluribus nituntur Auctoribus; nam puta Grecus Blastus ipsorum est; Theodotus quoque et Praxeas uestros aliquando docuerunt:« tum, quod ipse Auctor,  preterquam quod illic subiungat tanquam discipulos Blastum, et Theodotum, et Praxean, cum uictorino, illis qui secundum Aeschinem pronuntiabantur eamdem heresin attribuit, et hoc libro impugnat.


Anno Domini CCXI.

§ Xu. Eius defectionis tempus et causa.---29. S. Zephirini Pape Romani XII. Seueri XuIII. M. ACILIO M. F. M. N. FAUSTINO. ET C. CAESONIO. C. F. TRIARIO RUFINIO COSS. completum fuit, quod scribunt post Auctores supracitatos Cassiodorus in Chronico, et uen. Beda histor. Eccles. lib. I. cap. 5. de Seuero, quod uallum crebris turribus communitum in Britannia, per centum et amplius millia passuum  de mari ad mare perduxerit, ut partem prouincie grauiss. preliis receptam a ceteris faceret securiorem, pro quo facit etiam lex Seueri et Antonini Augg. Eboraci lata hoc Consulatu Non. Maii, que extat Cod. lib. 3. Tit. 32. lib. I. Certe tunc primum leguntur Inscriptiones quibus appellatur Seuerus BRITANNICUS MAX. TRIB. POT. XuIII. ac Antoninus BRITANN. TRIB. POT. XIII. IMP. II. COS. III. denique et illa: P. SEPT. GETA PIUS AUG. BRIT. TRIB. POT. III. COS. II. uno ex latere, et ex aduersa parte: uICTORIAE BRITAN. Utpote quum tertius fuerit duntaxat iste annus, ex quo Geta Tribunitiam potestatem cum ceteris Imperii insignibus acceperat. Porro hoc fere anno contigisse censemus, quod de TERTULLIANO scribunt B.  Hieron. Sophronius Catal. Scriptor. Eccl. ac Niceph. lib. 4. cap. 12. ac 34. quum usque ad mediam etatem in Eccl. Catholica presbyter permansit, ad Montani dogma delapsum. uerumtamen magna est difficultas, quomodo scribat B. Hieron. id factum inuidia et contumeliis Clericorum Rom. Eccl. ac Sophronius: , et interpres Nicephori: »propter Cleri Romani inuidiam;« presertim quum de eo nusquam conqueratur Auctor etiam in lib. aduer. Ecclesiam scriptis, maxime quum causam illam reticens uincentius Lirinensis, etsi B. Hieron. posterior, non aliud dicat, quam TERTULLIANUM Catholici dogmatis et uetuste fidei parum tenacem, ac disertiorem  multo quam feliciorem, mutata sententia in errorem delapsum, magnam fuisse in Ecclesia tentationem. Quem imitatur Abbas Trithemius.

30. Est quidam qui inuidie causam fuisse putet Auctori eloquentiam. Rhenani coniecturam, quantumuis suspectam, sequuntur etiam Catholici quidam, qui suspicantur illum quum initio fauere cepisset heresi Montani, statim Ecclesie communione priuatum prius quam se totum dederet, quare commotus ille prorsus in Montani partes transierit. uerum non uideo quomodo Excommunicationem Ecclesiasticam, quam Auctor diuinam censuram et futuri iudicii preiudicium appellat , B. uero Hieron. Epist. ad Heliod. »ante diem iudicii iudicium quo eiectus de Ecclesia rabido demonis ore discerpitur,« non solum inuidie  , sed et contumeliarum nomenclatura ipse traduceret. Nos itaque, si quid in re incerta diuinare liceat, coniicimus Tertullianum, post obitum Agrippini, in obtinendo Episcopatu Carthaginiensi repulsam passum fortassis inuidia Clericorum quorumdam Ecclesie Romane, a quibus proinde etiam contumeliis affectus, ad partes Montani desciuerit. Certe fomitem illis inuidie administrare potuerunt loci aliquot in libris precedentibus: quibus tacite quorumdam Clericorum, fortassis Romanorum, uitia reprehendit, non aliter atque postmodum BB. Hieronymo et Paulino accidit eadem de causa ; Imprimis de frequentatione spectaculorum: Sed Tragedo,  inquit, uociferante, exclamationes ille  alicuius Prophete retractabit. Inter effeminationis modos, Psalmum secum comminiscetur; et quum athlete agent, ille dicturus est repercutiendum non esse; poterit et de misericordia moueri defixus in morsus ursorum et spongias retiariorum. Auertat Deus a suis tantam uoluptatis exitiose cupiditatem. Quale est enim, de Ecclesia Dei in Ecclesiam diaboli tendere? de celo  in cenum? illas manus quas ad Dominum extuleris, postmodum laudando histrionem defatigare? ex ore quo Amen in sanctum protuleris, gladiatori testimonium reddere? aliis omnino dicere, nisi Deo Christo? l. de Idol. c. 7. . Item illud in Artifices Idolorum: Tota, inquit, die ad hanc partem zelus fidei perorabit ingemens  Christianum ab Idolis in Ecclesiam uenire, his manibus adorare, que foris aduersus Deum adorantur, manus admouere corpori Domini, que demoniis corpora conferunt. Nec hoc sufficit. Parum sit, si ab aliis manibus accipiant quod contaminant, sed ipse tradant aliis quod contaminauerunt. Alleguntur in ordinem Ecclesiasticum Artifices Idolorum. Proh scelus! Semel Iudei manus Christo intulerunt, isti quotidie corpus eius lacessunt. O manus prescindende! Rursum illud de Pastoribus in persecutione fugientibus: Plane superest ut etiam martyria recusare meditetur, qui Prophetias eiusdem Spiritus sancti respuit: noui et Pastores etiam eorum in pace leones, in prelio ceruos. Denique de uelandis uirginibus: Illam consuetudinem  que uirgines negat, dum ostendit, nemo probasset, nisi aliqui tales quales uirgines ipse. Tales enim oculi uolent uirginem uisam, quales habet uirgo que uideri uolet. Inuicem se eadem oculorum genera desiderant. Eiusdem libidinis est uideri et uidere . Auctor commentarii S. Ambrosio ascripti in Epist. Pauli uidetur interpretari inuidiam illam, quasi fuisset ipsius Auctoris in Clerum Romanum. Sic enim, inquit, Per inuidiam caritatem corrumpentes, scientiam ad nichilum deduxerunt. Nam et Tertullianus et Nouatianus non parue scientie fuerunt; sed quia per zelum caritatis federa perdiderunt, in schisma uersi, ad perditionem sui hereses creauerunt. Ex quibus uerbis fit etiam uerisimilior mea coniectura ex eo,  quod ob repulsam Episcopatus Rom. in schisma et heresim inciderit Nouatianus. Porro si excommunicatus fuerat iustissimis profecto de caussis, etiam fortassis in absentem eam tulit sententiam B. Zephyrinus Pontifex. Primum enim in lib. omnibus scriptis citra 14. imperii Seueri Annum, Paracleti noue prophetie frequenter, Spiritus sancti etiam Montani uerbis iam citatis meminit, sicuti etiam mulieris Prophetidis subinde, modo Priscillam, modo Maximillam significans; et similiter de Extasi habet non pauca, locis citatis inter Paradoxa Auctoris . Deinde Psychicos quoque, id est animales appellare cepit Catholicos, tum aduers. Marc. tum aduers. Praxean, sicuti etiam ibi latius. Postremo omnia illa simul coniungens lib. adu. Praxean,  Romanum Episcopum, quantum apparet, Eleutherium calumniatur, tanquam qui agnoscens iam Prophetias Montani, Prisce et Maximille, ex ea agnitione pacem Ecclesiis Asie et Phrygie inferre paratus fuerit, nisi Praxeas falsa  de ipsis Prophetis et Ecclesiis eorum asseuerando, cegisset litteras pacis reuocare iam emissas, et a proposito recipiendorum carismatum concessare. Et insuper diaboli negotium procurasse dicit, qui prophetiam expulit, et paracletum fugauit. Certe ipse Auctor Excommunicationem in hereticos approbat non uno in loco .


Anno Domini CCXII.

§ XuI. De ultimis Tertulliani montaniste libris,  de Fuga in persecutione, de Exhortatione castitatis, de Monogamia, de Ieiuniis aduersus Psychicos, de Pudicitia, de Extasi, aduersus Apollonium Septimum.---31. S. Zephyrini Pape Romani XIII. M. Aurelii Antonini Bassiani Pii Felicis Augusti Britannici Germanici Imperii I. Q. EPIDIO L. F. RUFO LOLLIANO GENTIANO, ET POMPONIO BASSO COSS. conscriptum censemus TERTULLIANI librum DE FUGA IN PERSECUTIONE. Idque ante decessum Imper. L. Sept. Seueri Pertin. Augusti qui eo anno pridie Nonas Febr. Eboraci merore magis quam morbo mortuus est  nondum elapso anno Imperii sui 18. ut pote quum ab Idibus Maiis anni Domini 194. ad dictum usque huius anni diem computantur duntaxat anni 17. menses 8. dies 21; quo fit ut hunc anni. I.  Anton. faciamus, aut saltem ante reditum Antonin ex Britanniis cum fratre suo P. Sept. Geta Felici Augusto Britannico Imperii consorte, adhuc durante persecutione , quam ipse [utpote lacte Christiano imbutus, sicuti supra ex Auctore diximus] uel Seuero Sulpitio teste , cessare fecerit, utpote qui scribat ab obitu Seueri ad Decium usque pacem Ecclesiis fuisse, preterquam quod a Maximino in Episcopos seuitum fuerit; quam adeo longam pacem appellat B. Cyprian. lib. de Lapsis. Quanquam interim edicta Seueri adhuc aliquandiu uiguisse ex his Auctoris uerbis uideantur: Nisi forte in Senatusconsulta et Principum mandata coitionibus  opposita delinquimus.  Hunc quum contra Ecclesiam scriptum asserant, ubi supra, B. Hieronymus, Sophronius et Nicephorus, uerisimile fit Fabium illum Romanum fuisse Presbyterum. Certe quod aliquo ministerio Ecclesiastico functus, colligere est ex uerbis illis: Sed quum ipsi Auctores, id est, Diaconi, Presbyteri et Episcopi, fugiunt, quomodo laicus intelligere poterit? Quibus interim quando  fugere liceat, in Annotationibus nostris latius. Meminit in eo etiam Rutilii sanctissimi Martyris: porro et sub Seuero haud dubie referri debet, quod scribunt Euseb. et Nicephor. de Origenis prima persecutione maxima apud Alexandriam, antequam sese ipse castraret. Atqui ad intellectum Auctoris facit,  ubi dicit: Maledictum esse ante Deum Cesarem nuncupare ; id quod late recenset Herod. lib. tertio de ritu obseruato in relatione Seueri Imper. post mortem in Diuos per filios Rome facta, postquam cineres ex Britannia secum allati in urna alabastrina iuxta illum, aut erea iuxta Spartianum, in sepulcrum Antonini sunt illati. Hic preterea pretereundum non putauimus, quod quum pridie Non. Februar. perierit Seuerus, castigari deberent leges due Codicis, altera lib. 6. Tit. 45. l. 1. ut legatur u. Kal. Februarii, pro, Ianuarii: altera eiusdem l. Tit. 37. lib. 3. uti soli Antonino Aug. ascribatur, non Seuero et Anton. Augg. utpote quum lata sit. uI. Kal. Maii, diu post illius obitum, maxime quum extet lex Antonini solius Kalend. Maiis lata, et alie plures his Coss. late.


 Anno Domini CCXIII.

32. S. Zephyrini Romani Pontificis XIu. Antonini Imper. II. M. POMPONIO M. F. ASPRO II ET ASPRO COSS. siue duobus Aspris, quibus Coss. Leges Antonini uarie date leguntur , solus Antoninus , fratre Geta ad pectus sue matris interfecto postquam imperauit annum unum, dies 21. ac sepulto in septizonio , imperium usurpauit. Insuper et alios plurimos, quantumuis patri sibique antea carissimos, neci tradi iussit, inter quos commemorandi ueniunt Papinianus ille,  eius ac Iuliani et Tertyliani IC. preceptor, Iuris Asylum cognominatus a Spartiano, et Sammonicus Serenus, cuius libros plurimos extare ille scribit, Gordiani postea Cesaris pedagogus. In hunc annum referimus librum TERTULLIANI DE EXHORTATIONE CASTITATIS, utpote quem Nicephorus, lib. quarto, capite 54, inter eos recenset, qui contra Ecclesiam catholicam conscripti sunt, et in quo eo dementie uidetur uenisse, ut apud tres etiam laicos, utpote Montanum et insanas eius Prophetides Priscam et Maximillam, esse Ecclesiam existimet, quemadmodum latius idipsum alibi inculcat . Huic etiam anno applicamus  disputationem illam Caii Scriptoris Ecclesiastici aduersus Proclum, cuius meminerunt Euseb. lib. sexto, capite decimo quarto: Beatus Hieronymus, in Catal. scr. eccl., et latius in hec uerba Niceph. loco iam citato: »Floruit, inquit, sub Zephyrino Rome Episcopo Caius, Antonino Seueri filio imperante.« Is aduersus Proclum Montani propugnatorem dissertationem copiosissimam habuit et composuit, temerarie audacie, quod nouam introduxerit Prophetiam, illum redarguens et confutans. Quam quidem nos aliquando existimauimus ansam dedisse Auctori ad Montani partes deficiendi; quod uerisimile fit in Proclum hac disputatione conuictum, nec resipiscentem, a Zephyrino Excommunicationem latam fuisse, et omnes eius asseclas, inter quos haud dubie Auctor, utpote Montanistarum  Proclum sectator, non eorum qui secundum Aeschinem dicebantur, contra quos egit libro aduersus Praxean. uerum iam antea illum deficere cepisse, imo contra Ecclesiam scripsisse, ex superioribus manifestum fit. Fortassis etiam hoc tempore contigit Origenis discipuli Clementis Alexandrini et Ammonii Romana sub Zephyrino profectio, cuius meminerunt Eusebius et Nicephorus, quorum ille lib. 6. cap. 12. causam illius eam scribit, quod in optatis illi esset antiquissimam illam Ecclesiam inuisere. Quo tempore etiam alii Ecclesiastici scriptores ab illis enumerantur, Berillus Arabie Bostrenus, Hippolytus iuxta quosdam Portuensis, Alexander primum Cappadocie, deinde Hierosolymorum Episcopus, quibus interserit B. Hier. etiam Minutium Felicem,  qui Apologeticum Auctoris per multa-imitatus est.


Anno Domini CCX u.

33. S. Zephyrini Pape Romani Xu. Antonini Imper. III. IMP. CAES. M. AUREL. DIuI SEuERI. F. ANTONINO AUG. BRITAN. GERMAN. IIII. ET P. CAELIO P. F. BALBINO II. COSS. ipse Antoninus Imp. Trib. potest. XuI. de Britannis triumphauit. Quo anno a TERTULL. scriptum existimamus etiam aduersus Ecclesiam librum DE MONOGAMIA. In eo inter cetera sic legitur: Quum magis nunc tempus in collecto factum sit, annis circiter clx exinde productis . Quos qui a Passione Domini computandos uoluerit, tota uia aberrare ex superioribus plus satis manifestum est, etiamsi, iuxta erroneum calculum  Auctoris a passo Christo usque ad deuastationem Hierosolymorum anni duntaxat computarentur 22, quos alii enumerant 25; quia usque ad annum presentem non solum 160, sed producti essent 188. Sunt etiam qui ab Apostolis hunc computum ineant, eo quod premittatur: post Apostolos; in qua sententia et nos fuimus, quum Annotationes nostras in eum scriberemus locum. uerum SS. Petrus et Paulus primum passi sunt anno Neronis ultimo, qui in annum incidit Christi 69, a quo adhuc non nisi computantur anni 146. et S. Ioannes Euangelista uixit ad Traianum usque, mortuus primum anno circiter 100, unde non plures sunt anni quam 114. Propius accedunt qui ab Apostoli Pauli etate computant annos illos circiter  clx, quorum sententie accedimus: sed quia ille primum martyrio affectus fuit cum Apostolo Petro , censemus ab eo tempore numerandos quo Epistolam scripsit priorem ad Corinthios, ab anno nempe Domini circiter LIu. Imprimis enim scriptam Epistolam utramque ad Corinthios, postquam ab ipso ad fidem essent conuersi, ex eisdem fit manifestum; que conuersio contigisse putatur anno Domini 51, quum ibi hesit ad annum et menses sex. Deinde si Ephesi scripta sit  ex historiis Peregrinationis Pauli satis patet dicto anno, qui incidit in duodecimum Claudii Imperatoris, Ephesi illum habitasse. Siue ex Philippis , certe anno 55. Per Philippos iter fecisse, postquam  quam Epheso discesserat, sub festum Pasche, testantur Acta Apostolorum capite uigesimo. Et uero sic intelligi debere Auctorem, uel ex illis dictis uerbis colligitur que legerat fere I. Cor. uII, 29: Quum nunc tempus in collecto factum sit. Atqui in hunc annum hoc incidere, non in Xu Seueri , ex eo perspicuum est, quod ille idem sit cum anno Domini CCuIII, ad quem proinde ab eo quem diximus, non nisi anni CLu. conficiuntur, nec ulterius extendi possunt, quod anno primum 51. fidei catholice initiati fuerint Corinthii. Porro fuit hic annus nobilitatus Consulatu trium Imperatorii Ordinis uirorum; nam preter Antoninum et Balbinum, qui quartus ab illo imperauit cum Pupieno, etiam suffectus fuit ex Kalend. Martiis M. ANTON.  M. F. GORDIANUS, qui postea Imperat. Ces. Aug. appellatus, a Balbino interfectus fuit, sicuti rursum ex Kalend. Maiis P. Heluius D. Pertinacis F. P. N. Pertinax paulo post occisus ab Antonino.


Anno Domini CCXu.

34. S. Zephirini Romani Pontificis XuI. Antonini Imper. Iu, SILIO MESSALA ET Q. AQUILIO SABINO COSS. Imperator ex expeditione Gallica, cuius Spartianus meminit, Romam reuersus, a uestis talaris genere inde allate, quam plebi distribuit, ut eo uestitu sese salutaret, Caracalla nuncupatus est. Hoc fere anno scriptum censemus a TERTULLIANO etiam aduersus Ecclesiam librum DE IEIUNIIS ADuERSUS PSYCHICOS  . Ex quo imprimis fit uerisimile, cum Proclo reliquisque Montanistis post dictam disputationem, etiam Tertullianum a Papa Zephyrino excommunicatum fuisse, ex uerbis inquam illis: Dum quaqua ex parte anathema audiamus, qui aliter annuntiamus. Deinde uaria tum fuisse celebrata per Grecias concilia, ita testatur: Aguntur preterea per Grecias illas certis in locis Concilia ex uniuersis Ecclesiis, per que et altiora queque in commune tractantur, et ipsa representatio totius nominis Christiani magna ueneratione celebratur. Conuentus autem illi stationibus prius et ieiunationibus operati. Que maxime contra Montanistas conuenisse, uel inde mihi colligere uideor, quod etiam in Episcopos quosdam ea heresis canceris in morem serpere cepisse uideatur, ex his Auctoris  uerbis: Hec erunt exempla, et populo, et episcopis etiam Spiritalibus; nam spiritales Montani asseclas Psychicis  opponit . Porro si uera sit lectio apud beatum Hieronymum Epistola quinquagesima quarta ad Marcellam de Montanistis, quod illi tres in anno Quadragesimas facerent, quasi tres passi essent Saluatores; incipit ab illis nonnichil dissentire Auctor in duarum duntaxat obseruatione, sicuti ex his uerbis, etiam iuxta MS. cod. manifestum fit: Duas, inquis, in anno hebdomadas Xerophagiarum, nec totas, exceptis Sabbatis et Dominicis, offerimus Deo, abstinentes ab iis, que non reiicimus, sed differimus. uerum de hoc latius in Annotationibus nostris.


Anno Domini CCXuI.

 35. Sancti Zephyrini Romani Pontificis XuII. Antonini Imper. u. AIMILO LAETO  ET ANICIO CEREALI COSS. eo ipso quo Antoninus in expeditione Germanica  iuxta Rhetias multos barbaros interfecit, inde potissimum GERMANICUS appellatus, putatur scripsisse TERTULLIANUS librum DE PUDICITIA . In quo sententiam sancti Damasi in Pontificali de uasis uitreis ad sacrificium ordinatis a sancto Zephyrino, confirmant hec illius uerba: Cui ille si forte patrocinabitur Pastor, quem in calice depingis; maxime quod sequitur: At ego eius Pastoris scripturam haurio qui frangi non potest; frangi enim facillime possunt calices uitrei;  quos etiam depingi tum solitos esse, hinc fit manifestum. Hic etiam in hoc a Montanistis dissentit, quod quum, teste B. Hieron. Epist. supracitata, Montanus sensisset non posse renouari per penitentiam Lapsos, atque adeo illum cum Nouatiano coniungat; Auçtor duntaxat mechis et fornicatoribus  pacem Ecclesie neget, oppugnans ex proposito illud Zephyrini : Ego et mechie et fornicationis delicta penitentia functis dimitto . Atque hoc est mea quidem sententia quod de illo scribit B. August. lib de Heres., postmodum abs Cataphrygibus diuisum sua conuenticula  propagasse, fortassis quod iam defunctis illis qui Proclum  dicebantur, obtinerent palmam illi qui secundum Aeschinem. Utpote contra quos tacite scripserit librum aduersus Praxean de Patre et Filio non eisdem. Dissensisse etiam illum annotauimus de duabus duntaxat Quadragesimis. Quare falluntur, qui ex eo loco colligunt eum ad catholicam Ecclesiam rediisse, maxime quum B. August. causam heres. duplicem assignat, tum quia transiens ad Cataphrygas cepit secundas nuptias damnare, tum quia sua conuenticula propagauit.


Anno Domini CCXuII.

36. Sancti Zephyrini Pape Romani XuIII. et Antonini uI. Q. AQUILIO SABINO. II  ET SEXT. AURELIO.  P. F. ANULLINO COS. censemus scriptos TERTULLIANI LIBROS SEX DE ECSTASI, et ADuERSUS APOLLONIUM SEPTIMUM , quos etiam aduersus Ecclesiam scriptos testantur B. Hieronymus, Sophron. et Nicephor. Nec obstat quod Apollonium collocet Beatus Hieronymus Catal. Script. Eccles. ante Auctorem, quia, quod alias facere solet, nullius imperatoris ascribit tempora. Euseb. quoque Eccles. histor. lib. 5. cap. 17. et post eum Nicephorus, eum inter eos quidem recenset qui aduersus Montanum scripserunt, sed aliquandiu postea conscriptum satis indicant illa uerba: »Porro Apollonius scriptor Ecclesiasticus, quum ea que Cataphrygum Heresis nominata est adhuc in Phrygia uigere uideretur, Librum separatim ad patronos eiusdem confutandos conscripsit. Deinde conuincit  illud eiusdem: Idem iste Apollonius in eodem Libro commemorat, quod quadragesimus iam annus, in quo quidem ad hoc opus scribendum se contulit, agebatur, ex quo Montanus confictam et commentitiam prophetiam inceperit.« Atqui ab initio pontificatus sancti Eleutherii, quo Montanus heresim sparsit suam, uti supradictum est, ad hunc usque intercedunt anni XLII. Sedit enim Eleutherius post consulatum Cethegi et Clari  usque ad Maternum et Praduam consules, defunctus uII. Cal. Iunii, id est ab anno Domini CLXXII. usque ad annum CLXXXuI. per annos XIu, dies XIII Sanctus uictor, ut supra dictum est, annos XII; mensem I, dies XXuIII; cum Sancti Zephyrini  XuIII fient anni XLII.


Anno Domini CCXuIII.

§ XuII. Quonam ultimo tempore floruerit.---37. S. Zephyrini Pape Romani XIX. Antonini uII. utriusque ultimo, BRUTTIO PRAESENTE ET MESSIO EXTRICATO COSS. nos etiam historie nostre Tertullianice finem imponimus. Non quod certo uelimus asserere postea non superuixisse TERTULLIANUM, quem Trithemius scribit uixisse usque ad senectam et senium, sed quod saltem a scribendo destiterit. Sentiebamus aliquando, quum in illum Annotationes scriberemus, Librum de Ieiuniis, sub S. Calixto papa editum fuisse, quod Ieiuniorum meminerit citra illos dies quibus ablatus est sponsus , id est  extra quadragesimam, existimantes alludi ad ieiunia Iu. Temporum ab illo instituta. Sed ubi penitus inspeximus, potest referri aut ad id quod sequitur: Et stationum semiieiunia interponentes  et interdum pane et aqua uictitantes, aut ad ieiunium Sabbati, quod Rome celebrabatur ex statuto, non in Africa  aut ad ieiunia Penitentium etiam Catechumenorum, de quibus ipse in hec uerba ante heresim: Ingressuros baptismum, orationibus crebris, ieiuniis et geniculationibus et peruigiliis orare oportet , aut denique ad ieiunia in uigiliis Festiuitatum Ecclesiasticarum. Atque adeo placet B. Hieronymi, Sophronii et Nicephori sententia qui non sub Macrino aut Heliogabalo, sed sub Seuero principe  et Antonino Caracalla floruisse et scripsisse testantur hunc auctorem nostrum; maxime quum sub S. Zephyrino Pontifice omnes illum claruisse scribant, non sub Calixto; preter unum aliquem neotericum, qui tamen eum iam antea sub Adriano Cesare eumdem fecerat eum Tertyliano IC. Porro postremum fuisse hunc annum Antonini Caracalle Imp. non sequentem , patet ex Fastis Consularibus emendatioribus, in quibus sic scribitur: »Hoc anno ad uI. Idus April. IMP. CAES. M. Aurelius Diui Seueri filius Antoninus Augustus Britannicus Germanicus occisus est . Quum enim  uellet iterum Parthis bellum inferre atque hybernare Edesse, atque inde Carras Luni Dei gratia  uenisset, die Natalis sui ipsis Megalensibus, insidiis a Macrino Pref. Pret. positis, qui posteum inuasit Imperium, interemptus est, ab eodem tamen in Deos relatus, et templo ei edificato, et Saliis additis.« Confirmatur hec mea sententia, quod nulle extent leges Antonino et Aduento Coss. sed Antonini Aug. titulo due Presente et Extricato Coss. altera lib. IX. Cod. data uIII. Kal. Mart. altera lib. uIII. Tit. 38. lib. 3. ex Kal. Martiis paulo ante obitum. Imperauit proinde a pridie Nonas Febr. anni Domini CCXII. usque ad dictum diem, annos uII. menses II. dies Iu. Atqui S. Zephyrino Pape, quem et S. Damasus et alii omnes his consulibus uitam finiisse scribunt, non possunt plures anni tribui quam XIX. et dies XuI. quod a Iu. Idus Augusti anni Domini CLXXXIX. usque ad uII.  Kal. Septemb., quo defunctus est, totidem computentur. Quem quum Ecclesia inter Martyres celebret, oportet, ut absente iam Antonino, iterum per Pontifices Idolorum excitata fuerit Rome, et fortassis a Macrino continuata  Christianorum persecutio, sed quia localis duntaxat, non computata ab historicis.

Ac finierit.---38. Ceterum etiam hic adiiciendum pro historie ueritate, frustra quosdam illum denuo ad Catholicam fidem rediisse opinari. Nam imprimis id ex S. Augustino colligi non posse ad annum abhinc secundum ostendimus. Deinde inter Martyras minime computandum TERTULLIANUM, sed Tertullinum, supra in ipsis auspiciis annotauimus . Denique S. Pacianus ad Sympronianum contra Nouatianos nichil pro eis facit: »Tertullianus, inquit, post heresin  uester est: nam multa inde sumpsistis. Ipsum Epistola sua, et ea ipsa quam Catholicus edidit, audies confitentem, posse Ecclesiam peccata dimittere.« Neque enim loquitur de epistola,  quam post heresim, sed quam antea adhuc Catholicus ediderat, nempe lib. de Penitentia, ex quo multa ipsum descripsisse alibi annotauimus. Certe si ita creditum fuisset, non tantopere heresim huius boni uiri deplorasset S. uincentius Lirinensis, cuius interim uerba Antidoti loco, ne quis forte ex eo scandalizetur, addenda putauimus: »Fuit iste quoque  in Ecclesia magna tentatio. Sed de hoc nolo plura dicere: hoc tantum commemorabo, quod contra Mosis preceptum, exurgentes in Ecclesia nouellas Montani furias et insana illa insanarum mulierum nouitii dogmatis somnia ueras prophetias asseuerando, meruit ut de se  quoque et scripturis suis diceretur: Si surrexerit in medio tui propheta, etc. non audies uerba prophete illius. Quare? Quia, inquit, tentat uos Dominus Deus uester, utrum diligatis eum, an non. His igitur tot ac tantis ceterisque eiusmodi ecclesiasticorum exemplorum molibus, euidenter aduertere, ac secundum Deuteronomii leges luce clarius intelligere debemus, quod si quando aliquis ecclesiasticus magister aberrauerit, ad tentationem nostram id fieri prouidentia diuina patiatur, utrum diligamus Deum, an non, in toto corde et in tota anima nostra.«

§ XuIII. De Tertullianistis.---39. Denique coronidis uice, non pretereundum, quod ex B. August. didicimus, durasse adhuc ad sua usque tempora TERTULLIANISTAS Hereticos, et tum primum in Catholicam Ecclesiam transiisse. Quibus etiam magis, quam ipsi  Tertulliano, censemus imputandam absurdissimam illam heresim qua dicebant animas hominum pessimas post mortem in demonas conuerti, maxime quum etate primum Augustini post Donatistas et Iouinianistas collocentur Tertullianiste, qui id senserint, tum ab ipso, tum a S. Isidoro, Honorio Augustodunensi, Rhabano et Gratiano in Catalogis hereticorum: »Tertullianiste  a Tertulliano, cuius leguntur opuscula multa eloquentissime scripta, usque ad nostrum tempus paulatim deficientes, in extremis reliquiis durare non potuerunt  in urbe Carthaginiensi. Me enim ibi posito ante aliquot annos, quod etiam te meminisse arbitror, omni ex parte consumpti sunt. Paucissimi etiam qui remanserunt, in Catholicam transierunt;  suamque Basilicam, que nunc etiam notissima est, Catholice tradiderunt.« Quod utinam illorum exemplo, iam quoque in nostro Belgio  fatiscentes nostre tempestatis heretici, propediem faciant, Deo auxiliante, cui honor, potestas et gloria, in secula seculorum. Amen.





TERTYLIANI IC. ROMANI RESPONSA QUAE IN LIBRIS DIGESTORUM EXTANT.



EX LIB. I. QUAESTIONUM OCTO.


 D. Lib. I. Tit, 3, de Leg. Senatusque cons. l. 27.

Ideo, quia antiquiores leges ad posteriores trahi,  usitatum est semper, quasi hoc legibus inesse credi oportet, ut ad eas quoque personas et ad eas res pertineant, que quandoque similes erunt.


 D. Lib. 29. Tit. 3. de acquir. uel amitt. hered. lib. 82. iuxta MS. cod. Bald.

Si seruus eius qui capere non potest, heres instituatur, et antequam iussu Domini adeat hereditatem, manumissus alienatusque sit, et nichil in fraudem legis factum sit, ipse admittitur ad hereditatem. Sed et si partem capere tantum possit Dominus eius, eadem dicenda sunt de parte quam ille capere non potest. Nihil enim interest, de uniuerso queratur quod capere non possit, an de portione.


D. Lib. 41. Tit. 2. acquir. uel amit. possess. l. 28.

Si aliquam rem possideam, et eamdem postea conducam; an amittam possessionem? Multum refert in his quid agatur. Primum enim refert, utrum sciam  me possidere, an ignorem, et utrum quasi non meam rem conducam, an quasi meam. Et sciens meam esse, utrum quasi proprietatis respectu, an possessionis tantum. Nam et si rem meam tu possideas, et ego emam a te possessionem eius rei, uel stipuler, utilis erit et emptio et stipulatio, et sequitur ut et precarium, et conductio, specialiter possessionis solius conducende, uel precario rogande animus interueniat.



EX LIBRO SINGULARI DE CASTRENSI PECULIO.


D. Lib. 29. Tit. I. De Testam. mil. l. 23.

Idem etsi paterfamilias miles de Castrensibus  rebus duntaxat testatus arrogandum se dederit: si uero missus iam hoc fecerit, non ualet testamentum.


Ibidem, leg. 33.

Si filius familias miles fecisset testamentum more militie, deinde post mortem patris posthumus ei nasceretur, utique rumpitur eius testamentum. uerum si perseuerasset in ea uoluntate, ut uellet adhuc illud testamentum ualere, ualiturum illud, quasi rursum aliud factum: si modo militaret adhuc eo tempore quo nasceretur illi posthumus. Sed si filius familias  miles fecisset testamentum, deinde postea uiuo eo, et adhuc auo quoque superstite, nasceretur ei posthumus, non rumpitur eius testamentum, quia cum id quod nasceretur, in potestate eius non perueniret; non uidetur suus heres agnosci, ac ne auo quidem suo hunc nepotem posthumum, cum uiuo filio nasceretur, suum heredem protinus adnasci. Et ideo nec aui testamentum rumpi, quoniam licet in potestate aui protinus esse inciperet; tamen antecederet eum filius. Secundum que si filius familias miles testamentum fecerit, et omiserit posthumum per errorem, quem non uolebat adheredatum, deinde posthumus post mortem aui uiuo adhuc filio, id est patre suo, natus fuerit; omnimodo rumpet illius testamentum.  Sed si quidem pagano iam illo facto natus sit, nec conualescet ruptum. Si uero militante adhuc natus fuerit, rumpetur. Deinde si uoluerit ratum illud esse pater, conualescet sic, quasi denuo factum. Sed et si uiuo auo nascatur posthumus, hic non rumpet continuo patris testamentum. Si superuixerit post mortem aui uiuo adhuc patre, rumpet; quod nouus illi nunc primum heres adnascitur. Ita tamen, ut nunquam possit duorum simul testamenta rumpere, et aui, et patris.


D. L. 49. Tit. 17. De castr. pecul. l. 4.

Miles precipua habere debet que tulit secum in  castra concedente patre. Actionem, persecutionemque castrensium rerum semper filius etiam inuito patre habet. Si paterfamilias militie uel post missionem arrogandum se prebuerit: uidendum erit, ne huic quoque permissa intelligatur earum rerum administratio, quas ante arrogationem in castris acquisierit: quamuis constitutiones principales de his loquantur, qui ab initio quum essent filii familias, militauerint, quod admittendum est.





Dissertatio DE uERA AETATE AC DOCTRINA SCRIPTORUM QUAE SUPERSUNT Q. SEPT. TERTULLIANI  .



CONSPECTUS DISSERTATIONIS.


ARTICULUS I.

De Tertulliani ingenio, stylo et existimatione. 	89



ARTICULUS II.
constant.§ 5.---Prima classis librorum, qui sunt tempore prioris uexationis christianorum sub Seuero Augusto scripti.emendantur.sit exaratus; Hoffmanni coniecture exploduntur.
De libris Tertulliani, quorum et etas, et orthodoxia

96
§ 1.---Ratio Instituti	Ibid.
§ 2.---Questiones quedam uniuerse proponuntur.	97
§ 3.---Quonam anno Tertullianus ad montanistas defecerit? Utrum, his relictis, se denuo ad orthodoxos receperit?	98
§ 4.---Quomodo Tertullianus montanizans a Montanista discerni possit. Et huius discriminis uindicie aduersus Hoffmannum.	99

101
§ 6.---De ipsa hac uexatione disputatur, ita ut demonstretur, talem extitisse ante Seueri edictum, quam in rem propositis Moshemii argumentis alia noua adiiciuntur, et initium cepisse A. P. N. C. N. CXCuII.	Ibid.
§ 7.---Que causse huius prioris uexationis.	104
§ 8.---initium uexationis christian. ex an. quo periit Albinus demonstratur; hunc uero an. CXCuII. interfectum esse probatur primo ex ordine belli quod Seuerus cum Pescennio Nigro gessit. Obiter quedam note in nummis Seueri explicantur, et Moshemii rationes

105
§ 9.---Albinum anno CXCuII. interfectum fuisse probatur secundo a tempore expugnati Byzantii.	108
§ 10.---Probatur tertio, ex anno, quo Caracallus Cesaris dignitatem e SCto accepit.	109
§ 11.---E loco quodam Tertulliani ad Scapulam, qui cum alio Spartiani confertur, ostenditur anno CXCuII. initium cepisse priorem hanc uexationem christianorum.	Ibid.
§ 12.---Idem demonstratur ulterius ex etate Apologetici Tertulliani, ceterorumque librorum qui eum antecesserunt.	110
§ 13.---Aetas ipsa librorum huius generis definitur, ita ut liber ad Martyres an. CXCuII.

111
§ 14.---Liber de Spectaculis an. CXCuIII. conscriptus. Dubitationes Tillemontii, Hoffmanni et Dupinii soluuntur.	113
§ 15.---Liber de Idololatria eidem anno asseritur. Tillemontii et Hoffmanni coniecture dispelluntur.	115
§ 16.---Apologeticus an. CXCIX. compositus demonstratur.	117
§ 17.---Libri duo ad nationes anno CXCIX. scripti.	120
§ 18.---Liber de testimonio anime eidem anno asseritur.	121



ARTICULUS III.
§ 5.---Liber uterque de Cultu feminarum simul editus ostenditur contra Pamelium et Tillemontium.esse docetur.

De libris Tertulliani quorum et etas et Montanismus constat.	122
§ 1.---Liber de Corona an. CCI. docetur conscriptus.	Ibid.
§ 2.---Secus sentientium opiniones examinantur, et imprimis Hoffmanni et Orsii, qui illum anno CXCuIII. tribuerunt, et Pagii, qui eum assignauerat an. CCII.	126
§ 3.---Baronii argumenta conuelluntur pro anno CXCIX.	129
§ 4.---Denique Pamelii et Allixii, qui librum hunc coniecerant in annum CCIX. decreta exploduntur.	130

130
§ 6.---Anno quidem CCI. aut CCII.	132
§ 7.---Liber de Fuga in persecutione uindicatur anno CCII.	Ibid.
§ 8.---Examinatur popularis sententia de libro Scorpiace libris Tertulliani ad Marcionem posteriore, deque eius aduersus hunc libris deperditis disputatur.	133
§ 9.---Scorpiacen anno CCIu scriptam esse conficitur.	135
§ 10.---Libri u qui supersunt aduersus Marcionem, quorum primus refertur ad annum CCuII. aut CCuIII. ceteros dubie etatis

136
§ 11.---Tillemontii contraria opinio castigatur.	137
§ 12.---Liber de Pallio. Disputatur de triplici presentis Imperii uirtute, et inquiritur in annum quo Geta dignitatem Augusti suscepit.	139
§ 13.---Dubia redditur Basnagii et Walchii sententia, qui an. CCXI. hunc librum editum esse uoluerunt, et an. CCuIII. libellus asseritur.	141
§ 14.---Librum ad Scapulam sub initium Imperii Antonini Caracalli, an. CCXI. prodiisse probatur.	143



ARTICULUS Iu.
uel utraque, latet.
De libris Tertulliani, quorum uel etas, uel doctrina,

144
§ 1.---Tertia classis librorum Tertulliani, quos, quamuis incerte etatis sint, tamen constat scriptos ante eius defectionem fuisse.	Ibid.
§ 2.---Liber de Oratione ante defectionem scriptus.	Ibid.
§ 3.---Liber de Baptismo a Tertulliano catholico exaratus. Confutantur argumenta dissentientium.	148
§ 4.---Pamelius et Dupinius castigantur. Puritas libri a Montanismo demonstratur.	152
§ 5.---Libri II ad uxorem ante lapsum Tertulliani exarati.	156



ARTICULUS u.

Quarta classis librorum, quorum nonnisi Montanismus patet.	157
§ 1.---Liber de Patientia.	Ibid.
§ 2.---Liber de uelandis uirginibus, qui est facile librorum Montanisticorum primus.	159
§ 3.---Liber de Exhortatione castitatis.	160
§ 4.---Liber de Monogamia, Ieiuniis et Pudicitia.	161
§ 5.---Libri aduersus Hermogenem, Praxeam et de Anima.	162
§ 6.---Libri aduersus ualentinianos, et de Prescriptionibus, Carne Christi, et Resurrectione.	164



ARTICULUS uI.
§ 4.---De Montanistis Artotyritis.

Quinta classis, librorum quorum nec etas, nec doctrina certa est.	168
§ 1.---Liber de Penitentia.	Ibid.
§ 2.---Liber aduersus Iudeos.	170
§ 3.---De Actis Perpetue et Felicitatis, horumque Montanismo.	171

174
§ 5.---Whistoni argumenta pro Tertulliano Auctore horum actorum expenduntur.	176
§ 6.---Usus uniuerse huius Disputationis exemplis ex Historia christiana ductis demonstratur.	177




ARTICULUS I. De Tertulliani ingenio, stylo, et existimatione.


 Multum ualuisse Tertullianum litteris, earumque scientia, commentationes, quas edidit, luculenter declarant. Iudice Dupinio, »acris et acuti erat ingenii, et non satis accurati et recti. Plus splendoris sepe eius inest ratiociniis quam solidi. Afficit, et perstringit potius nouis et inusitatis elocutionibus, quam ui rationum conuincit. Res affectate sunt, et interdum aliquanto inflate. Lepore quidem grandi, at parum genuino eas exprimit. Preter modum sepe loquitur: in omnibus fere efferuescit et effertur. Figuris et hyperbolis scatet. Multa scientia et eruditione repletus erat, qua apposite admodum utebatur. In Satyra excellebat: eius urbani sales, et mordaces erant. Aduersarios dextre impugnabat, et eos rationum inter se coherentium multitudine obruebat. Denique ni ratiociniis  persuadet, consensum saltem extorquet splendida ratione dicendi. Eius oratio laconica, dictiones ualide, et in eius scriptis totidem uerba, totidem fere sententie. Non immerito tamen in iis tria carpit Lactantius uitia non contemnenda. Tertullianus, inquit, plurima erat litteratura peritus, uerum in loquendo parum facilis, parum comptus, et multum obscurus . Tria hec quidem styli uitia apud plerosque Auctores Africanos occurrunt, exceptis tamen Minutio, Cypriano et Lactantio, qui ab Africanorum stylo recesserant: Cypriano tamen adhuc aliquid est reliqui. uerum summo gradu apud Tertullianum; et nullius Scriptoris stylus illius auctoris stylo durior est, minus comptus, et obscurior. Singula eius opera illis laborant uitiis, alia  plus, alia minus. Clarior et liquidior est, sed minus elegans in libris Polemicis, obscurior et durior in locis communibus, ut in libro de Pallio, quod unum est ex antiquitatis operibus obscurissimis. Liber de Penitentia omnium est elegantissimus. Eius opera pulcherrima et utilissima sunt Apologeticus, Prescriptiones, libri de Penitentia, Baptismo, Oratione, et Hortationes ad Patientiam, et Martyrium.« Hec Dupinius . Sed audiendus quoque Ioan. Caueus, qui cum predicta Lactantii uerba recitasset, mox sua hanc in sententiam subdit: Habet tamen Tertulliani stylus maiestatem quamdam sibi propriam, et grandem eloquentiam, sale et acumine plurimum conditam, que simul legentis ingenium exercet, et  animum suauiter delectat .

Ex supra dictis  non est difficile iudicare, quis fuerit Tertulliani Character. uerum eque non est facile asserere, utrum laude, quam uituperio sit dignior; nam primo si de eo iudicatur,  prout Ecclesie inseruiit, difficile dictu est, an ei magis nocuerit, quam profuerit. Inde enim eius doctrinam contra plures hereticos fortiter propugnauit, in quibusdam operibus capita non leuia eius discipline tuitus est, et denique mores pulchre passim docuit; at hinc preterquam quod semper multis infectus fuit erroribus, Ecclesie disciplinam diserte impugnauit, postquam ab ea desciuit. Si deinde de eo iudicatur ex eius ingenio, tanto pollet et bono et malo, ut quod preualeat, difficile dictu sit. Tandem si ex eius stylo, nescitur an laudandus grandiloquio et stupendus, aut uitiis uituperandus. Ita sententiis semper dissiderunt, et etiamnum non mediocriter uiri uariant in iudiciis, que de hoc Auctore ferunt: quo ad credendum inducor  in eo, quod bonum est, laudare satius esse, et quod malum fuit, uituperare, quam de eo absolutum ferre iudicium, quod nunquam non mille disceptationibus esset obnoxium.

En tibi quedam tum Antiquorum, tum Recentiorum de Tertulliano iudicia. Cyprianus, Auctore Hieronymo, qui id acceperat a Presbytero quodam, qui id a Cypriani scriba didicerat, nonnichil eius operum quotidie legere solitus erat, et eius rogando librum, aiebat: Date mihi Preceptorem meum . Reuera enim eum imitatus est, et ab eo non pauca desumpsit. Pleraque etiam suorum operum eodem, quo Tertullianus instituto composuit, ut suum de Idololatria librum ad instar Apologetici: Libros de Disciplina, et Habitu muliebri,  de Zelo, et Liuore, de Oratione Dominica, de Opere et Eleemosynis, ad imitationem Tertulliani. Eusebius tradit de Tertulliano, eum unum ex eruditissimis latinis Scriptoribus fuisse, et in singulis Ecclesiis clarissimum . De eo iudicium fert Lactantius a nobis allatum, quod eius non admodum cedit honori. Hilarius in suo in Mattheum commentario scribit, errorem in quem lapsus est, eius librorum auctoritatem eleuasse, qui erant aliqua approbatione digni. De eo nonnunquam honorifice loquitur Hieronymus, ut in Catalogo, ubi loci eum dicit acris et uehementis ingenii uirum; et in sua ad Magnum Epistola, tradit eruditione et subtilitate omnes ei auctores inferiores esse; sed alibi eius errores increpat, et uitia. In sua contra Ruffinum Apologia,  ait: Eius ingenium laudo, hereses damno: et contra Heluidium, respondet Heretico Tertulliani auctoritatem apponenti: De Tertulliano dico, Ecclesie hominem non esse. Tertulliani stylum laudat Augustinus, et eius ubique damnat errores, in libro de Genesi ad litteram tradit Tertullianum acri ingenio nonnunquam ueritatem perspexisse, nec potuisse quin eam aliquando uel contra mentem suam poneret. Tertullianum ita suis pingit coloribus uincentius Lirinensis: Tertulliani quoque, inquit, eadem est ratio; nam sicut ille  apud Grecos, ita hic apud Latinos, nostrorum omnium facile princeps iudicandus est. Quid enim hoc uiro doctius? quid in diuinis, atque humanis rebus exercitatius? nempe omnem philosophiam, et cunctas philosophorum sectas, auctores, aduersatoresque  sectarum, omnesque eorum disciplinas, omnem historiarum, et studiorum uarietatem, mira quadam mentis capacitate complexus est. Ingenio uero nonne tam graui, ac uehementi excelluit, ut nichil sibi pene ad expugnandum proposuerit, quod non acumine irruperit, aut pondere eliserit? Iam porro orationis sue laudes, qui exequi ualeat? que tanta, nescio qua rationum necessitate conferta est, ut ad consensum sui, quos suadere non potuerit, impellat; cuius quot pene uerba, tot sententie sunt, quot sensus, tot uictorie. Sciunt hec Marciones, Apelles, Praxee, Hermogenes, Iudei, Gentiles, Gnostici, ceterique; quorum ille blasphemias multis, ac magnis uoluminum suorum molibus, uelut quibusdam fulminibus euertit. Et tamen hic quoque post  hec omnia, hic inquam Tertullianus, Catholici dogmatis, id est, uniuersalis ac uetuste fidei parum tenax, ac disertior multo, quam felicior, mutata deinceps sententia, fecit ad extremum quod de eo beatus confessor Hilarius quodam loco scribit: Sequenti, inquit, errore detraxit scriptis probabilibus auctoritatem  . Trithemii, Rhenani, Politiani, Pamelii, Rigaltii, et ceterorum recentiorum iudicia silentio pretermitto, qui a singulis consuli possunt, et duorum Nostratium Gallorum auctorum iudicio finem facio, qui uterque Tertullianum, sed uarie pinxit. Prior est clarus Balzacius in Epistola ad Rigaltium 2. lib. 5. Tertullianum, inquit, expecto, quem in lucem emittis, ut me patientiam, quam tradit, edoceat . . . . . Cum eo auctore in gratiam redissem tua prefatione, si eum fuissem odio prosecutus,  et si eius dictione dura, et eius seculi uitiis ab eo legendo fuissem deterritus. uerum iam diu est, quod eum magni facio, et quamuis spinis sit obsitus et tristis, mihi non uidetur iniucundus. In eius scriptis nigrum illud, de quo uetus peta canit, mihi occurrit lumen, et eius eque me iuuat obscuritas, ac nitentis ebeni et fabrefacti. Ita semper sensi, ut Africane forme, licet a nostris abludant, tamen sua non carent amabilitate, et ut non paucas Italas obscurauit Sophonisbe, sic eiusdem regionis ingenia cum sua extera placent eloquentia, et huic plures Ciceronis imitatores postponam. Delicatissimis fateamur, et quidem stylum esse ferreum, at nobis quoque fateantur, ex hoc ferro eximia eum arma cudisse,  ac Christiane Religionis cum honorem, tum innocentiam propugnasse: ualentinianos acriter persecutum fuisse, et Marcionem penitus confodisse. Posterior est P. Mallebranchius Inuestigationis ueritatis auctor Lib. II. cap. 3. Tertullianus, inquit, procul dubio, uir omni doctrina excultus erat, at plus memoria, quam iudicio pollebat. Acri magis et uasto ingenio, quam acri et uasta mente. Denique dubitari nequit, quin fanaticus fuerit eo sensu quo supra explicui, et quin omnia propemodum fanaticis propria ei fuerint. Eo quod Montani eiusque uatum uisiones ueneratus fuerit, euincitur quod debili iudicio fuerit. Acies illa ingenii, impetus de leuibus afflatus, mentem effrenatam non obscure denotant; quot in eius hyperbolis et figuris motus abnormes? quot rationes splendide ac magnifice, que suo duntaxat  splendore probant, et persuadent solum mentem stupefaciendo atque perstringendo. Deinde demonstrare conatur hanc ueram illius esse imaginem, quedam exscribendo ex libro de Pallio, quo existimauit opere id apposite euinci posse.

Si hanc, quam ex uiris doctis dedimus, Tertulliani imaginem spectemus, queri cum nonnullis potest, plus ne profuerit nocueritne Religioni et Ecclesie? maiorane damna intulerit Ecclesie, an uero commoda? plusne uituperio, an laude dignus sit censendus Tertullianus? Ut uaria hac de re doctorum iudicia sunt, ita quidpiam determinare oppido difficile est, ac delicatum. Iudice tamen elegantissimo Schreckhio  , si eius  scripta interrogemus, in  eius fere fauorem licet respondere. Montani enim errores, quorum Patronum agebat, non admodum Ecclesiam oppugnabant, multo minus Christiane religionis fundamenta euertebant, sed ex feruore potius quodam pietatis nimio, rationis discussionem plerumque abiiciente, oriebantur; imo et in his defendendis a Fide catholica, symboloque Apostolico nichil, aut certe non multum discedebat. Quid ergo Montaniste appellatio plus illius fame noceat, quam alia ueterum Patrum errata auctoribus suis? inter Sectarios meliorem quidem uite sue partem egit, non habet tamen Ecclesia ea etate uirum, quem huic eruditione, et meritis comparet. Imo non parum profuisse catholicis Tertullianum etiam Montanistam arbitror, non solum quod suis inuectiuis eorum in  agendo prudentiam acueret, sed quod eos commendatis tanto ardore seuerioris Ethices principiis ab lusibus allegoricis in exponenda Scriptura sacra, et ingeniosis circa Fidem questionibus inter eos hinc inde agitatis ad res longe utiliores auocaret. Nec uero que scriptoris huius sunt uitia  uirtutes eius adeo conspicuas obscurant. Scripta eius plena indiciis feruidi profundique animi, suo se genio distinguentis; modo animus uehementer assurgit, modo quadam uelut egritudine demittitur, et anxie serpit, propriis inuentis et cogitatibus abundans, raro sedatus, in  exultando quoque subtristis. Apparatus eruditionis, quam ubertim, apteque suis inspersit locis, multiplex non sine legentium sapore atque emolumento imaginandi uis, ampla atque prognata inde ingenii ubertas se undique per exquisitas cogitationes, acutas sententias, imagines uiuacissimas, per festiuos sales, et mordaces cauillationes, omneque dictionis genus diffundunt; his facultatibus raptim et turbate multoties agitatis iudicium non semel cespitat; unde eius argumenta splendoris ac speciosi multum, ponderis uero et solidi sepe parum habent. In rebus etiam minimis exardescit. Preter facilitatem quibusque narratiunculis assentiendi, haud infrequenter res ueritate maiores contemplatur aut fingit, lectorem potius ipse abreptus secum rapit, quam ratione in suas partes  inuitat. Sepius quam res nude docenda aut probanda postulat, calamistris et cincinnis delectatur Multa etiam durius et significantius, quam intelligi uoluerit, dicit. Grecam philosophiam apprime callebat; ab eius tamen usu non tantum odio, quo uelut heresum matrem inter Christianos condemnabat, sed et indole animi, tardam et ab adamatis euagationibus liberam cogitationem abhorrentis, abstinuit, unde et minus frequenter, minusque feliciter, quam eius capacitas ferebat, philosophabatur. His tamen haud impeditus fuit, quo minus Christiani nominis et Religionis eximius aduersus Gentes Apologeta euaderet. In suis scriptis, si paucas quasdam sibi peculiares sententias, neque grauioris momenti, ac presertim decantata Montani dogmata excipias, puram passim cum grauitate  Fidem Catholicam, absque artificiosis explicationibus, et comparandi formulis, quas nonnulli Doctorum hucusque adhibere conati fuere, proponit. In morum doctrina, ubi tam frequenter in rigorem deflectit, quanto seuerior, tanto sepe prestantior. Suo namque Religionis promouende ardore legentium animos succendit, et generosos in actus inflammat. Questiones autem, et assertiones Morales tanta ui ac gratia pertractat ut erranti facile ignoscas, frequens in sacrarum litterarum usu, nec indoctus earumdem interpres, sed parum ingenuus, suarum utpote opinionum ex iisdem eliciendarum plus equo studiosus. In falsis doctoribus et Christiane doctrine corruptoribus reprimendis acerrimus Athleta, qui eosdem  innato animi impetu, capitali odio, dicteriis et opprobriis homine liberali parum dignis, persecutus est. Ad eos fortiter atque omni ex parte debellandos, insuetis utitur argumentandi telis, que tamen pleraque non incassum emissa, grauiter uulnerant. Stylus eius duritiem plusquam Africanam, et si accurate uelis dicere, Tertullianeam redolet. In uerbis amplitudini et ui cogitatuum respondentibus ubique Auctoris singulare studium apparet. Idee ideis, uocabula uocabulis condensantur, ut e dictionis obscuritate non nisi raro perspicuitas, et duntaxat uelut fulgur e tenebris resplendeat. uoces obsolete, aut noue conficte, aut affectate, constructiones uerborum aspere, abusiones uarie, stylus inequaliter fluens, condensa breuitas, audaces metaphore, frigide sententie, et antithes es  ac lusus uerborum inanes Tertullianum ubique produnt. Que sedeat sententia in mente Tertulliani, uerbis quidem exprimit, sed obscuris adeo, ut coniectando potius, quam probe perspiciendo eruatur: rarius dubie, quas ad se manifestandum selegit, phrases plene penetrantur; non immerito in hoc carpendus, quod studiose cogitatus suos tenebris ac uerborum inuolucris contexerit. uerum Oedipi labores haud sane inanes erunt, qui solertius styli huius enigmata peruestigarit. Dubiam, quam suis scriptis aspergit Auctor, lucem compensat copia et ubertate ueritatum quas sollicito scrutatori detegit. O quam iucundus erit conatus antiquitatis studioso hec scripta meditanti, ex cumulo uerborum operose coacto ad penitiorem rerum cognitionem pertingere, et non  raro in unico prope uerbulo acutius inuestigato preclaras ueritates retegere! Quantopere abludit Tertullianus a Scriptoribus non paucis, qui turgida sua dicendi methodo, uerborum nonnisi profluuia fundunt, et cassas nuces lectoribus ad fastidium usque porrigunt. Quot interea Auctor noster difficultatibus scatet, cultoribusque suis lectionem reddit impeditam, tot amenitatibus e contra sunt eiusdem libri referti, et uarietate ac selectu sententiarum ac ueritatum utiles magis atque iucundi. Preter enim Eruditionis reconditioris thesauros, inuenies in eius scriptis Fidei Christiane, discipline Ecclesiastice, ceremoniarum in cultu diuino usitatarum, impetuumque a sectis hereticis in doctrinam catholicam factorum, ac hereticorum sui eui opinionum enarrationem adeo ingenuam,  perspicuam, et iucundam, qualem frustra illa etate ab aliis expectaueris. Nec est, quod confusionem Montanismi  et Catholicismi, ut ita dicam, metuas, qui multorum est scrupulus, nam illum in paucis, rebusque leuioribus professus est, nec suas opiniones a communi sententia discernendi media nos deficiunt. Parum accuratam esse aiunt nonnulli eius de Gnosticorum erroribus ob Orientalis Philosophie ignorantiam recensionem; sed id non satis ingenue creditur. Is, qui tanta diligentia et acumine in horum scriptis erat uersatus; is, quo nemo uberius illorum errores discusserat, is horum ignorasse originem credatur? Atqui absurda illorum opinamenta ex Philosophia Grecanica unice  deriuat, concedendum ergo potius, hunc fontem non fuisse duntaxat philosophiam Orientalem. Preterea Tertullianus latinitatis Ecclesiastice seu sermonis in publicis Ecclesie negotiis usitati auctor fuit, in quo cum ueteris Latii uocabulis et sententiis noue et a Christianis dogmatibus, Personis, et Consuetudinibus desumpte notiones iunguntur, licet ab orthodoxis sue communioni non fuerit annumeratus, eius tamen ingenium, stylumque passim commendabant, quemque inter Occidentales illi equarent, habebant neminem. Non multo post Cyprianus, inter Episcopos celeberrimus, se suamque orationem penitus ad huius dictionem effinxit, quod et ceteri minus aperte tentarunt. Montani autem factione paulatim deficiente, periculum quoque ex illius lectione sensim euanescere  cepit, maxime ob commoda que inde hauriri poterant plane singularia. Commentationes et interpretationes eius in sacras litteras illustria sunt monumenta ad historiam Theologie Biblice, Exegesinque sacram; sed non sine difficultate dirimitur questio, quantum ille usus sit interpretatione latina illo tempore iam existente. Numerus et uarietas operum Tertulliani sane postulat, ut illa certum in ordinem aut classes redacta perpendantur; sic relate ad res quas continent, seu ratione argumenti quod pertractant, illius scripta in tres classes distingui possunt. Prima complectitur ea, que aduersus Ethnicos et Iudeos, iuratos Religionis hostes, scripta fuere, qualia sunt, e. c., Apologeticus, libri II. ad Nationes, liber de anime Testimonio, ad Scapulam, et aduersus Iudeos.  Secunda que contra Hereticos, puta liber de Prescriptione Hereticorum, aduersus Praxeam, Hermogenem, ualentinianos, Marcionem, de Carne Christi contra Apellem, Marcionem et ualentinum, de carnis Resurrectione contra Sadduceos et Hereticos Resurrectionem negantes. Scorpiace contra Gnosticos, liber de Anima contra Philosophorum et Hereticorum sententias. Tertia uero, que cum disciplinam, tum mores spectant; in hac classe primus locus debetur libro de Baptismo, cuius pars prior dogma aduersus Gaianitas de Baptismi necessitate ac efficacia demonstrat; posterior disciplinam describit. Liber de Penitentia primus est eorum qui mere ad Ecclesiasticam disciplinam spectant. Liber de Oratione partim de moribus, partim de disciplina agit. Huc spectant etiam Tractatus  de Idololatria, de Corona, de Fuga, de Pallio, de Spectaculis, de Cultu et habitu Feminarum, de uelandis uirginibus, de Patientia, ad Martyras, ad Uxorem. Habita uero ratione ad Criticem ac Chronologiam quinque Operum classes statuendas esse capite sequenti docebimus. Notanda denique etiam ueniunt Tertulliani opera contra Ecclesiam scripta pro Montanistis, huius generis numero quatuor habentur, nimirum liber de Pudicitia, de Monogamia, Exhortatio ad castitatem, et Tractatus de ieiuniis.

De tempore atque ordine, quo in exarandis commentationibus suis usus est Tertullianus, multa ab Eruditissimis uiris disputantur; nec licet litem hanc ita decidere, ut omnia fiant plana atque accurata.  Preter alios, operas suas ad id contulerunt, ut librorum, quos Tertullianus composuit, et reliquit, etates indagarent, ex Protestantibus Samuel Basnagius  et Petrus Allixius , cuius Chronologiam proxime ad ueritatem accedere iudicat Guil. Caueus  et ipse ordinem, ab eo designatum, in enumerandis his libris precipue sequitur, ita tamen, ut in nonnullis ab illo dissentiat. Ex Catholicis Sebastianus le Nain, Tillemontius , Ellies Dupinus  et Remi Ceillier  ad inuestigandam eius librorum etatem uires suas et studium impenderunt. Sed nemo felicius, indice Cl. Io. Matth. Schreckhio, hoc munere functus est, quam Cl. Io. Augustus Nesselt Theologie Doctor et Professor publicus Ordinarius in Academia Halensi edita disputatione anno 1757. De uera etate ac doctrina scriptorum que supersunt Q. Septimii Tertulliani, atque emendatius reimpressa Hale Magdeburgice anno 1768. quam tum ob suam prestantiam, tum ob raritatem  litteratorum haud ingratiis hic subiiciendam statuit.



ARTICULUS II. De libris Tertulliani, quorum et etas et Orthodoxia constant.



§ 1.---Ratio instituti.

Postquam, depulsis superioris barbariei tenebris, bonis artibus atque disciplinis pristina elegantia restituta fuit, ceperuntque prodeuntibus annis omnia litterarum genera maiori lumine collustrari: non defuerunt magno et excellenti ingenio uiri, qui nec arte longa, nec maximis difficultatibus deterriti, quidquid industrie poterat impendi, ad illustrandam cetus Christiani historiam contulerunt. Namque hi, ut erant in ea sententia, absque ueterum scriptorum  seuera lectione, neque litterarum elegantie, neque arti bene accurateque sentiendi, neque ipsis sanctioribus disciplinis satis posse consuli; ita maxime excutiendos credebant eos, quorum lectione perspexerant ipsius doctrine disciplineque Christianorum intelligentiam plurimum adiuuari posse. Sed, ut ipsorum temporum, ita etiam opinionum est quedam uicissitudo: hec ex antiquitate sapiendi ratio paulatim apud nos adduci cepit in contemptum, maxime cum extiterint, qui propterea quod solo sensu communi, a patribus uelui hereditate relicto, uirum doctum credebant effici, modo is esset adstrictus subtilitatis geometrice legibus, instituerunt Theologie tirocinia ipsa pro Theologia habere, et, contenti scientia sua tam parua, contemnere eos, quorum studia aut nullam  habent nouitatis formam, aut acerrimam ingenii contentionem laboremque requirunt operosum. Unde factum est, ut hodie plerisque sordeat omne id, quod habet aliquam notam antiquitatis, et que ad sacrarum litterarum, ueterum familie Christiane doctorum et historie Christiane intelligentiam pertinent, ea doctoribus umbraticis, quam sagacioribus uideantur digniora.

Hec sepius mente agitantibus nobis, dolentibusque cum iis, qui bonam mentem amant, temporum nostrorum infelicitatem, uisum est, horum emulari diligentiam potius, quam ceterorum obscuram sapientiam. Ex quo igitur cepimus cogitare de eo, quo possemus consequi, ut aliquid consecremus ad aliorum utilitatem; religioni nobis duximus, uiam sequi popularem,  que sensim ducet nostros homines ad barbariem pristinam, repetendaque putauimus antiquitatis studia, que cum opera, in diuinis litteris diligentius colendis a nobis collocata, maiorem aliquam habeant coniunctionem. Propterea, cum, quoad licebat, etiam ad antiquiorum Ecclesie Doctorum libros assidue tractandos animum adiunxissem meum: dignus mihi in primis Tertullianus uidebatur, cuius scripta accurata lectione persequerer. Namque dubito fere, an quis in antiquitate uniuersa sit eorum, e quibus doctrina moresque ueterum Christianorum possunt intelligi, qui cum maximo ingenio maiorem coniunxerit rerum diuinarum humanarumque scientiam, maioremque in commentando subtilitatem  . Sed eius quidem scriptoris usum in ueterum Christianorum  institutis cognoscendis maxime impedit dubitatio, sitne quis eius liber tum scriptus, cum in Montanistarum partes discessisset, uel ante hanc defectionem a puriori Ecclesia? que quidem questio uehementer exercuit doctorum hominum ingenia, mouitque eos ad intelligendam librorum eius etatem, ut haberemus certam uiam e Tertulliano intelligendi, quid ueteres Christiani senserint, quidne minus? Sed dolendum est sane, horum alios, eosque prestantissimos uiros, non nisi unum alterumue libellum sumpsisse sibi, alios leuiter opus susceptum tractasse, alios preiudicatis opinionibus a uero aberrasse, quod credo consecuturos fuisse, si nudam ueritatem nudi expeditique fuissent secuti. Quare cum legissem istius scriptoris libros atque relegissem, et obseruarem, esse  adhuc in iis, que, ad librorum etatem scriptorisque doctrinam pertinentia, disputari utiliter possent, ab aliis non commemorata, ac plerorumque librorum etatem accuratius posse constitui: consilium cepi beneuolo doctorum uirorum iudicio subiiciendi ea que sumpta e libris Tertulliani ipsis, cum scriptorum ueterum libris aliisque antiquitatum monumentis collata ad demonstrandam eam facere posse uidebantur. Quam quidem disputationem ita instituemus, ut, premissis quibusdam, que uniuerse dicenda sunt, primum commentemur de libris iis, quorum et etas constat et scriptoris doctrina, deinde in eos inquiramus, qui quidem non habent certas etatis notas, sed Montanismi tamen conuinci possunt, uel ab ista suspicione liberari; denique eos, quorum etas non  maiorem habet claritatem, quam indoles doctrine, candide diligenterque excutiamus.



§ 2.---Questiones quedam uniuerse proponuntur.

Hec uero disputatio uniuersa ut occupatur duabus rebus, etate librorum ac Montanismo: sic duplicem habet difficultatem non paruam, propterea, quod nec ubiuis doctrine modus certa quadam uia ac ratione  reperiri potest, nec sunt ubique etatis librorum certissima indicia. Nam si disputatur de eo, utrum sit aliquis Tertulliani libellus ante scriptus, quam defecerit ad Montanistarum familiam, an postea: ea res duobus modis intelligitur: uel ex ipsa libri etate, uel ex iis, que in quouis libro continentur, Montanistarum doctrinis. Sed ista superior ratio triplicem habet dubitationem. Nam horum librorum alii tam non ostendunt quedam huius rei uestigia, ut etas eorum plane sit desperanda; alii nil nobis relinquunt, nisi ut descendamus ad rationem coniecturalem, denique alii dant quidem suspicionem certam eius libri etatem intelligendi, sed hoc nimirum est dubium, utrum ista tempestate iam Tertullianus fecerit ab Ecclesia secessionem, aut eodem, unde discesserat, redierit.  Contra altera etatem definiendi ratio, preterea quod non occurrit ubiuis, dubitantes relinquit lectores, sitne iam facta Tertulliani disiunctio ita, ut se receperit ad disciplinam Montani, an minus, sed in uno alteroue cum ea communiter errauerit, nec tamen iam tum miserit orthodoxe Ecclesie nuntium? Enimuero, sicut in eiusmodi loco, ubi uel nulla est uel dubia eius etatis suspicio, alias, indicata ratione dubitandi, ueterum illud: Non liquet, interponemus, alias coniecturarum nostrarum rationem reddemus probabilem: sic, ut de locis reliquis singulis uniuerse dicamus, tria attingemus breuissime. Primum disputabimus de anno, quo ad Montanistas Tertullianus defecerit ; deinde uidebimus, utrum Tertullianus nunquam ad saniorem mentem redierit, sed manserit partibus Montani perpetuo addictus: postremo admonitiones quasdam uniuersas proponemus, e quibus quis intelligere possit, an sint e Tertulliani libris nonnulli Tertulliano orthodoxo quidem, sed ad Montanismum inclinanti, aut isti omnes, qui eorum errorum dant suspicionem, Tertulliano iam plane alienato adiudicandi.



§ 3.---Quonam anno Tertullianus ad Montanistas defecerit? Utrum, his relictis, se denuo ad orthodoxos receperit.

Quonam uero anno contigisse dicamus istam Tertulliani defectionem? Hoc quidem nec potest ex ipsius  nec ex alius cuiusdam scriptoris testimonio percipi; neque Hieronymus eo quod dicit  Tertullianum usque ad mediam etatem, Ecclesie Presbyterum mansisse, iustam dat uiam eius rei inueniende, quoniam, quando natus mortuusue sit Tertullianus, quamue etatem attigerit, non satis constat. Sed est aliqua huius rei reperiende ratio sita in libris iis, quorum, qui se excipiunt temporis ordine, alii nulla habent Montanismi uestigia, alii haud pauca. Atqui nos ostendemus suo loco, nullos esse eorum, qui librum de Corona militis antecesserunt, in quibus iste de anime testimonio ultimus est, e quibus quedam Montanismi significatio eluceat,  sed eius rei prima esse uestigia in libello de Corona militis. Porro planum faciemus, hunc A. CCI. mandatum fuisse litteris, cum liber de Testimonio anime sit fere uersus finem A. CXCIX. compositus; unde haud difficile erit intellectu, Tertullianum anno fere P. C. N. CC. se Montanistarum partibus adiunxisse. At maiori sane difficultati obnoxia est altera questio: utrum, susceptis semel Montanistarum erroribus, nunquam Tertullianus se ad pristinum cetum receperit? Cuius tamen questionis affirmande nulla est idonea ratio. Nam ea erat isti homini austero et supra modum rigido insita animi imbecillitas, ut, quo seueriora essent, que ad uitam moresque pertinerent, eo magis ista adamaret, crederetque tanto magis probata fore Deo et consentientia cum christianorum  perfectione. Atque, ut solent ii, qui atra bile uexantur, tenaciores esse eorum omnium, que nutrimento sunt tristitie, eorumque opiniones cum annis noua capere incrementa: ita est parum credibile, Tertullianum istas opiniones deposuisse, istamque reliquisse palestram, in qua uidebat operam se posse omnibus eius generis exercitationibus dare. Accedit ad hoc non omnium modo, qui de rebus ad eum pertinentibus commentati sunt, silentium de eo, quod ad religionem pristinam redierit, sed ipsa etiam Augustini professio  omniumque consensus, qui eius auctoritatem in doctrinis probandis admittere noluerunt, quoniam ad peruerse sentientium partes se contulisset. Neque cum sententia  nostra pugnant libri ii, quos eum ultimo fere loco scripsisse ostendemus, qui pene omnes aliquas habent maculas errorum Montanisticorum aspersas. Sit igitur hec ea in re preceptio, ut omnes isti libri existimentur ab ipso post discessionem suam elaborati, quos apparet post alios fuisse compositos, qui istorum errorum possunt haud dubie conuinci.



§ 4.---Quomodo Tertullianus Montanizans a Montanista discerni possit? Et huius discriminis uindicie aduersus Hoffmannum.

At sunt permulti e Tertulliani libris, quorum etas cum curiosorum acumen subterfugiat, nulla habent, nisi quedam errorum Montanisticorum uestigia sibi impressa, e quibus uix tamen potest iudicari, quosnam libros ante, quosnam post defectionem suam ad  Montanistas conscripserit. Unde factum est, ut, qui ista subtilius querunt, Tertullianum Montanistam a Montanizante distinguendum esse haud inepte dicerent. Sed aliter uisum est Io. Guil. Hoffmanno, doctissimo olim in Academia uitebergensi Historie doctori, qui, cum in ea esset sententia, ut crederet omnia Tertulliani, que supersunt, in Montanismo scripta fuisse, hoc sibi demonstrandum dissertatione singulari sumpserat . Is quidem pulchre perspiciens, si ista subtilitas admitteretur, demonstrationem suam aliquid esse detrimenti capturam, negauit hoc admitti discrimen posse. »Carere enim hoc, ait,  finibus certis, nec minus ambiguum esse uultum Montanizantis et Montaniste, quam eius, qui egrotare incipit, et egrotantis.«  Ego uero uehementer dubito, quod, quid sibi uelint, qui ita loquuntur, Hoffmannus intellexerit, aut intelligere uoluerit. »Libros enim Tertulliani Montanizantis, adiicit , forte esse eos, qui quidem Montani dogmatibus infecti sunt, sed recte sentientes non exagitant; Montaniste uero, qui heresim non solum continent, uerum etiam contra »catholicos defendunt.« Sed nobis iisque qui ita loquuntur, quod ego quidem sciam, omnibus, is dicitur , qui quidem errores cum Montanistis communes uel omnes habet uel aliquos, sed ita tamen, ut, spreta eorumdem sacrorum cum sua Ecclesia communione, nondum se contulerit ad eiusdem societatis sacra, quacum in nonnullis doctrinis consentit; cum Montanista sit, qui utrumque fecerit. At ista quidem  Hoffmannus certis carere dicit finibus. Sit ita sane. Sit uultus Tertulliani Montaniste ac ambiguus admodum. Quid ergo est? Nimirum non potest ex uultu Tertulliani iudicari, fueritne is iam morbo lecto affixus, an leuiter tactus quodam eius impetu. Et id uolebamus quidem, non posse ex leuibus quibusdam signis errorum Tertulliano cum Montanistis communium tute coniici, quod iam ipsa Montanistarum sacra susceperit. Neque tamen id ita intellectum uolumus, quasi spurium esset, aut suspectum omne argumentum, quod ducitur a doctrinis Montanistarum in hoc, illoue libro Tertulliani obuiis ad Montanismum istis libris asserendum. Sunt enim ista in re fines et quasi termini, quibus utendum arbitror,  ne de Tertulliani Montanismo, ex eius libris cognoscendo, parum aut nimium philosophari uideamur. Primam igitur legem eius rei iudicande hanc uolumus esse, ut eiusmodi liber habeatur in eorum numero, quos, familie Montanistarum iam adscriptus, composuerit, in quo occurrit nomen Psychicorum. Erat enim hoc ueluti symbolum, quo socios orthodoxe Ecclesie a sue secte hominibus, quos spiritales dicit, distingueret : atque uidetur tum fere confictum, cum eos, qui rigidam Montani disciplinam non recipiebant, oppugnare inciperet. Neque id occurrit in ullo libro alio, quem temporis aut ipsius doctrine ratio ostendunt ante eius defectionem conscriptum fuisse. Itaque non est dubitandum, quin sint  isti libri, qui hoc nomen continent, omnes post susceptum Montanismum exarati. Alter canon hic esto: omnis liber Tertulliani ex Montani officina exiisse putetur, qui doctrinas tractat non quidem Montanistarum proprias, sed tamen Paracleti cuiusdam auctoritate confirmatas. Namque hic erat capitalis Montanistarum error, quod Paracletum iactarent suo tempore uenisse talem, qui et dux esset ad ueritatem omnem, et noua rerum diuinarum scientia auditores suos imbueret ita, ut cognoscerent, que patefacta nulli essent antiquioris memorie homini, et ad maximam perfectionem nunc aspirare possent . Atque huius Paracleti agnitionem se, ait, seiunxisse ab Ecclesia ; neque hunc sibi errorem persuaderi unquam passi sunt orthodoxe Ecclesie socii, quoniam hic principalis erat doctrina eorum, qui Montanum, tanquam magistrum, sectabantur; quamuis ceteri errores Montanistarum omnes, ex aliqua parte, uel ipso huius controuersie tempore, uel paulo post, recepti fuerint a nonnullis antique Ecclesie sodalibus. Sed quemadmodum diximus, nunquam deposuisse Tertullianum errores eos, quos semel in schola Montanistarum didicerat, id sponte sequitur, quod iam fere diximus, eiusdem generis esse libros Tertulliani, in quibus alios, haud dubie Montanistarum scitis infectos, excitauit. Atque his regulis addi possent alie, que libros Montanismi certissime arguunt, qualis est diserta ipsius Tertulliani professio;  sed sunt iste ita fere comparate, ut disputatione non egeant, aut non sint certissime fidei. Quod si uero extiterit tale quid in quodam libro Tertulliani, quod posset referri ad unam regularum istarum; absque erroris periculo licet existimare, eum fuisse tum editum, cum iam inimicitias cum orthodoxa Ecclesia Tertullianus suscepisset. Sed iam ad libros ipsos ueniamus.



§ 5.---Prima classis librorum, qui sunt tempore prioris uexationis Christianorum sub Seuero Augusto scripti.

Ex his primum pertractandos promisimus eos, quorum nec etas nec doctrina dubia admodum esset; in quibus sunt primo loco ponendi, quos scriptos  esse constat eo tempore, quo calamitatibus multis Christiani, regnante Seuero Aug., propter doctrinam affligebantur a Deorum cultoribus. Quorum etas cum rite haud queat definiri, nisi figatur illud quasi punctum temporis, quo cepta est aduersus Christianos seuitia; id agamus necesse est, ut, quonam hec tempore contigerit, perspicuum omnibus fiat. Sed ista uexatio quoniam bis extitit, primum quidem ante, deinde post leges Seueri Christianis inimicas: obseruando didicimus, annum a Christo nato ducentesimum libros Tertulliani diuidere quasi in duas classes, quarum altera complectitur hos, qui sunt ab eo orthodoxo, altera eos, qui sunt ab eo Montanista perfecti. Nobis itaque cum sit propositum primum  dispicere de eo genere librorum Tertulliani, quorum etas satis liquido constat, ita in hoc tractando uersabimur, ut demonstremus, iam ante Seueri edictum Christianos fuisse propter doctrinam uexatos, deinde, paucis quibusdam de ipsa huius prioris tempestatis ratione aspersis, in annum, quo ista afflictio initium ceperit, accurate inquiramus.



§ 6.---De ipsa hac uexatione disputatur ita, ut demonstretur talem extitisse ante Seueri edictum; quam in rem propositis Moshemii argumentis alia noua adiiciuntur, et initium cepisse A. P. C. N. CXCuII.

Culpa, cur errauerint multi in definienda eorum librorum Tertulliani etate, qui tempore uexationis Seueriane scripti sunt, in eo est haud dubie, quod  non uiderint, et ante Seueri legem, qua suscipiendam Christianorum religionem uetuit, Deorum cultores uexasse Christianos. Ita enim factum est, ut, cum inter omnes constaret, anno demum P. C. N. CCII. hanc legem a Seuero latam esse, libri isti omnes post istum annum inepte ponerentur. Atque fuerunt identidem nonnulli, qui hoc quidem cum libris ipsis pugnare perspicerent; sed neque hi ueritatem attigerunt propterea quod antiqua harum rerum monumenta nec candide, nec prudenter, tanquam duces, secuti fuerant. Itaque maximis laudibus dignus est uir immortalis memorie Io. Laurentius Moshemius qui, postquam eo, quo erat, acumine, animique candore summo, inquisiuerat in hanc rem diligentius, istum errorem exquisitissimis argumentis explosit  .  Atque hic tantus uir effecit diligentia sua, ut nobis in demonstranda hac re multis laborandum non sit. Quam ob rem ne careant tamen ii, quibus datum non est perlegere ipsam elegantissimam dissertationem, grauissimis argumentis, quibus calamitates Christianorum tempori ante Seueri edictum antegresso asseruit, ea ueluti in compendio recitabimus, quibus assentimur omnino, iisque adiiciemus duo alia, que ad confirmanda ea aliquid habere uidentur firmitatis. Atque is primum duxit ab eo, quod ipse Tertullianus in Apologetico, et maxime in uniuersa illa de legibus disputatione, tot signa ediderit, quibus nondum legibus contra Christianos Seuerum pugnasse indicat, ut nullus plane dubitandi locus supersit. Alterum: ex libro ad Martyres, c. 4. in quo commemorat Tertullianus  supplicia, quibus Albini amicos affecerat Seuerus, quod factum esse A. P. C. N. CXCuI. aut, quod mallem CXCuII. rectissime Moshemius monuit. Tertium ipsi obtulerunt Clementis Alexandrini uerba , quibus confitetur iam tum tormentis exagitari Christianos, cum Stromatum libros componeret, quod fecit fere eadem, quo diximus, tempore. Quartum dedit etas, in quam grauissima supplicia a Scillitanis Martyribus sumpta incidunt, Claudio iterum consule, qui cum C. Aufidio uictorino fasces A. P. N. C. CC. tenuit; quibus denique argumentis aliquid auctoritatis arbitratur ex ipso Orosii ac Freculphi testimonio accedere. Atque nos non sumus ii, qui ista quidem ad rem demonstrandam  non sufficere arbitraremur, ea enim omnia putamus rem extra omnem dubitationem ponere. Placuit tamen, ne quid uideamur pretermisisse, quod ad rem confirmandam facere quodam modo posset, duo alia argumenta, que, quamuis minora esse Moshemianis facile patimur, non tamen omnino reiicienda esse uidentur. Unum est hoc, quod Aelius Spartianus de  Caracallo dicit : septennis puer, cum collusorem suum puerum, ob Iudai cam Religionem, grauius uerberatum audiisset, neque patrem suum, neque patrem pueri, uel auctores uerberum diu respexit. Ex quo loco apparet, quod pater pueri istius non ipse eum propter Iudaicam religionem castigauerit, sed quod ipse Seuerus puerum iusserit ab aliis castigari. Nam qui potuisset Caracallus succensere patri Seuero, nisi is ipse hoc uoluisset fieri? Itaque aliquis datur locus suspicioni, iam tum, cum Caracallus septem esset annorum, ui pugnatum esse aduersus Christianos; quamuis anno demum P. C. N. CCII. Seuerus leges contra horum Iudeorumque religionem tulerit. Ad septimum annum egit Caracallus anno a nato Sospitatore nostro CXCu. quod est facile  demonstratu. Norunt enim omnes, mortuum esse Seuerum A. CCXI. cui succedens Caracallus interfectus est, cum supra uI. annos regnasset , A. CCXuII. Is uero cum diem supremum obiret, annum attigerat 29. quo numero detracto summe annorum eius, emergit annus CLXXXuIII. quo natus sit oportet; unde consequitur, Caracallum A. CXCu. septimum annum egisse, quo tempore longe posterius est Seueri edictum. Neque puto quemquam fore, qui nobis opponat, longe diuersam esse Christiane ac Iudaice religionis rationem, nec posse demonstrari, Christianos fuisse a Deorum cultoribus uexatos, quoniam castigati fuerint, qui se Iudaice religioni addixerant. Nam qui ita sentiunt,  eos necesse est fingere, quod uulgus etiam Christianos iam satis a Iudeis distinxerit . Hoc uero discrimen cum ante illud tempus, quo Seuerus imperio potiretur, ne ab iis quidem sit obseruatum, qui nosse utramque religionem optime poterant, nec sciam, unde probare quispiam possit, eos Seueri tempore magis perspicaces fuisse quam ante, numquid concitatam multitudinem sub Seueri imperio id quidem curasse aut distinxisse satis putabimus? Sed si maxime dubium potest illud, tamen apparet adesse exempla odii gentilium in eos qui erant a Deorum cultu alieni ipsumque Seuerum non plane ab odio isto abhorruisse. Quod si Seuerus id fecit in  pueris, quibus condonare solemus sepissime, que adultis nequaquam conceduntur; uix dubito, quin presides auaritia plebisque tumultu eo adducti fuerint, ut grauius in Christianos animaduerterent. Alterum argumentum desumam ex libro, quem Tertullianus scripsit ad Scapulam : Clarissimas feminas, inquit, et Clarissimos uiros Seuerus, sciens huius secte  esse, non modo non lesit, uerum et testimonio exornauit, et populo furenti in nos palam restitit. Seuerus dici non potest populo furenti in Christianos palam restitisse, cum iam edictum contra Christianos constituisset. Namque id quominus credamus, impedit durus et quasi ferreus Seueri animus, a quo certe is impetrare non potuit, ut legem semel latam rescidisset. Et hoc  ipsum, quod Tertullianus dicit, plebem exagitasse Christianos, et inuito quidem Seuero, nonne demonstrat, id factum non esse Seueri legibus? Habemus igitur et hic non obscurum testimonium de eo, quod ante eius edictum Christiani maximis calamitatibus afflicti fuerint.



§ 7.---Que causse huius prioris uexationis?

At nunc discutiendus est alter iste locus de tempore, quo prior hec tempestas contigit; si prius edixero, quenam causse huius facinoris uulgi aduersus Christianos uideantur fuisse. Atque hoc cum de omni contra Christianos facto a plebe tumultu constat, eam his, tanquam publicis generis humani hostibus, omne calamitatis a Diis immisse genus  tribuisse: tum illud nimirum patet ex Tertulliani scriptis, hoc fuisse in causa, ut nunc Christianos maxime insequeretur . Enimuero, que Seuerum inter et Nigrum intercedebat, maximarum rerum emulatio, non solum uidetur quibusdam displicuisse, qui non Seuerum, sed Nigrum contra Didium Iulianum Aug. postulauerant ; sed illud etiam, quod aduersus Albinum suscepit bellum, omnium animos uehementer concitauit . Itaque, cum prostrato utroque, Seuerus omnes eos extinguere pararet quos nouerat a partibus Nigri Albinique stetisse,  optima se offerebat plebi occasio Christianos, tanquam rei publice ac Imperatoris hostes, uiolandi. Atque hi homines sibi uidebantur hoc eo rectius exequi posse, cum Christianos ipsis etiam Diis infestos crederent, de quibus eo bene mereri posse putabant, postquam Dii ipsis hec quasi otia fecerant. Et ipsam hanc opinionem Christiani uulgo persuadebant eo magis, quod plane nec ludis ac celebrationibus, propter reportatam Seueri ab hostibus uictoriam institutis, uellent interesse , nec iurare per Principis genium , nec Diis pro salute eius supplicare . Eo ipso autem tumultu uulgus facile eodem poterat adigere Presides, qui non admodum alieni  erant ipsi ab hoc crudelitatis genere. Namque hi eam sibi legem, ueluti per manus traditam, prescripserunt, ut, qui semel in ius uocati essent Christiani, nisi a sacris suis discederent, nequaquam dimitterentur ; cuius rei testem habemus ipsum Tertullianum, qui, eam ob causam, de recte interpretandis his legibus ex instituto aduersus eos disputauit  Atque istam quidem Christianos uexandi occasionem eo libentius arripiebant questuosi Presides, quo certius eam uiderent fisco suo haud exiguum emolumentum esse allaturam. Quod me non finxisse scio ex Rutilii Martyris exemplo , quem suspicor raptum esse in iudicium  cum nondum Seueri, sed antiquis legibus iudicium fieret  . Eo enim adducebantur multi Christianorum, qui opibus uiteque sue timebant, ut, quod alia declinare uia non poterant, periculum, oblata pecunia auerruncarent. Quas seuitie Presidum uulgique causas si mente complectimur; erit sane, ut sciamus tempus, quo orta est hec prior tempestas, quando, quo anno hec speciosa Christianos ledendi occasio extiterit, demonstrauimus.



§ 8.---Initium uexationis Christian. ex anno quo periit Albinus demonstratur, hunc uero a. CXCuII. interfectum esse probatur primo ex ordine belli, quod Seuerus cum Pescennio Nigro gessit. Obiter quedam note in nummis Seueri explicantur, et Moshemii rationes emendantur.

 Ad hunc uero inuestigandum primum ipsis utamur his, quas enumerauimus, calamitatum caussis. Illud enim, quod quasi ansas uulgo dabat ad impugnandam Christianorum familiam, erat Seueri studium conquirendi omnes eos, quos cum Nigro aut Albino aduersus se stetisse compererat. Quod quoniam factum est, cum, Albino exstincto, Romam uictor rediisset  opere pretium est uidere, quonam anno Albinus cum uita imperium deposuerit. Atque in isto definiendo tantum opere cureque iam positum esse uidemus a Moshemio , ut pene isti labori possemus supersedere, nisi quedam essent in promptu,  que dici posse contra uiderentur. Itaque cum hic se offerat occasio in dubitationem uocandi opinionem quamdam popularem, atque ipsa res postulet, ut paulo aliter rationes subducantur: seruato ipso argumentorum genere, quod adhibitum est a summo uiro, candide disputabimus que consentanea sunt ueritati ipsi, et quanam in re sentiamus diuersa, salua pietate in tantum uirum, cuius nomen nobis etiam est post mortem uenerabile, adiecta dissentiendi ratione infra notabimus. Cum ad imperium uenisset Seuerus, uideretque Pescennium Nigrum in Syria copias parare, quibus se sibi opponeret, primum, ne ex utraque parte premeretur, Albinum Britannici exercitus ducem fecit, eique et nummos decreuit, et alia honoris monumenta. Posthac, lecto  per Italiam milite et classe exornata, elapso fere mense Iunio  A. CXCIII. contra Nigrum profectus  est. Hic cum Seueri duces A. CXCIu. manum cum Nigri militibus conseruissent, apud Cyzicum superiores fuerunt. Eadem fortuna usi sunt anno sequenti, cum pugnatum esset in Nicee e Cii angustiis. Postremo, anno fere CXCuI. cum Seueriani, casu Castello in Tauro occupato, in Ciliciam irrupissent, uincitur Nigri exercitus apud Portas Cilicias, neque ita multo post ipse Pescennius interficitur. Sed hic ego quosdam miraturos suspicor, quid sit, quod me commouerit, ut calculos hic plane diuersos ab aliis ponerem, cum sint, qui ultimam hanc pugnam A. P. C. N. CXCIu. factam existiment, uniuersi. Quam ob rem mea referre puto, ut recta argumenta producantur, quibus euinci possit, rationes a nobis rectissime fuisse subductas. Primum igitur uellem  obseruari cognomen Imperatoris III. Iu. u. uI. uII. uIII. quod datum esse Seuero in nummis perspicitur. Hoc eum exornatum necesse est intra tempus, quod ab exordio imperii eius effluxit ad illud, quo superauit Albinum, quia eum legimus, cum imperium susciperet, in nummis Imperatorem II. , uicto autem Albino, Imperatorem IX appellatum.  Enimuero, cum nomine Imperatoris, quod numeris distinctum in nummis reperitur, tum Romanorum Augusti exornati fuerint, cum quid in bello eo nomine dignum gessissent : age! uideamus, quo referendum sit  hoc intra illud tempus sexies repetitum cognomen Imperatoris. Nempe in isto temporis spatio ter legimus Seuerum a Nigri militibus uictoriam reportasse, tresque gentes Osrenorum, Adiabenorum et Arabum subiecisse Romanorum potestati. Igitur cum hos, iam deuicto Pescennio, subegerit, referamus cognomen Imperatoris uI. uII. uIII. ad uictos hos populos  , ac nomen Imperatoris III. propter prelium Cyzicenum, Iu. ob pugnam in Nicee ac Cii angustiis, u. denique ob Nigrum apud Portas Cilicias prostratum, Seuero decretum esse dicamus. Iam dispiciamus, cui tandem numero Trib. Pot. adiiciantur singule nominis Imperatorii note: nam, si eum cognouerimus, sponte se offeret is annus, cui  queuis pugna assignanda est  . Atqui cognomen Imp.  III. quod diximus signum esse uictorie Cyzicensis, coniunctum reperimus cum Trib. Pot. II. , hec uero numeranda est ab altero die Iunii A. CXCIu. ad eumdem diem anni sequentis ; consequens igitur est, hoc prelium primum ad posteriorem partem A. CXCIu. aut priorem A. CXCu. esse referendum. Porro nummus apud uaillantium Seuerum Imp. Iu. Tribunitiamque potestatem III. sustinentem exhibet, et sunt eius generis nummi plures apud Mediobarbum; ergo incidit altera pugna in Nicee Ciique angustiis in A. CXCu. posteriorem, aut sequentis anni superiorem partem.  Quapropter cognomen imp. u. et ultima uictoria a Nigro reportata, non uidetur fere alii anno posse uindicari, nisi huic, quem diximus, A. CXCuI. cum igitur Pescennium initio fere eius anni prostrauisset Seuerus, pergit in Mesopotamiam, indeque contra Osrenos, Adiabenos et Arabes exercitum ducit . Facta hec omnia esse oportet sex fere mensibus , cum, hoc anno uertente iam contra Albinum profectum esse Seuerum, ratio ipsa temporis suadeat, ut suo loco apparebit. At quo fieri pacto potuit, ut mensibus tam paucis tot tantasque bellicosissimas gentes subegerit? At istud quidem potest animo pulchre concipi; nam ipse Dio c. 2. libro cit. harum gentium urbes a tribus Seueri  ducibus, non a Seuero ipso, captas esse ait; quod factum forsitan est, cum iam Albino obuiam Seuerus iuisset; nam, eo discesso, Letus se his aduersariis opposuit, ut uidetur ex eodem Dione, c. 9. aut iam aliquantum eo tempore, quo Nigrum Seuerus persequebatur; plurima enim tum fecit per duces suos: aut fuit Seuerus qualicumque barbarorum suppressione contentus. Ac uidetur certe Seuerus noluisse has sibi gentes prorsus subiicere, nec iam tum subiecisse, cum, ducibus contra hostes emissis, aliena Nisibi ageret, ipseque demum post uictum Albinum has prouincias summo impetu adoriretur; quod ipso confirmari posset Herodiani silentio, qui de his gentibus isto tempore uictis nichil habet omnino. Itaque hec prima lex sanciatur: ante finem A. CXCuI. Seuerum  contra Albinum non fuisse profectum  .



§ 9.---Albinum A. CXCuII. interfectum fuisse, probatur secundo a tempore expugnati Byzantii.


Alterum nec mediocre telum ad hanc rem exequendam existimari debet tempus, quo expugnatum Byzantium est. Namque hoc Dio ait L. LXXIu. c. 14. p. 1254. occupatum esse a Seueri militibus, cum is in Mesopotamia commoraretur, h. e. postquam Nigrum superauerat, ac prius quam pergeret aduersus Albinum. Atqui Byzantinos fame demum in deditionem redactos esse, cum tres integros annos fuissent in obsidione, idem Dio memorie prodidit Lib. cit. c. 11. p. 1252.; quare cognoscemus annum, quo Seuerus in Mesopotamia uersatus est, cum uiderimus, quando ista obsidio exordium sumpserit. Sed eius initium coniunctum  arbitror cum initio ipsius expeditionis Seueri contra Pescennium A. CXCIII. quod intelligi potest ex eo, quod uix est credibile, Seuerum, cum Nigro occurreret, a tergo relicturum fuisse fortissimam urbem, quam ipsi Nigri milites tenebant, et quo aduersis rebus se recepturi fuissent; idemque cum re ipsa optime consentit. Fac scilicet mense fere Septembri A. CXCIII. Seuerum huius oppugnationis initium per milites fecisse ; incidet sane expugnatio ipsa, si post triennium integrum facta est, in Septembrem A. CXCuI., quo tempore Seuerum in Mesopotamia fuisse apparet ex iis, que in superioribus dicta sunt. Quam ob rem non est necesse, ut a natiua potestate uerborum , recedamus, quo  se a Tillemontio adduci passus est Moshemius , cuius interpretatio, ni fallor, ui quidem uerborum non facit satis. Itaque cum mense fere Septembri in Mesopotamia uersatus fuerit Seuerus, nisi A. CXCuI. iam in finem inclinato in Galliam uenire non potuit. Neque uero postea quam in Mesopotamia Seuerus fuerat, usquam legimus eum contra Osrenos, Adiabenos, Arabesque fuisse profectum; hos enim, teste Dione l. LXXu. c. 3. p. 1257. cum Nisibi, in urbe Mesopotamie, Seuerus otium sibi daret, Laternus Candidus atque Letus, Seueri duces, subegerunt. Unde efficitur, famam de seditione Albini ad Seuerum in Mesopotamiam fuisse allatam. Enimuero non abhorret, Seuerum, qui celeritate consilii imprimis utebatur, statim deuicto Nigro misisse, qui Albino, occasione allatarum litterarum,  insidias facerent, et he quidem repente detecte sunt: quocirca magis apparet, fere Anno CXCuI, uertente Seuerum in Galliam concessisse  .



§ 10.---Probatur tertio, ex anno, quo Caracallus Cesaris dignitatem e SCto accepit.


Sed ista quidem ut nondum dant certam uiam accurate cognoscendi annum Albino fatalem, propterea quod nondum apparet quandiu ista de summa imperii dimicatio durauerit, magis, opinor, nobis scrupulum eximet tempus dignitatis Cesaree Caracallo collate, ex quo efficietur, Albinum A. CXCuII. periisse  . Sunt enim antiquitatis monumenta quedam, qualia Pagius ??, exque Gutherio Moshemius attulit in diss. laud. § XXIII. in quibus Laterano et Rufino Coss. Caracallus Cesar ex SC. Destinatus uocatur. At illo cognomine quamuis iam Caracallus a patre tum exornatus  fuisset, cum Seuerus aduersus Albinum proficisceretur ; istud tamen nusquam reperimus a senatu confirmatum esse prius, quam uictor Seuerus Romam, prostrato Albino, rediisset; tum enim Seuerum legimus Cesarem Bassianum filium suum Antoninum appellari iussisse . At enim Lateranum et Rufinum consules fuisse A. p. N. C. CXCuII. docent fasti uniuersi; itaque sit hoc, Albinum eodem anno  cum uita imperium amisisse. Que cum ita sint, patet quod efficiendum promisimus, ex hac occasione plebi ad christianos uexandos post Albini interitum nata, istas priores Christianorum calamitates A. CXCuII. initium cepisse.



§ 11.---E loco quodam Tertulliani ad Scapulam, qui cum alio Spartiani confertur, ostenditur a. CXCuII. initium cepisse priorem hanc uexationem Christianorum.


Accedimus ad alterum argumentum, ex quo initium istius tumultus a plebe excitati definire uolebamus, locum istum quidem superius § 6. productum e libro Tertulliani ad Scapulam, in quo Seuerus dicitur, »Clarissimas feminas clarissimosque uiros secte christiane non modo non lesisse, uerum et exornasse testimonio, populoque in christianos furenti restitisse.« Quod cum Seuerus non fecerit eo tempore, quo iam edictum opposuerat religioni christianorum,  quemadmodum ibi disputauimus; assignandus est ei rei annus, quo Seuerus nondum hac lege  molestus fuerat. Neque is tali modo clarissimis quibusdam huius familie hominibus tum uidetur gratificari uoluisse, cum, uicto Albino, bellum Parthis aliisque Orientis gentibus intulisset, a quo perfecto non rediit prius, quam hoc idem edictum aduersus christianos promulgasset. Namque tum quidem tot erat bellis cum fortissimis nationibus implicatus, ut credi uix possit, eum de istiusmodi rebus cogitasse. Sed uerba etiam Tertulliani sunt ea, ut facile appareat, Seuerum non has quidem, sed alias tamen feminas, uirosque clarissimos eo tempore lesisse, a quibus is christianos cupiebat discerni. Atque ego non uideo, ad quale tempus possit uis istis illata referri, nisi ad id, quo interfectos Spartianus refert  innumeros Albini partium uiros, inter quos multi principes  ciuitatis, multe femine illustres fuerunt: propterea, quod ista in re inter hos scriptores est uel in uerbis quedam similitudo. Ego uero uix dubito, quin Seuerus horum christianorum quasi tutelam susceperit, eosque ornauerit testimonio tali, quo doceret, eos non esse ex amicis Albini, ne populus, caussam Imperatoris pretendens, hos christiane religioni addictos insequeretur, raperetque in iudicium, quibus, nisi quod christiani essent, aliud nichil uitio uerti poterat. uerum igitur sit illud, statim post mortem Albini et ante Seueri profectionem contra Parthos, i. e. A. CXCuII. populum christianos ui aggressum fuisse.



§ 12.---Idem demonstratur ulterius ex etate Apologetici Tertulliani, ceterorumque librorum, qui eum antecesserunt.


Denique et hoc non leue est argumentum nostre sententie, quod appareat, Apologeticum Tertulliani non posse litteris mandatum esse, nisi ante illas leges Seueri; de qua re nemo dubitare potest, qui cogitate hunc libellum tractauit. Sed poterit ex iis, que postea disputabimus, nullo negotio intelligi, istam defensionem ueterum christianorum etate inferiorem esse libris eius ad martyres, de spectaculis, atque de idololatria. uicissimque me spero ita effecturum, quod iste religionis christiane uindicie scripte sint sub initium A. CXCuIII., ut nemo uel mediocri in his iudicio preditus de ista re dubitare  possit. Quare tum apparebit, libros de Spectaculis atque de idololatria nulli alii anno posse assignari, nisi A. CXCuIII. Enimuero Tertullianus martyres proprio libello ad constantiam concordiamque hortatus est prius, quam se accingeret ad scribendos hos duos, quos diximus, libros. Itaque necesse est dicere, librum ad martyres fere A. CXCuII. in lucem editum fuisse. Que una res nostram sententiam de anno, quo hec superior uexatio christianorum incepit, ponit extra omnem dubitationem. Namque hi, quibus librum obtulit, iam fuerunt propter religionem christianam in uincula coniecti, martyresque isti designati argumento sunt, tum Deorum cultores uim christianis intulisse. Sed obiter hec fere; nunc plura de libris his ipsis dabimus.



§ 13.---Aetas ipsa librorum huius generis definitur ita, ut liber ad Martyres A. CXCuII. sit exaratus. Hoffmanni coniecture exploduntur.


Est igitur inter huius generis libros is primus, quem Tertullianus ad Martyres perscripsit. Cuius libri argumentum ipsum iam tum susceptas aduersus christianos inimicitias demonstrat; est enim designatis Martyribus dicatum ; modo constituendum est id, fuerintne isti ante, an post Seueri edictum in carcerem coniecti; atque illud mihi magis placet pluribus de causis. Primum, quoniam christianos non Imperatoris, sed Proconsulis iudicia sustinere dicit c. 2. Quod quidem, haud nego, dici etiam a Tertulliano potuisse, si Presides adhibiti  fuerint ab Imperatore legibus contra christianos dimicante, propterea quod Presides eas exequebantur in prouinciis: sed tamen ex eo primum oritur haud inepta suspicio, ipsa hac uiolentia eo tempore Presides magis usos fuisse, quam ipsum Augustum. At si istud argumentandi genus uideatur in utramque partem posse disputari, hanc controuersiam dirimit haud dubie id, quod est ad calcem nostri libelli, ubi: ad hoc quidem, inquit,  uel presentia nobis tempora documenta sint, quante qualesque persone inopinatos natalibus et dignitatibus et corporibus et etatibus suis exitus referunt, hominis caussa; aut ab ipso, si contra eum fecerint, aut ab aduersariis eius, si pro eo steterint;  quod pertinere ad tempus, quo ab emulis imperii Seuerus tutum redderet orbem Romanum, nullo modo dubitari potest. Nam cum sublatus e medio esset Albinus, tum maxime Seuerum animaduertisse in hos, qui steterant a Nigri Albiniue partibus, tantum ignorant ii, qui loca superius adducta haud intellexere. Ex quo non minus licet cognoscere, quo modo potuerit Tertullianus dicere  hos designatos martyres, quibus, nostrum libellum componendo, aliquod afferre alleuamentum uoluit, non participare solemnes nationum dies, neque cedi spectaculorum clamoribus. Quanquam enim me non prorsus preterit, ludos etiam editos fuisse eo tempore, quo superior Seuerus a Parthis ceterisque barbaris rediisset; facit tamen hoc ipsum argumentum,  quod ad erigendos martyrum animos petit a uiris clarissimis, qui idem experti erant fatum, ut ludos intelligamus eos, quos editos nouimus propter uictoriam a Nigro, magis etiam ab Albino reportatam. Ceterum ego non dubito primum locum nostro libello uindicare inter eos, quorum etas certa quadam ratione cernitur, propterea quod Tertullianus non modo commemorat mutuam candidatorum Imperii aduersus partis contrarie socios uiolentiam, quam rem dici non potest extitisse, nisi eodem anno quo periit Albinus, h. e. A. CXCuII.; sed etiam mentionem iniicit calamitatum, quas subiere christiani, tanquam earum, que nunc quidem initium ceperint, ceterique omnes libri, quibus scribendis occasionem hec temporum perturbatio dedit, christianos  ostendunt iam multis cruciatibus tormentisque exagitatos. Neque ego nunc uereor, ne hunc libellum in numerum eorum referant nonnulli, quos Tertullianus composuit, cum ab amicitia orthodoxe Ecclesie se remouisset; ipsa enim libelli etas id quidem non permittit, si uerum est id quod diximus alias, § 3, Tertullianum huic ante A. CC. bellum non intulisse. Qua in re uidemus Hoffmannum a nobis, ut solet, dissentientem, sed ad opinionem suam confirmandam usum argumento tali, ex quo magis appareat id quod nos contra uolebamus , uidelicet martyres istos, ad quos est oratio Tertulliani directa, existimat partim orthodoxos fuisse, partim Montanistas; idque effecisse, ut dissensio nata sit inter eos, quam ex animis tollere  conatur Tertullianus sub libri initium. Sed ad uniendos eos opus erat hortatore, inquit Hoffmannus, qui utrique parti bene cuperet, qualis erat Tertullianus Montanista, et in catholicos quidem sepe peracerbus, neque tamen eos ita ut hereticos perosus. Audio. Sed ut utraque pars inimicitias deponat, certe non requiritur ut is qui pacem conciliare studet, utrique dissentientium faueat. Illud nimirum necesse est potius, ut dissidentes inter se, cum eo qui pacem conciliat concordent. Planius dicam. Constat ex scriptore nescio quo, cuius uerba habet Eusebius II. E. u. c. 16. p. 232. edit. Cantabrig. Readingii, eos, qui puriori Ecclesie addicti erant, adeo contempsisse Montanistas, ut, si casu coniecti cum ipsis fuerint in  uincula, semper a Montanistis dissenserint, atque detrectauerint eorum societatem. Idem uero non potest de Montanistis dici, cum eius rei nec ulla exstent uestigia, quin potius ipse Tertullianus, etiam in libris iis quos popularis Ecclesie doctrinis opposuit, Psychicos ab hereticis subtiliter distinguat; nec ad ullam rem, que credendorum a christianis regulam attingerent, discordes esse Montanistas et orthodoxos confirmet. Fac igitur, tum iam Tertullianum secessionem fecisse ab orthodoxorum decretis, cum librum conscriberet; potuitne bona cum spe tentare pacem inter dissidentes captiuos restaurandam? Non admodum puto. Abhorruisset enim fere a consuetudine eorum inter captiuos qui orthodoxe Ecclesie se socios dicebant, sequi precepta hominis cuius  sectam detestabantur uehementius. Contra ea, si tanquam ciuis purioris Ecclesie hec scripsisse dicitur Tertullianus; istud certe odium dici non potest impedimento fuisse, quominus et Montaniste ea, quibus moniti essent, amice accepturi fuissent. Imo uix mihi persuadeo, Tertullianum ad pacem martyribus commendandam usurum fuisse hoc argumento Cap. I, quod, si paci cum aliis studerent, possent forte aliquando et aliis pacem conferre; cum sciant omnes, qui eius librum de pudicitia legerint , quam acerbe de isto more dandi pacis libellos iudicauerit. Denique exemplo hominis auctorati, quod est in nostro libello c. 5. non minus, quam in primo ad nationes libro c. 18., non est, quod diu immoremur. Sit sane  librum nostrum recentiorem esse illo, quis dicet ea de caussa nostrum esse Montanismi suspectum, nisi iam certo constet id, quod falsitatis postea conuincemus, libros ad nationes fuisse a Tertulliano confectos, postquam cum Montanistis familiaritatem contraxerat? Preterea si Hoffmannus sibi licere putauit, ut nostrum libellum posteriorem esse istis libris diceret; nobis pari iure licet, hos posteriores existimare nostro; idque eo magis, quo certius est, hunc sub uexationis initium, illos in ipso quasi perturbationis estu prodiisse.



§ 14.---Liber de Spectaculis A. CXCuIII. conscriptus. Dubitationes Tillemontii, Hoffmanni et Dupinii soluuntur.

 Eadem tempestate, dubium non est, quin Tertullianus librum de Spectaculis ediderit. Ad quod efficiendum nisi uteremur alio argumento, quam hoc, quod illum librum excitauerit in eo quem de idololatria scripsit cap. 13, perfacile esset intelligere, hunc ut minimum A. CXCuIII. luci publice expositum fuisse, cum Tertullianus illum eodem fere anno cum christianis communicauerit. Sed docet ipsum eius in hoc libro conscribendo consilium euertendi istam opinionem, quod christianis liceret interesse Spectaculis, maxime tum edita Spectacula fuisse, que contempta a christianis tanquam expedito morti genere, Deorum cultores dicebant . Que quidem ualde dubito, an de aliis capi Spectaculis possint, quam de iis, que propter Seueri  reditum uictoriamque ab Albino reportatam, non Rome solum, sed per prouincias etiam  edita esse leguntur; qualia isto tempore habet Spartianus in Seuero c. 14. Namque si Tertullianum ludos commemorare uidemus  de natalibus et solemnibus regum et publicis prosperitatibus, eumque dicere, nullos a cultu Deorum immunes esse, sub quocumque demum nomine et titulo ederentur; id nempe quod diximus suspicamur, maxime inducti eo quod presides dicat  persecutores dominici nominis, seuioribus, quam ipsi contra christianos seuierint, flammis insultantibus olim liquescentes; et alio quodam loco  quod in christianos quotidiani leones expostulentur, ac decernantur persecutiones.  Igitur iam tum Presides uexabant Christi cultores; quibus pertinaciam in reiicienda Spectaculorum uoluptate obiici usu uenerat . Enimuero diximus § 7. in caussis uiolandi christianos eam fuisse habitam, quod hi sibi religioni ducerent uenire ad ludos, ipsamque hanc seuitiam aduersus eos iam A. CXCuII. extitisse: quam ob rem ullum fore dubitamus, qui alio quam hoc aut sequenti anno scriptum esse de Spectaculis librum iudicet. Atque ego non ignoro multos fuisse in ea opinione, quasi Tertullianus nostro in libello respexisset potius ludos seculares, quorum memoriam tot nummis nouimus celebratam, et ipse ad hanc sententiam inclinauit Tillemontius, accuratissimus, si a ratione chronologica discesseris, harum rerum interpres . Sed isti opinioni, quo minus calculum adiiciamus, impedit primum hoc, quod Tertullianus presides dicat auctores calamitatum in christianos, ut abhorrens uideatur ab ista cautione ac studio Tertulliani remouendi a christianis omnem suspicionem neglecte pietatis aduersus Imperatorem. Itaque hac ipsa cautione alias Tertulliano ubiuis adhibita, quam hic abesse uidemus, adducimur in eam sententiam ut credamus, tempore editi huius libelli nondum sceleris istius aduersus christianos participem fuisse Seuerum, qualis tamen fuit A. CCIu. cum ludi isti seculares ederentur. Deinde efficeretur ipsa hac dissentientium opinione, hunc librum scriptum esse a Tertulliano, cum transiisset  ad partes Montanistarum; quod longe secus est, ut mox uidebitur, ac repudiatur ab ipsis his qui secus existimant. Neque uero aliorsum, quam fere ad huius anni CXCuIII. initium, hunc librum referri par est, quoniam ante Maium anni precedentis, uix credibile est, Seuerum Romam rediisse, cum sint post pugnam Lugdunensem multa adhuc ab ipso composita : unde fit, ut nec libellus ad martyres, qui nostro est superior, nisi ad illius anni finem, scriptus possit dici. Cui si addamus id, quod suo loco docebimus, librum de Idololatria posteriorem esse eo de Spectaculis, et eodem anno compositum; hec nostra de etate libri de Spectaculis sententia inde necessario intelligetur. Atque hec eadem libri etas demonstrat satis, non  posse eum haberi in numero eorum, quos addictus secte Montanistarum Tertullianus conscripsit; huic enim adiunxisse se eum A. P. C. N. CC. supra disputauimus; neque ulla est ipsi libro impressa nota imbuti Montanistarum erroribus animi. At hic tamen libellus libro de Corona posterior est, quem nemo Montanismi signa habere negat. Ita fere Hoffmannus in diss. laud. § 7.; a quo si rationem eius rei postulas, nostrum prodiisse librum respondet, »cum pax Ecclesie non quidem Seueri edictis, sed clamoribus populi et Presidum auctoritate sublata esset.« At eodem illo argumento adductus, cum animum appelleret ad scribendum librum de Spectaculis, Tertullianum plane existimo orthodoxe familie sodalem fuisse.  Namque uim argumenti contrarii uniuersam in eo esse uideo quod in isto libro de Corona, c. I. Tertullianus bonam longamque pacem christianis adhuc fuisse dicat; cui quid respondendum sit, postea dabitur commodior dicendi locus. Sed istud a ueritate alienum est, quod de Spectaculis liber scriptus sit post librum de Corona; cuius rei testem habemus ipsum Tertullianum plane contrarium, qui in isto de Corona libello cap. 6. huic materie, inquit, propter suauiludios nostros, greco quoque stylo satisfecimus; loquimur autem de Spectaculis, que ducta putat e diaboli disciplina. Et hoc ipsum iam Allixium commouit, ut nostrum de Spectaculis librum antiquiorem eo esse decerneret; cuius argumenti uim Hoffmannus uult frangere, quod de greco libello sermonem esse  pronunciat, negatque, idem de latino propter rationes a se adductas sentiendum esse. Atque ego non inficior, Tertullianum de eo libro fuisse locutum, quem de Spectaculis olim grece composuisset; sed neque illud potest esse obscurum, ante istum grecum, latine etiam eum commentatum esse de eodem argumento. Nonne enim is, qui de Spectaculis grece quoque se dixisse fatetur, idem hoc uoluisse censendus est, se olim alia etiam lingua istud argumentum tractasse? de rationibus autem Hoffmanni in contrariam partem allatis, iam monui me postea dicturum. Neque est audiendus Dupinius, qui hunc quidem librum cum eo qui est de Idololatria, circiter A. CCII. aut CCIII. scriptum esse opinatur a Tertulliano iam ad errores Montanistarum procliui . Qua in re deceptum eum esse suspicor natali Gete Cesaris, cuius memini mentionem fieri in Actis Perpetue et Felicitatis, que quidem creduntur eo anno mortem subiisse. Hunc uero natalem putat a Tertulliano in libro de Idololatria indicatum, cuius rei, saltem in eo loco quem excitauit, nullum est uestigium, ac, si esset, id nimirum cederet in disceptationem, intellexeritne Tertullianus natalem imperii an uite Gete Cesaris? sit igitur stabile, hunc de Spectaculis librum editum fere fuisse sub A. CXCuIII. initium.



§ 15.---Liber de Idololatria eidem anno asseritur. Tillemontii et Hoffmanni coniecture dispelluntur.

 Hunc excipit de Idololatria libellus. Quem cum Tertullianus scriberet, erant sane Romani occupati in eo, quo ostenderent letitiam summam de temporum istorum felicitate, eaque de causa ipsas ianuas suas laureis exornauerant et multis lucernis . Id uero in honorem Imperatoris factum esse, demonstrat omnis disputatio, quam subiicit Tertullianus super ista questione: an pietas imperatori debita requirat, ut christiani, ad declarandum de Cesaris salute gaudium, se Deorum cultoribus adiungant uario letitie apparatu? Hec, si quis quesiuerit, ad quenam tempora spectent, nullus ego dubito dicere: ad uaria letitie signa, quibus quasi Seuero, e bello cum emulis imperii reduci, Romani applaudebant. Namque ter  legimus apud scriptores ueteres istiusmodi quid factum sub Seueri imperio; primum A. CXCIII. cum Seuerus, regnum occupaturus, Romam, interfecto Iuliano, intrasset ; postea, cum uictor ex Gallia rediisset, Albino prostrato ; denique in decennalibus imperii sui, cum reuerteretur ex Oriente ; quod omne genus multis confirmari numeris potest. Atque primum illud haud potest a Tertulliano significari. Namque, ut hoc non dicam, si adhuc fuisset imperii emulus, quem plurimi optabant, qualis Niger erat post mortem Iuliani, uix negligentiam in ostendenda aduersus nouum Cesarem impietate obiici potuisse christianis  ; prouocat certe Tertullianus ad suum de Spectaculis librum, quem diximus demum A. CXCuIII. scriptum fuisse. Neque uero quis debet herere in eo, quod non de greco huius argumenti libro, sed de latino loquatur; nam nostrum libellum cum scripserit latine, haud dubito quin, si grecum de Spectaculis librum uoluisset denotare, illum designaturus adiecto quodam uerbo fuisset; atque nos iam diximus a greco posse ad latinum iam scriptum absque errore argumentari. Neque etiam postrema sententia uidetur admittenda, que istam publicam letitiam transferre uult in decennalia Seueri. Nolo nunc disputare de eo, quod pugnet cum hac opinione ipsa huius libri , quam ei postea uindicabimus;  sed est tamen aliquis suspicioni locus, eo tempore in christianos adhuc magistratus fuisse collatos. Namque istam questionem quatenus eiusmodi officium progredi deberet in suscipienda religiosa aliqua consuetudine que ad Deorum cultum paulisper accederet, dubito an tractasset Tertullianus, si quidem tum christiani admissi ad magistratus non essent. Sed quidem haud nego, me subdubitare, quod amplius communicata cum christianis fuerint officia publica, cum iam Seuerus edictum de religione christianorum non recipienda tulisset. Restat igitur alterum quod diximus celebrationum genus, quod post Seueri ex Gallia reditum extitisse perspicuum est. Cuius sententie nouum aliquod argumentum, nec istud profecto contemnendum, peti potest ex eo, quod  Tertullianus isto, quo librum hunc scripsit, tempore Astrologis nuper admodum Urbem et Italiam interdictam esse commemorat. c. 9. Quod quando sit factum, ex Spartiano non minus discere licet, quam ex ipso Tertulliano. Primum, audiamus nostrum: Apolog. c. 35. Sed et qui nunc, inquit, scelestarum partium socii aut plausores quotidie reuelantur, . . . quam recentissimis laureis postes prestruebant? Quam elatissimis et clarissimis lucernis uestibula nubilabant? . . . Non ut gaudia publica celebrarent, sed ut uota propria iam edicerent in aliena solemnitate, . . . nomen principis in corde mutantes. Eadem officia dependunt, et qui Astrologos et Aruspices et Augures et Magos de Cesarum capite consultant. Sed in hoc Apologetici loco  hec gaudii publici signa edita olim a sceleratis fuisse Tertullianus dicit, que in libro nostro nunc fieri planissime indicat. Est igitur iste de Idololatria libellus ante Apologeticum scriptus, adeoque ante initium A. CXCIX. ut postea apparebit. Ego uero haud inepte suspicari uideor mihi, pulsos Roma Italiaque Astrologos tum fuisse, cum a multis de salute Cesaris fuissent consulti. Atque hi, qui tale quid sciscitati erant ex Magis, capitis damnabantur eo tempore fere, quo Seuerus proficiscebatur aduersus Parthos, h. e. A. CXCuIII. Quod intelligitur e loco quodam Spartiani in uit. Seu. c. 15. quem, quoniam non satis est excussus ab aliis, hic subiicio: Postquam Seuerus Parthicum bellum susceperat, traiecto exercitu a Brundisio, continuato itinere uenit in Syriam, Parthosque submouit.  Sed postea in Syriam rediit, ita ut se pararet ac bellum Parthis inferret. Inter hec Pescennianas reliquias, Plautiano auctore, persequebatur.---Multos etiam, quasi Chaldeos aut uates de sua salute consuluissent, interemit, precipue suspectos unumquemque idoneum imperio. Istum locum si conferamus cum eo quem modo ex Tertulliano recitauimus, apparet utrumque scriptorem, cum loquatur de reliquiis aduersariorum Seueri perquisitis, ipsum etiam tempus, quo ista contigerint, definire: quod secus est in enarrando altero de adhibitis in consilium Astrologis. Sed quemadmodum illud nobis dat uiam certam inueniendi ueram etatem Apologetici; ita hoc quidem nos docet, eos qui Magos de salute Cesaris percunctati fuerant, fere eodem tempore fuisse extinctos; ex quo saltem  intelligitur id quod uolebamus, nostro in libro Tertullianum de altero celebrationum genere sub Seuero fuisse locutum. Quanquam, si uelimus istam rem querere subtilius, et adhibere legem, e qua ordinem in rebus gestis narrandis a Spartiano plerumque obseruatum iudicandum esse experimento didicimus ; cognoscere licebit, quod ista supplicia eorum, qui Magis usi sunt ad intelligenda imperii Seueri fata, non necessario posteriora habenda sint suppliciis constitutis in amicos Nigri superstites. Itaque cum hec extiterint A. CXCuIII, ut dicemus suo loco, illa haud inepte assignari possunt anno precedenti. Que cum ita sint, patet ad Annum CXCuIII. librum de Idololatria pertinere. Atque hic ego non puto necesse esse, ut respondeatur  ad ea, que uoluit Tillemontius, hunc librum scriptum esse a Tertulliano postquam ipse noue alicuius secte auctor extitisset. Quod absque ratione omni defenditur, et est ab Hoffmanno confutatum diss. cit. § 8. p. 31., qui argumentis, e quibus eruenda est libri etas, nobiscum fere consentit, ita tamen, ut a Tertulliano Montanista illum existimet scriptum. Que quidem opinio stare non potest, si uerum est id quod superius probatum dedimus, non nisi A. CC. eum se contulisse ad disciplinam Montani. Neque ad eam asserendam bene Hoffmannus adhibuit locum Tertulliani ipsius : Multi dicunt, nemo se debet promulgare; quem uult indicasse, quod fuerit iam tum inter Montanistas et orthodoxos questio  agitata de fuga in persecutione. Nempe ipsa series orationis de omni negatione fidei sermonem esse docet, neque de fuga unice; et ex antiquissima ueterum christianorum historia, ueluti ex Ignatii ac Polycarpi exemplo, apparet, diuersas inter ipsos purioris doctrine christianos ea de re fuisse sententias. Sed ortam hanc orthodoxos inter et Montanistas disputationem ex facto militis qui coronam lauream repudiauit, adeoque hunc librum post eum qui est de Corona scriptum esse, id uero est hariolari, non probare; quale genus argumentandi debet ab omni disputatione alienissimum esse.



§ 16.---Apologeticus A. CXCIX compositus demonstratur.

Sequitur elegantissimus Apologeticus, quem librorum  Tertulliani et doctrina et candore prestantissimum audeo dicere. Cuius etas tametsi copiose disputata sit ab omnibus, qui ceteros etiam libros non tetigere, maxime a Moshemio, elegantissimo uiro, cui hoc in genere prime debentur; tamen post istam messem licet spicas quasdam colligere, atque, pretermissis iis que doctissime sunt dicta ab eo, breuissime quam possumus, ueluti per gradus ascendendo, que ista de re dicenda habemus, exponere. Primum igitur nemini, qui fuit in eo libro tractando cum cura aliqua uersatus, potest esse obscurum, isto tempore nondum fuisse legem Seueri contra christianos emissam. Namque, hunc librum offerendo Presidibus, quis credet Tertullianum ab iis expectare potuisse, ut iram aduersus christianos conceptam non  mitigarent solum, sed plane deponerent, dimitterentque eos innocentes? si tamen Presidibus agendum fuisset secundum Seueri leges, a quibus nec licebat uel latum unguem recedere; presertim cum constaret, quanta acerbitate usus olim fuisset aduersus eos, quos intellexerat officio iudicis haud bene defunctos . Neque uero mirum cui uideri debet, si Presides cum plebe soli iniuriosi fuerunt in christianos, quam ob rem non ad Cesarem ipsum Tertullianus prouocauerit, neque christiani sese receperint in eius tutelam. Etenim si christiani, occasione eorum qui propter Nigri Albinique amicitiam plectebantur, auctore Plautiano, omne calamitatum genus sustinuerunt; talis ad Cesarem prouocatio, propter summam Plautiani, Pretorio Prefecti, auctoritatem  locum non fuisset habitura; ne tum quidem, si facta esset ad ipsum Plautianum, impotentissimum crudelissimumque hominem. Preterea quomodo, si uel maxime Plautianus auctor tanti sceleris in christianos non fuerit, quomodo, inquam, a Seuero, infinite et aurum et cedem hominum innocentium ac seditionis suspectorum concupiscente, impetrari auxilium potuisset aduersus plebis furiose impetus? Quam uerendum erat potius, cum nondum publicas cum christianis inimicitias suscepisset, admonitum libellis christianorum, eo progressurum fuisse, ut etiam mala, auctoritate sua Presidum furorem confirmando, augeret? Hac igitur re constituta, dicere necesse est sane, quod Apologetico scribendo  occasionem dederit facta a plebe christianorum perturbatio. Atque quorumdam locorum Tertulliani  uis ita est manifesta, ut absonum plane sit, aliud ibi quid, quam eam rem querere. Unde fit, ut neque dici Tertullianus possit hanc christianorum defensionem tradidisse Presidibus, nisi cum annus CXCuII. suam iam summam compleuisset; propterea quod horum motuum origines isti anno idoneis argumentis uindicauimus. Itaque nec opus est isto loco   quo inter hostes imperii Cassios, Nigros Albinosque Tertullianus retulit, ad asserendam Apologetici etatem nece Albiniana posteriorem; continet tamen is ipse locus uestigia quedam non admodum obscura, quibus insistentes etatem quam Apologetico constituimus tribuere, accuratius inuenire possumus. Nihil iam de congiariis ab Imperatore populo datis; nichil de die solemni Principis omni lautitiarum apparatu celebrato; nichil de uotis pro Imperatoris salute susceptis dicemus: sunt enim hec, uel non apta satis ad rem exequendam, uel a Moshemio iam elegantissime disputata. Unum locum excutiamus, et eum quidem superius in medium productum  propterea quod et is rem planissime conficit, et mouet nos, ut ab istius doctissimi uiri sententia paululum  deflectamus. Ait igitur Tertullianus, scelestarum partium socios aut plausores, post uindemiam parricidarum racemationem superstitem, quotidie reuelari; ait etiam, quosdam Astrologos, Augures, Magos de Cesarum capite consuluisse. Eadem coniunxit Spartianus, effecitque ista similitudo, que utriusque scriptoris loca excitata intercedit, ut utrumque eadem plane tempora respexisse dicerem. Sed quoniam nec Tertullianus consultationem Magorum plane refert in eadem illa tempora, in que reliquias amicorum Nigri perquisitas, nec Spartianus, ubi tempus diserte non definit, ordinem rerum accuratissime sequitur; fit, ut nunc mittamus ea, que de consultis magis apud utrumque leguntur. At alterum sequamur iudicium temporis, quo scriptus est Apologeticus, uidelicet  istud studium Plautiani, protrahendi omnes eos, quos suspectos dicebat auerse a Seuero uoluntatis. Hos, Spartianus ait, persecutum esse Plautianum interea, cum Seuerus Parthos adortus fuisset, rediissetque in Syriam, ut se pararet ad bellum Parthis maiori cum ui inferendum. Enimuero credibile est, Seuerum fere post medium A. CXCuIII, fuisse aduersus Parthos profectum  ; quorum impetus cum aliquantum repressisset, in Syriam rediit forte, ut ibi hiemem transigeret. Ubi cum pararet ea, que necessaria uidebantur ad Parthos bello persequendos, Plautianus inuestigauit eos, quos superstites nouerat e Nigri amicis; quod igitur fere factum est sub anni CXCIX. initium. Quare nullus ego dubito, quin sententia Moshemii, qua A. CXCuIII. medio hunc librum exaratum  esse existimat, relinquenda sit ista in re, propterea quod tum modo aduersus Parthos profectus est Seuerus, atque Tertullianus non de extinctis Albini, sed Nigri amicis loquitur, qui erant adhuc post Albinianos superstites. Sed neque tempore, isto quod diximus, posteriori facta esse uidetur hec inimicorum Seueri peruestigatio; hoc enim pugnaret cum eo, quod iam A. CC. Tertullianus Montanistarum partibus accessit, scripsitque ante hanc factam ab Ecclesia secessionem libros ad Nationes et de Testimonio anime,  qui ne minimam quidem dant Montanismi suspicionem, et sunt Apologetico superiores; quod de libro super anime testimonio haud dubium est, ac de libris ad nationes probabile admodum. Neque nunc credo fore qui putent Tertullianum tum Montanistam fuisse, cum Apologeticum componeret. Etenim nisi mauelint fingere cum Hauercampo u. C.  Tertullianum bis hanc Apologiam paululum immutatam edidisse, argumentis nostris cedant necesse est, quibus eam superiorem esse Seueri edicto probauimus. Atque ego opinionem Hauercampi non probo, cum lectiones quedam textus huius libri discrepantes istam rem non conficiant satis; mihique ex Eusebio quidem H. E. L. II. cap. 2. constet, quod Tertulliani Apologia  latine scripta sit, posteaque grece conuersa, sed quod bis edita sit, et immutata quidem, nullo modo. Quod si igitur concedant, Apologeticum Seueri edicto esse antiquiorem: eos profecto oportet contra nos, si possint, certioribus argumentis pugnare, quam iis, quibus sententiam a Moshemio demonstratam Hoffmannus impugnauit, que nichil firmitatis habere egregie commonstrauit Moshemius in Addendis ad uol. I diss. suarum Hist. Eccles. p. 741.-48. Atque nos ipsi alteri Hoffmanni argumento suo loco respondebimus, alterum uero monemus cum ipsa Hoffmanni sententia pugnare . Nam si uera sunt etiam, que de cultu Serapidis Rome per Seuerum restituto Hoffmannus dicit, facta esse ea tum demum,  cum Aegyptum, deuictis Parthis, peragrasset, h. e. A. CCII; concidit id, quod antea decreuerat, an e Seueri edictum scriptum Apologeticum esse; quoniam ante A. CCIII. Romam Seuerus non rediit, et tamen A. CCII. edictum aduersus christianos promulgatum fuisse, nemo unus uocare in controuersiam potest.



§ 17.---Libri duo ad Nationes anno CXCIX. scripti.

Narrat in Apologetico suo Tertullianus  proxime fuisse quemdam, qui imaginem togatam, auribus instructam asininis, altero pede ungulatam, addita inscriptione, Deus christianorum onochetes, proposuerit. Idem nuper factum esse refert  in priore ad Nationes libro c. 14.; quod argumento esse potest, eodem fere tempore cum Apologetico utrumque ad Nationes librum editum fuisse, atque ita, ni fallor, ut post eum hi lucem uiderint. Utrumque inquam; uerba enim, quibus librum posteriorem orditur, statim eum priori subiectum ostendunt post Apologeticum: tum quoniam illud proxime uidetur breuius temporis spatium designare, quam nuper; tum, quoniam uerisimilius est si quis dicat Tertullianum primum Presides compellasse, quorum auctoritas maior esset animusque tractabilior, quam populi. Atque sunt preter hec non pauca, quibus eorum etas multo superior edicto Seueri intelligi possit; a quibus enumerandis me nunc quidem contineo, sed utor tamen ad hanc rem duobus  argumentis. Unum est, quod isti libri sint populo in primis destinati; alterum, quod uictoriam a Nigro atque Albino tanquam non ita multo ante reportatam significent. Nuspiam Presides alloquitur, ut fecit in Apologetico, sed unice populum, a quo memini Tertullianum alicubi etiam  diserte Presides distinxisse. Deinceps hos, ait, quibus dicauit istos libros, accusasse christianos ; quod quidem conuenire uideo in Presides, tamen multo magis refertur ad plebem. Denique ipsum cognomen Nationum, quod est in horum librorum epigraphe, manifestum est a Tertulliano inditum esse iis, qui dediti erant cultui deorum; hic uero proprie plebem superstitiosam designat haud dubie, propterea quod pene eadem, que  disputata sunt in hoc utroque libello, iam Presidibus consideranda proposuit in Apologetico. Sed nupere stragis Nigri Albinique mentionem iniicit hoc modo, ut Syriam cadauerum odoribus spirare, Galliasque adhuc Rhodano suo non lauare dicat; quod quid sibi uult aliud quam hoc, uix finem bello Seueri cum Nigro atque Albino fuisse impositum? Que quidem omnia, istos ad Nationes libros non post edictum Seueri editos fuisse, sed ante, luculenter ostendunt, possuntque edocere omnes, non preter rem hos libros comites datos a nobis fuisse Apologetico Tertulliani, quippe quos ea de causa oportet scriptos esse, cum iam dimidia pars A. CXCIX. fuisset conuersa. Ex quo apparet simul, ipsorum auctorem tum nondum abiisse  in Montanistarum sententiam, siquidem id demum A. CC. contigit, neque inueniuntur in libris istis, que suspicionem Montanismi mouere aliquantum possunt. At unum hoc mihi animaduersione dignum uidetur in Hoffmanni argumentis, qui eidem similitudini insistens, que argumentum Apologetici horumque librorum intercedit, pronuntiat in contrariam partem non bene. Namque ea eius opinio, que in hoc uersatur, quod libri ad Nationes cum libello de Testimonio anime non differant ab Apologetico, nisi prolixitate, eamdemque defensionem, quam Tertullianus in Apologetico uelut in pugnum compresserat, aliquanto latius explicent; ea uero nec recte se habet omnino, nec est ad rem efficiendam satis idonea. De ipsius argumenti conclusione nichil attinet dicere; est enim hoc satis disputatum  a nobis, et adhuc quibusdam in locis disputabitur. Et quamuis in Apologetico fere similia tradat Tertullianus eorum, que fuerunt in libris ad Nationes exposita; multa tamen sunt in isto, que in his prorsus non exstant, et uicissim in his, que frustra in Apologetico queruntur. Quod qui perspicere plenius uelit, eum ad uniuersum librum posteriorem remittimus, quod uersatur in explodendis gentilium Diis: ubi si discesseris ab ultimis libri sectionibus, nichil reperies, quod sit in Apologetico tractatum.



§ 18.---Liber de testimonio anime eidem anno asseritur.

Stat mihi eadem sententia de eo libello, quem Tertullianus de Testimonio anime conscripsit. Hunc equidem non nego equalem esse libris ad Nationes.  Sed dubito, an recte ab Hoffmanno L. c., p. 34. dicatur altera quasi pars esse commentarii quem in Apologeticum Tertullianus ediderit, cum libri ad Nationes priorem effecerint. Namque ista uerba Apologetici c. 17. uultis ex anime ipsius testimonio comprobemus? que ansam Hoffmanno ita sentiendi dedere, non ita comparata uidentur mihi, ut possint lectores omnes ad huius opinionis ueritatem agnoscendam adducere, cum eodem illo loco Tertullianus et demonstrare se posse unum Deum ex eius operibus dicat; de qua re tamen nusquam eum memini ex instituto disputare, saltem in libro tali, qui sit eodem tempore cum Apologeticis scriptus. Certius hunc librum Apologetico equalem esse uerba docent ea, quibus in sectione quinta p. 81. utitur Tertullianus: Diuine  scripture que penes nos uel Iudeos sunt, multo secularibus litteris non modica tantum etate aliqua antecedunt, ut loco suo edocuimus. Hoc uero ubinam docuit, nisi in Apologetico? cap. 18. seqq. Quem cum sub initium A. CXCIX., eos uero ad Nationes paulo post composuerit, anno isto pene expleto nostrum libellum edidisse censendus est. Neque id abhorret ab eo quod sibi in libello Tertullianus exequendum sumpsit, ut emuli persecutoresque christianorum ueritatis et erroris in se et iniquitatis in eos reuincerentur . Sed in alium, eumque posteriorem eo, quem diximus, annum coniiciendum hunc librum non puto. Etenim preterea, quod nulla in isto libro significatio Montanismi appareat, haud inepte quis dixerit, hunc  ueluti appendicem esse Apologetico librisque ad nationes adiectum; quoniam in eo disputata est paulo amplius doctrina christiana. Neque ullus eius generis liber aduersus ineptum Deorum cultum est a Tertulliano compositus, qui posset alii tempori uindicari, quam huic, quo ipsa uiolentia in christianos requirebat demonstrationem summe iniustitie conspicue in superstitione ferro flammisque propaganda.



ARTICULUS III. De libris Tertulliani, quorum et etas et Montanismus constat.



§ 1.---Liber de Corona Anno CCI. docetur conscriptus.

In superiore disputationis parte satis expositum esse putamus de libris iis, quorum etas et puritas doctrine certo quodam modo effici posse uidebantur.  Nunc sequitur alter locus, qui pertractabit eos, quorum etas non minus constat, quam id, quod sint a Tertulliano tum editi, cum ad Montani disciplinam se, relicta uetere, contulisset. Inter quos primum locum tenet liber de Corona, in cuius etatem ut inquiramus paulo plenius, opere uidetur pretium esse eo magis, quo certius hic ueluti est, ad quod exigendi sunt ceteri omnes libri, si illud ueniat in controuersiam, utrum sint ante Tertulliani defectionem scripti, nec ne. Qua de re cum uideamus doctos homines uariis inter se dissidere sententiis, quibus impediuere magis ueritatem inueniendam quam expediuere; candide dicemus, que ueri similia uidentur nobis, ac una utemur eaque prima libri sectione, e qua erui potest et ipsa Scriptoris doctrina, et tempus,  quo istum librum in publicum protulit. Atque illam cuiuis licet intelligere ex ista disputatione uniuersa de fugiendis iis, que uel minimam suspicionem cultus commentitiorum Deorum excitare possent; ubi disserentem audiet Tertullianum, non eum quidem placidum, modestum, atque cedentem, sed austerum, sed uehementem, sed ira aduersus secus sentientes mirabiliter incensum, ut fere solent ii, qui modo ad disciplinam aliquam progressi, plurimum sibi sapere uidentur. Alterius enim secte pastores dum ait esse in pace leones, in prelio ceruos, eosque respuisse Spiritus sancti prophetias; apparet sane Montani discipulum hic loqui, non communis Ecclesie sodalem. Namque his uerbis et alius se gregis esse profitetur ac ii, quorum doctores impugnat, et quid suum aduersus  eos animum concitauerit, perspicue indicat, nimirum illud, quod secum eadem Paracleti Montanistarum decreta non fuissent secuti. Hanc eamdem libri sectionem iis uerbis orditur, que fontis instar sunt, e quo omnis haurienda est etatis notitia. Ita uero ille: Proxime facta est liberalitas prestantissimorum Imperatorum; expungebantur in castris milites laureati. Adhibetur quidam illic magis Dei miles - - solus libero capite, coronamento in manu otioso. - - Murmur tribuno defertur. Statim tribunus: Cur, inquit, tam diuersus habitu? Negauit ille sibi cum ceteris licere. Caussas expostulatus: Christianus sum, respondit. Huius militis factum cum ceteri christiani improbarent, existimantes, eo tam bonam et longam pacem periclitari, contra nititur illud summis laudibus efferens  Tertullianus. Atque in isto loco primum uidemus ab eo liberalitatem Imperatorum nuperrime factam commemorari, quos dubito an quis alios fuisse dixerit, quam Seuerum et Caracallum, utrumque Augustum. At enim in superioribus Caracallum dicebamus dignitate Augusti tum fuisse ornatum, cum Seuerus iter in Orientem aduersus Parthos pararet, quo fere abiit post dimidiam partem Anni CXCuIII. conuersam; et postea ostendemus, pacem, quam hic adduci in periculum nonnulli credebant, esse eam, qua fruebantur christiani nondum Seueri lege publica exagitati, quam latam esse A. CCII. constat inter omnes. Hunc igitur librum scriptum oportet esse in interuallo eo, quod ab anno sexto Seueri ad nonum  effluxit. In quo temporis spatio tres obseruaui annos Imperatorum liberalitate notatos: primum paulo antequam Seuerus proficisceretur in Orientem A. CXCuIII.  . Alterum annum CCI. cum is militibus suis, propterea quod Caracallum Augustum, Getam Cesarem, dixerant, Ctesiphontem spoliandam tradidisset  ; tertium A. CCII. cum Seuerus et Caracallus iter Aegyptiacum meditarentur  . Horum  annorum primum statim hic intelligendum non esse defendo. Etenim disputari potest, utrum hoc gladiatorium munus et congiarium, quod habet Spartianus, idem sit ac illud, quod datum a Seuero fuisse populo Herodianus refert  eo tempore, quo ab Albino uicto Romam redierat. Neque enim obiici debet id, Spartianum alio loco  idem, quod statim post reditum Seuerus edidit, commemorasse. Namque, ut Spartianum non dicam eadem sepius tanquam diuersa repetere, is quidem eo in loco non loquitur de donatiuo concesso militibus, sed de eo, quod Seuerus militibus tantum stipendiorum, quantum nemo Principum, dederit. Quod si igitur idem congiarium uterque respexit, sane intelligitur non idem uoluisse  Tertullianum, cum anno demum CXCuIII. a Senatu dignitas Augusti in Caracallum collata. uerum si detur id etiam, aliud congiarium ab Herodiano, a Spartiano aliud intelligi; tamen quod ex hoc primo loco excitauimus, non potest ad locum Tertulliani referri eam ob caussam, quia ipsi de congiario non nisi populo dato editisque spectaculis, Tertulliano autem de re plane alia militibus in castris concessa est dictum. Sed neque illa postrema sententia admittenda est, ut ista liberalitas, finito in Oriente bello, in Syria contigerit A. CCII. post susceptum ab utroque Augusto consulatum. Qui enim eius rei solus mentionem iniicit Aelius Spartianus, datum esse, ait, militibus cumulatius stipendium, quod dubito an donatiuum dici possit, quale Tertullianus significare  uidetur. Ac si uel maxime sint, qui malint in isto loco Spartiani donatiuum intelligere, eos spero non penitus contempturos sententiam meam, qua liberalitatem a Tertulliano expositam credo eam attingere, de qua Spartianum locutum esse dixi, dum ea referebat, que acciderunt post occupatam Ctesiphontem. Que ita cum circumspicimus, non omnia solum, si contentio quedam et comparatio fiat, bene se habere, sed explicari etiam egregie alterum posse ex altero animaduertimus. Nam primum isto tempore duos fuisse Augustos neminem preterire potest; erat enim Caracallus iam ante expeditionem Parthicam A. CXCuIII. et nunc a militibus etiam particeps imperii dictus. Deinde donatiuum militibus datum Spartianus commemorat,  unde illa liberalitas Imperatorum in castris intelligitur. Denique sub initium huius anni CCI. nondum erat lex quedam a Seuero promulgata, que omnes a religione christianorum arceret, quorum familiam mox turbatam esse ea apparebit. Sed hoc donatiuum fuisse sub initium A. CCI. militibus distributum, id uero cum habeat aliquam dubitationem, quomodo calculi subducendi sint, breuiter exponemus. Principio uelimus animaduerti, quod alio quodam loco disputauimus  Seuerum, expleta priori parte anni CXCuIII. in Orientem fuisse profectum. Huic bello aduersus Parthos suscepto finem fere imposuit occupata Ctesiphonte. Nam, quod postea demum Dio Cassius Seuerum refert bis frustra Atram impugnasse; in eo, si recte dixit, Seuerus non uidetur multum temporis consumpsisse,  cum altera eaque uehementissima huius urbis oppugnatio uiginti sit diebus confecta , eamque statim secutum iter Seueri in Palestinam atque Aegyptum. Sed quoquo modo hoc accipiatur, Ctesiphontem hiemali prope tempore captam esse Spartianus confirmat in Seu. c. 16. Hoc dici non potest accidisse A. CXCuIII.; quomodo enim, si dicamus etiam Seuerum statim post susceptam a Caracallo Augusti dignitatem Roma abiisse, quomodo, inquam, tempore tam breui tantum iter in ultimas quasi regiones perficere, classem exornare, peragrare Armeniam, Seleuciam, Babylonemque capere, atque uastare Arabiam potuisset? Neque uero id magis anno sequenti contigisse credibile est. Etenim post captam Ctesiphontem, Atramque bis obsessam,  Seuerus uenit in Syriam, ubi postea fasces imperii suscepit. Sed eum cum filio A. CCII. hos habuisse, norunt, qui fastos consuluerunt uniuersi; itaque dicendum erit, per tres fere aut duos annos nichil egisse Seuerum in bello aduersus ceteros persequendo: quod prorsus abhorret. Restat igitur, ut captam a Seuero Ctesiphontem A. CC. fere uertente dicamus, cuius occupationem cum statim exceperit Augusti dignitas in Caracallum a militibus collata, ac donatiuum iis ea de causa concessum; hoc certe non alio tempore, nisi sub anni CC. finem aut sequentis initium contigit. Que quidem res egregie confirmatur iis antiquitatum monumentis, que utriusque rei memoriam nobis tradiderunt. Etenim, ut a uictoria Parthica exordiar, non Eusebius solum, cuius  forte quidam stare nolent iudicio, hanc uictoriam a Parthis, Adiabenis, Arabibusque reportatam transfert in A. CC. . Sed fasti etiam  et nummi  cognomen Parthici Maximi Seuero Tr. P. uIII. sustinenti tribuunt, quam progredi a medio anni CC. ad anni sequentis mediam partem, nemo ignorat. Deinceps in Caracallum Augusti, in Getam Cesaris dignitatem a militibus collatam esse A. CCI. ex Spartiano intelligitur quodam modo, qui hoc ait factum esse, cum Caracallus annum XIII. ageret ; quem eo anno egit haud dubie, ut apparet ex iis que de eius natali alias disputauimus  . Ac huius quidem auctoritas si forte repudianda uidetur propterea, quod in definienda Caracalli etate sibi ipse non constat satis; hunc certe scrupulum eximit elegantissimus nummus thesauri olim Schwarizburgici, nunc Gothani, quem memorie huius rei conseruande destinatum fuisse, dubitari non potest  . Eius altera pars caput Seueri laurea cinctum offert addita inscriptione: Seuerus Aug. Part. Max. P. M. Tr. P. IX. altera nudum  Gete, et Caracalli laureatum caput, quod hunc quidem Augustum, illum Cesarem fuisse indicat, cum epigraphe: Aeternit. Imperi. Nempe eo non solum confirmatur id, quod Spartianus de tempore huius ab iis suscepte dignitatis tradidit, sed hec etiam sequuntur, que antea diximus, eam rem Anno CCI. extitisse, siquidem eo anno Trib. Pot. IX. Seuerus suscepit. Sed redeamus ad librum de Corona. Huius locum supra excussum dicimus intelligi optime posse, si admittatur sententia ea, quam nobis probasse satis uidemur. Namque ex ea intelligi maxime potest, quî factum sit, ut milites laureati incederent; quod nemo mirari debet, qui milites etiam triumphantes cinctos coronis fuisse nouit, quale quid hic fuisse facile perspicitur. Nam et nunc subacti pene  erant omnes, aduersus quos Seuerus exercitum duxerat, in primis Parthorum bellicosissima natio, et ipse Seuerus, cum propter articularem morbum agere triumphum de Parthis non posset, de Iudeis tamen eum agendum filio, ac Parthici compensandi gratia militibus forte signa triumphantium concessit. Que si teneamus, simul illud aperitur, quo modo nunc turbande pacis suspicio christianis potuerit oboriri. Iam enim prostrati erant hostes Imperatoris omnes, ipsaque Seueri iam otiosi asperitas minabatur seueritatem summam, quam, districtus adhuc grauioribus negotiis, non potuerat sequi. Et isti inflammande maxime idoneum uidebatur militis exemplum, quem eo, quod coronam repudiasset, parricidium commisisse, hostemque Cesaris publicum exstitisse, suo more Deorum  cultores arbitrabantur.



§ 2.---Secus sentientium opiniones examinantur, et imprimis Hoffmanni et Orsii, qui illum A. CXCuIII. tribuerant, et Pagii, qui eum assignauerat A. CCII.

At, cum his argumentis inductus, librum de Corona A. CCI. scriptum esse contendam, uideo plerosque contradicere, quamuis in diuersas plane partes pronuntient. Namque Orsius, familie Dominicane doctissimus monachus, eiusque adstipulator Hoffmannus A. CXCuIII. Baronius A. CXCIX. Pagius A. CCII. Pamelius et Allixius A. CCX. postremo Tillemontius imperante Maximino A. CCXXXu. eum  editum fuisse opinatur. Sed isti, si a Tertulliano discesseris, omnes ad unum errarunt in eo, quod aliud donatiuum militibus a Seuero datum intellexerint, quam quod debeat intelligi. Quocirca supersedere possemus iis confutandis, dum, quale donatiuum hic fuerit a Tertulliano indicatum, docuimus. At quoniam ex istius libelli tempore pendet plurimorum eius librorum chronologia, facitque ista secus sentientium confutatio plurimum ad confirmandam nostram sententiam, age! eas opiniones breuissime examinemus. Atque hic de opinione Tillemontii nichil attinet dicere propterea, quod tota ista res satis tractata uidetur ab Hoffmanno , et plane sequitur illam heresim, que neque A.  CXCIX. neque paulo post Tertullianum uult ad Montanistas transiisse, quod alio loco disputauimus. Et in ista quidem parte disputationis rectius uersatus est Hoffmannus, quam tum, cum suam ipse opinionem protulit. uult enim hunc librum eo tempore fuisse conscriptum, cum pax christianorum ne a Presidibus quidem, nedum edicto Augusti labefactata fuerit, et anno quidem P. C. N. CXCuIII.; quorum illud effici credit eo, quod Tertullianus christianos referat credidisse, pacem imprudenti militis, quem hic defendit, facto turbatum iri; hoc uero potentissimis ait ab Orsio demonstratum argumentis esse. Que cum adhiberentur ab Hoffmanno, ut labefactaret Moshemii sententiam de uera etate Apologetici; hic quidem , concedit, istam rem rite ab Orsio fuisse expositam; sed negat, id recte proferri, quod non simul pace uti christiani potuerint, et ab hostibus tamen suis uariis iniuriis affici. Atque ego tametsi Orsio non assentiar, potiusque refellam postea, sapienter tamen Moshemium pronuntiasse agnosco, ubi res christianorum dixit, cum aliis in prouinciis urbibusque tranquille fuerint, in aliis sepenumero a Presidibus turbatas, et talem rei christiane faciem tempore scripti huius libri reuera fuisse. Pulchre enim id potest intelligi e libro Tertulliani ad Scapulam; quem editum esse imperante Caracallo plurimi eorum confitentur, qui quidquam in isto genere tentarunt; et apparebit id quidem ex iis, que postea docebimus. Iam isto ex libro  quis non uidet, maximis tum calamitatibus expositos christianos fuisse? Et nemo tamen unus est inter scriptores ueteres, qui christianos sub Caracallo uexatos esse tradat. Unde hoc? Nimirum quia pace tum fruebantur nullo Augusti edicto turbata; sed a Presidum tamen crudelitate non uacabant ubiuis. Tum uero se ita rem habuisse omnino, cum in litteras referret Tertullianus istas de Corona opiniones, uideri optime potest, si admittantur ea, que nos quidem sentimus de istius libri etate. Contigit enim hoc facinus militis in Oriente, forte in Parthia etiam, ubi ante Seueri edictum christianos exagitatos fuisse non legimus uspiam; sed, que a Tertulliano enarrata sunt in Apologetico ceterisque eius generis libris, in Africa  potissimum exstitere, unde ceteri in Oriente christiani plane uereri poterant, ne pace propter facinus militis priuarentur. Sed influent in animos forsitan potentius Orsii argumenta; itaque quenam quantaque ista sint, uidebimus. Sunt uero excursionis Orsiane tres loci, quibus rem istam descripsit  . Primum monet, hunc librum A. CXCuIII. assignari debere, reperitque liberalitatis Seueri apud ueteres scriptores uestigia; deinde occurrit Pagio, qui A. CCII. scriptum hunc librum existimauerat; tum ostendit, que adducte sunt a Tertulliano, huius liberalitatis  omnes cum rebus A. CXCuIII. gestis egregie conuenire, sed pugnare cum quocumque anno alio. Igitur et nos sequemur doctissimi uiri uestigia, quoniam ueremur, ne misceamus ea, que iam ab eo permixta sunt satis, ac per singulos locos, quenam recte dixerit, quenam secus, adiecto breuiori argumentorum Pagianorum examine, indicabimus. In loco isto primo, qui est de numero liberalitatis Seueri Augusti, quinquies ab eo donatos milites esse, nescio an satis recte, dicit, siquidem aliquot nummi septies eam commemorant ; sed potest id salua re controuersa concedi. Neque tamen in eo Orsius sibi constat ipse, quod Tertullianum de donatiuo Anni CXCuIII. locutum esse iudicet , et postea eum tamen  dicat de quarta liberalitate a se indicata dixisse . Est enim ista quarta, ut ipse monuit, hec eadem plane, que occupatam Ctesiphontem secuta est. Alterum locum, quem dedit opinioni Pagii examinande, non repudiamus per se, sed sunt tamen in ista disputatione, que omnino admitti non debent. Etenim id primum inepte dicit: Tertullianum de urbanis militibus loqui, quibus ad custodiam Urbis fuissent ad portam uiminatem castra pretoria; cuius rei ne adest ulla quidem significatio, et extra Romam tempore belli, quis dubitet, castra Seuerum habuisse? Deinceps, quod nostre sententie maxime contrarium uidemus, liberalitatem omnem dicit pacis tempore postque reditum e bello editam fuisse; qua de re Spanhemius, quem obiter citauit, nichil prorsus habet.  Istud uero ego si de congiariis dici posse concedam, de donatiuis, quale hoc erat haud dubie, uehementer equidem dubito. Imo ipsa post captam Ctesiphontem edita liberalitas, admissa ab Orsio, num ullo modo per uerba Spartiani alia intelligi potest, quam que extra Romam in bello edita fuerit? Postremo in responsione ad alterum Pagii argumentum, male argumentatur, dari eius opinionem non posse propterea, quod christiani uel pacem a Presidibus uel ab Imperatore turbandam timuissent; e quibus nec illud defendi posse, quia iam A. CCI. uexati fuissent christiani, neque hoc etiam, fuisse enim eo anno Seuerum absentem et occupatissimum. Quod posterius oppido leue est. Nam et militibus donatiua extra Romam  data sunt, et isto anno CCI. bello Orientali finem Seuerus imposuit. Sed nichil, fateor, tribuendum est Pagii argumentis  . Caracalli enim quinquennalia, quorum caussa editam uult liberalitatem Tertulliano commemoratam, ad A. CCIII. pertinent, ubi quis nescit iam christianos fuisse propter Seueri edictum omni scelere laceratos? Tum uero in altero argumento et hoc perperam dicitur, ceptas esse istas inimicitias a militibus, ut Diocletiani tempore, atque omnis ista sententia defenditur propter eam opinionem, quod res christianorum ante decimum Seueri annum nondum fuissent turbate; quod est supra satis confutatum. Tertius denique disputationis Orsiane  locus, in quo uerba Tertulliani nullum annum preter CXCuIII. attingere posse defendit, non est equiore Ioue tractatus. Etenim quod istam liberalitatem Seueri exstitisse ante expeditionem parthicam putat, id uero habet aliquam ambiguitatem. Nam si ista bis edita est, primum A. CXCuII. post reditum Seueri, quam memorie prodidit Herodianus, deinde A. CXCuIII. ante bellum aduersus Parthos susceptum, qualem Spartianus tradidit; hec, uti diximus, nullo modo potest intelligi, nec uidetur intellecta ab Orsio, qui ad eam rem confirmandam Herodianum citauit; illa uero ad rem nichil facit omnino propterea, quod eo anno nondum erat Augusti dignitas in Caracallum collata. Sed in iis locis, quos ex Tertulliani Apologetico c. 35. libroque ad Scapulam c. 4. attulit, non  est, quod multis uersemur. Sunt enim isti a nobis eidem anno CXCuIII. ac sequenti uindicati, absque ullo cause nostre detrimento, ceteraque, dum donatiua extra Romam distributa esse nouimus, sua sponte concidunt.



§ 3.---Baronii argumenta conuelluntur pro A. CXCIX.

Restant de anno scripti huius libelli decreta Baronii atque Pamelii ita comparata, ut conuelli nullo negotio possint. Namque Baronius  ut probaret, eum librum exaratum esse A.CCI. antequam Seuerus proficisceretur in Orientem,  h. e., ut nos loqui rectius solemus, A.CXCIX., nummum excitat, cuius altera pars Seuerum cum Tr. P. XI., altera liberalitatem u. habet, additque multo etiam asseuerantius: hunc nummum ad res nostras, de quibus acturi sumus, pertinere certo scias. Quod mihi uidetur eo planissime modo dictum, quo olim Pythagorei, cum ex iis quereretur, quare ita quid esset, illud suum ipse dixit interponere solebant; nichil est enim ab eo Baronii effato ueritate disiunctius. Nam cum clare tradat, annum Tr. P. Seueri septimum eo anno initium sumpsisse, et tamen nummum excitet cum Tr. P. XI. qui plane ad A. CCIu. aut, si mauis cum ipso Baronio, ad An. CCuI. referendus est; nonne repugnantia loquitur? Ac de altero eius argumento quid dicam? quod duxit ab eo, quod  ante hanc expeditionem Parthicam nulle, post eam multe calamitates christianorum exstiterint. In quo peccauit dupliciter; primum, quod eas ante fuisse negauerit, quam profectus sit Seuerus aduersus Parthos, deinde quod librum de Corona eo de Spectaculis posteriorem esse non cogitauerit. Atque illud confutauimus suo loco; hoc uero uti nemo negare potest, nisi cui tenebre sint mero meridie ; ita de uexatione christianorum, lege Seueri antiquiore, non potest sermo esse in eo de Corona, ubi christiani dicuntur istas calamitates tanquam uenturas extimescere; cum tempore eo, quo Tertullianus in chartam coniecit librum de Spectaculis, iam ad christianos impetum suum Deorum cultores conuertissent. Quare ex ipsius Baronii  mente, librum de Corona ad decimum Seueri annum referri oportebit.



§ 4.---Denique Pamelii et Allixii, qui librum hunc coniecerant in A. CCIX. Decreta exploduntur.

Ad Allixium uenio, doctissimum uirum, quem miror tam docilem se prebuisse ad Pamelii sententiam, quo dubito, an quis magis contra auspicia ad definiendam scriptorum Tertulliani etatem accesserit? Atque isti Pamelio, quoniam liberalitatis mentionem Tertullianus iniicit, libellus ad A. CCIX. atque ad decennalia Antonini plane referendus uidetur . Sed eius quidem liberalitatem in istis decennalibus exstitisse, non probat  Pamelius, sed plane fingit ad libidinem. Tamen alio quodam loco  ad nummum prouocat dicis caussa, eumque huius argumenti: Imp. Ces. L. Sept. Seu. Pert. Aug. . . . . Liberalitas Augg. SC. Hic primum mihi quis dicat, ubinam sint decennalium note? Deinde eum ego non ignorem, Seuerum et Caracallum militibus populoque communiter aliud dedisse in decennalibus; nunquid plura his congiaria non sunt aut donatiua edita? Nemo uero id quidem absque temeritate aut ignorantia dixerit. Imo, siquidem Pamelius ausus est aliis obtrudere annum CCuIII. absque omni ratione idonea; nobis uicissim non potest uitio uerti, si annum CCI. intelligamus; hoc enim anno et liberalitas edita est, et ab Augustis etiam. At quamuis  omnino turpiter se ipse dederit, tamen Allixius  secessit in eius sententiam; nam in libro de Corona, inquit, excitatur libellus de spectaculis, qui scriptus est A. CCIu. Id uero inepte dictum esse a Pamelio, quem unum sequitur, facile intelliget, qui cumque secum reputauerit ea, que supra de isto libello pronuntiauimus; neque, si uerum hoc esset, maxime de eo super Spectaculis, caussam esse perspicimus, quapropter liber de Corona ad A. CCuIII. non ad alium referri deberet. Neque ad eam rem defendendam rectius adhibuit errores Montanistarum in libro de Corona occurrentes. Quos equidem isti libro non nego inesse; sed eo argumento id posse effici quod debeat, hoc uero nunquam percipietur, nisi ab  iis, qui demum eo anno Tertullianum putant ad Montanistas transiisse.



§ 5.---Liber uterque de Cultu feminarum simul editus ostenditur contra Pamelium et Tillemontium.

Sed satis diu nos tenuit de libro super Corona institutio; itaque nobis est properandum ad alios quosdam libros, et eos quidem, quos Tertullianus de Cultu feminarum composuit. Atque hic non uidetur a suscipienda disputatione alienum, paucis premonere, qualis fuerit olim horum librorum inscriptio, atque dispicere, fueritne posterior libellus cum altero a Tertulliano eodem tempore editus. uidelicet qui ante Nic. Rigaltium libros Tertulliani ediderunt, hi alterum de Habitu muliebri dicebant, alterum de  Cultu feminarum. Sed iste Rigaltius, cum potitus esset uetustissimo illo codice Agobardi, primus ausus est, utrumque de Cultu feminarum inscribere. Itaque et nos nulli dubitamus, hos libros non disiunctos unquam fuisse, sed unicum quasi effecisse uolumen, non ista solum codicis Agobardini auctoritate moti, sed etiam propterea, quod ipsa horum librorum ratio argumentumque suadeat, posteriorem non ita multo post priorem a Tertulliano editum fuisse. Quod enim Pamelius, qui inscriptionem alias receptam sequebatur, uix potuit concoquere, quod, cum Tertullianus cultum ab ornatu in priori libro subtiliter distinxisset, tamen in posteriori, de cultu feminarum appellato, ornatum mulieris pertractarit; ea quidem difficultas, sublata inscriptione utriusque libri  diuersa, ac argumento eius studiose cognito, mirum in modum euanescit. Ut enim Tertullianus habitum femine cultu et ornatu effici dixerat, superioris istius generis exempla putat mundum muliebrem, aurum, argentum, gemmas, uestes, et que sunt generis eiusdem; posterioris uero curam capilli et cutis et earum partium corporis, que, ut ait, oculos trahunt. Atqui in priori libro aurum, argentum , gemmas , uestes pertractat ; in posteriori de obseruanda pudicitia in cultus et ornatus institutione agit uniuerse , deinceps de colore ornamentoque capillorum, omnemque librum finit monitis quibusdam de ornatu pudicitie aduerso. Quare eum in illo de cultu, in hoc de ornatu feminarum egisse, ac tanquam partes utrosque  unum librum constituisse clarum est. Nam quod Tillemontius ait  manifestum esse, quod isti duo libri separati fuerint, nec referri unus ad alterum ullo modo possit, id uero facilius dicitur quam probatur, et ne refelli quidem debet; est enim ignorantis. Atque etiam alia est istius sententie nostre probatio; nam in posteriori libro impendentium christianis malorum haud dubiam mentionem iniicit, quorum in priori nulla est significatio. Iam si erumna tum fuissent affecti, quomodo Tertullianus abstinuisset a commemoranda ea, ut feminis christianis luxum dissuaderet, cum eo argumento alias frequenter utatur? Sed cum prior iste libellus posterior sit eo de Spectaculis, quod deinceps apparebit; dicat  mihi quis, utrum in illo quoquam anno, qui effluxit ab eo, quo scriptum de Spectaculis librum diximus ad annum CCII., quo cepte sunt aduersus christianos inimicitie, pace christiani usi fuerint, nisi forte A. CCI. aut CCII. Namque a reditu Seueri ex Gallia ad annum CCI. fuisse christianos maxime uexatos, et ordo librorum docet a nobis in superiori huius disputationis parte constitutus, et historia martyrum Scillitanorum . Itaque cum fere post partem anni CCII. priorem editum fuerit Seueri edictum, ut suo loco docebimus, uix potest prior de Cultu feminarum libellus editus alio tempore dici, nisi eo fere, quo in lucem posterior eius argumenti liber prodiit.



§ 6.---Anno quidem CCI. aut CCII.


Quorsum hec omnia? Nimirum ut intelligatur, si tempus scripti alterutrius libri constat, utriusque etatem reperiri. Quam ob rem ut certissimam sequamur eius temporis significationem in libris ipsis; utemur calamitatibus, quibus tum expositos fuisse christianos Tertullianus ait, quasque tempore eo, quo alterum de feminarum cultu libellum componeret, fere initium sumpsisse uerba docent : Tempora christianis semper, et nunc uel maxime, non auro, sed ferro transiguntur. Stole martyriorum preparantur. Que quidem intelligi de superiore christianorum uexatione a plebe facta nequeunt, propterea, quod in priore huius argumenti libro ad librum  de Spectaculis prouocat . Namque ego mihi persuadere haud possum, Tertullianum uoluisse, hunc excitando, grecum similis argumenti librum significare, quoniam et latinum greco antiquiorem esse ostendimus , et ista Tertulliani admonitio, qua quid a Deo esse possit pronuntiat, tametsi eius rei abusus Deum non habeat auctorem, in latino de Spectaculis libro omnino occurrit . Enimuero cum de Spectaculis scriberet, iamdudum summis malis affligebantur christiani, de quibus ne uerbo quidem in isto priori de Cultu feminarum libro loquitur, et tempore posterioris libelli denuo imminebant, quare nec ad priorem sub Seuero uexationem referri hi libri ullo modo possunt, sed ad annum potius P.C.N. CCI. aut II.; prouti quis uelit mala christianorum  tum orta, uel impendentia credere. Neque uero est, quod Tillemontium audiamus opinantem , demum post annum CCIII. editum esse librum priorem, posteriorem uero multo ante, et anno quidem CXCuII. Nam in eo loco, quem excitauit  , eque potest Tertullianus priorem Seueri ex Parthia reditum aut legationem quamdam Parthorum habuisse in animo, quam illam de Parthis uictoriam posteriorem. Quod uero caussam aliquam esse dicit credendi, istum librum, quem nos posteriorem dicimus, multo ante esse scriptum, quam alterum ediderit; de eo, quoniam Tillemontio non placuit eius opinionis rationem reddere, nobis uicissim placet tamdiu dubitare, quoad eius generis aliquid productum ab alio quodam uiderimus.



§ 7.---Liber de Fuga in persecutione uindicatur A. CCII.


Eidem tempori suam quoque originem debet liber de Fuga in persecutione. Quod argumentum iam in illo de Corona alias disputandum promiserat : cuius loci uerba tametsi ad Scorpiacen potius nonnulli referenda putauerint, est tamen iamaliis obseruatum, quod intelligi hec quidem non possit propterea, quod eam hereticis, sed illam de Fuga commentationem timiditati eorum opposuit, qui erant  socii orthodoxe Ecclesie. Igitur apparet, libellum de Fuga demum post A CCI. a Tertulliano editum fuisse. Atque ego nullus dubito eum librum anno sequenti uindicare. Equidem ista lenitate ac modestia Tertulliani non utar, que notari meretur in libro, in quo questionem ponit, que Montanistas separabat a puriori Ecclesia, quibus tamen eum tum fuisse addictum nemo dubitabit  ; dicere enim quis posset, Tertullianum, cum ad eum ista perscriberet, qui stabat a partibus orthodoxorum, se quidem temperasse a uerbis durioribus? Sane grauius aliquod argumentum positum est in eo quod, cum nostrum libellum ederet, iam cepisse quedam aduersus christianos flagitia dixerit. Ita enim orditur: Quesisti proxime, Fabi frater, fugiendum necne sit in persecutione, quod  nescio quid annuntiaretur. Et paulo post: hanc materiam et tua consultatio commendauit et conditio temporum suo iam nomine iniunxit. Quanto enim frequentiores imminent persecutiones, tanto examinatio procuranda est, quomodo eas accipere fides debeat. Denique: Hec palea illa, que et nunc dominicam aream purgat, Ecclesiam scilicet, confusum aceruum fidelium euentilans, frumentum martyrum, et paleas negatorum. Sed quenam hic intelligenda sit christiane familie uexatio, neminem fugere potest, qui superiorem illam A. CXCuII., posteriorem A. CCII. contigisse, nostrum uero libellum post opiniones Montanistarum a Tertulliano susceptas scriptum esse animaduerterit. Igitur ad finem fere A. CCII. editam esse hanc de Fuga disputationem  dicimus maxime propterea, quod anno incipiente Seuerus adhuc fuerit in Syria uersatus; unde uix dici potest ante confectam mediam eius anni partem suam aduersus christianos legem tulisse.



§ 8.---Examinatur popularis sententia de libro Scorpiace libris Tertulliani ad Marcionem posteriore, deque eius aduersus hunc libris deperditis disputatur.

Nunc accedimus ad Tertulliani Scorpiacen, quam quidem anno CCIu. asserere eiusque sententie rationem reddere decreuimus. Quod opus cum aggrediamur, non dubitamus fore plerosque, qui istam sententiam nostram minime audiendam esse dicant. Etenim stat fere omnibus, quos ista de re nouimus disputantes, Scorpiacen Tertulliani esse perscriptam  post editos demum libros, qui aduersus Marcionem nostro adhuc tempore habentur. Idque uidentur sibi ut prescriptum et quasi imperatum defendere eam ob caussam, quod in quinta Scorpiaces sectione Marcionitas ait didicisse a se, Deum suum esse bonum, quam rem certe in primo alteroque contra Marcionem libro ex instituto disputauit. Atque ego non ignoro, libros aduersus Marcionem, primum saltem, A. CCuII. aut CCuIII. editum a Tertulliano fuisse, ideoque et  ueritati consentaneum uideri illud, quod Scorpiacen anno demum CCuIII. aut postea ediderit. Sed cum semper requiram, quid sit in quaque re maxime probabile, hoc in argumento quanta uis insit, placet quodam modo expendere. Cum Tertullianus aduersus Marcionem librum primum, quem superstitem habemus, componeret, iam quidem ipsi se scribendo bis opposuerat, sed unam harum commentationum, cum postea pleniorem de ea re disputationem instituisset, rescidit, alteram amisit fraude cuiusdam, qui eam descriptam cum aliis communicauerat. Huius damni resarciendi causa eos nunc aduersus Marcionem libros superstites elaborauit, et primum quidem anno Seueri Imp. Xu., ut ipse fatetur in eo libro  in quo de iis, que modo diximus, exposuit . Que cum  animo cogitem, dubium profecto uidetur, utrum Tertullianus in libro, quem Scorpiacen appellauit, eos respexerit aduersus eum libros, qui ad etatem nostram non peruenerunt, an eos potius, quos superstites esse nouimus; erant enim illi eiusdem argumenti. Iam ego non disputo, quid sit ex his eligendum; quod apparebit suo loco; sed id quidem manifestum esse omnes uident, quod dubia sit ista argumentandi ratio eorum, qui secus sentiunt, et parum presidii inueniat in argumento eo, quod ex facta ista commemoratione posset ad librum anno CCuIII. aut sequentibus uindicandum duci. Neque obstat, quominus ista de re dubitemus, Hoffmanni responsio, qua Tillemontium hic prudenter hesitantem excepit.  »Primum, inquit, diss. cit. § 14. p. 44. opusculum, ut exile, ipse suppressit, alterum inuito Tertulliano, cum adhuc rude nec satis exasciatum esset, fraude alterius uulgatum, nec a Septimio agnitum est; tertium non extat. Iam cum uix uerisimile sit, prouocasse Tertullianum ad eam controuersie marcionitice tractationem, quam ipse suppressit uel nunquam agnouit, superest, ut intelligantur libri, qui nunc in manibus nostris sunt.« Atque hic quidem non lubet multis notare ea, que de altera istius argumenti commentatione Hoffmannus non satis accurate disputat, quasi ea, cum ederetur, nec satis elaborata fuerit, nec a Septimio agnita. Hoc certe non capio, quomodo possit id e Tertulliani uerbis intelligi, qui hanc quoque, inquit, nondum exemplariis suffectam , sed uno tantum  fraude tunc fratris, dehinc apostate amisi, qui forte descripserat quedam mendosissime et exhibuit frequentie. Omnia nunc ab Hoffmanno tametsi recte dicta dederim; tamen, si in eius argumento ea sumpta sunt, que demum concludi debebant, omne illud argumentum nichil efficere nemo negabit. Igitur si ista opinione de libris, qui supersunt, aduersus Marcionem, Scorpiace superioribus, ante uolumus adstricti teneri, quam quid hac in re rectissimum sit iudicauimus, haud uerisimile id esse fateor, quod Tertullianus aliquem librum suppressum uel agnitum nunquam, in Scorpiace laudauerit. Sed istud fac nondum esse exploratum, ut est uere, adeoque forte ante illos scriptam Scorpiacen esse; citare primum alterumque  uolumen contra Marcionem, nunc amissum quidem, satis commode potuit; primum enim opusculum, ut ait ipse Tertullianus, demum pleniore postea compositione rescidit, et citari id quidem poterat, cum accuratiori oratione nondum hec persecutus fuisset. Quam ob rem in isto Hoffmanni argumento uel ea iam tanquam uera sumuntur, que plane sunt in controuersia, uel relinquntur in medio potius. Quod si illud est, sane eius argumentum redit in orbem; sin hoc, nostra quidem sententia non est inferior Hoffmanniana. Sed, remota hac difficultate, que fraudi nobis esse poterat, scripte Scorpiaces etatem nunc age definiamus.



§ 9.---Scorpiacen A. CCIu. scriptam esse conficitur.

Cum Tertullianus, que de martyrii dignitate disputare  in ista Scorpiace uolebat, in litteras referret; erant deorum cultores in christianis funditus delendis occupati; quod uniuersum docet argumentum huius libelli iis hereticis oppositi, qui, cum fides estuaret, et Ecclesia de figura rubi exureretur, suscipere propter religionem mala turpe putabant . Huiusmodi mala iam oportet atrocissima fuisse, ut uerba Tertulliani ostendunt, que in eadem sectione subiicit: Et nunc presentia rerum est me dius ardor, ipsa canicula persecutionis, ab ipso scilicet cynocephalo. Alios ignis, alios gladius, alios bestie christianos probauerunt, etc. Atque hic nullum est dubium, quin intelligenda sit uexatio ea, que post Seueri edictum exardescebat; siquidem hunc  librum post illum de Fuga in persecutione composuit. Namque Tertullianum nuspiam legimus probantem, quod tales propter religionem calamitates Deum auctorem agnoscant, nisi in isto de Fuga libello, eiusque in primis tertia sectione; qua tamen de re se iam fuisse olim commentatum ait in quarta Scorpiaces sectione. Sed, ut de etate huius libri pressius dicam, prorsus eum existimo prodiisse A. CCIu. Ubi primum mihi hoc argumento est, quod, cum Eusebius H. E. uI. c. 2. Ed. Cantabrig. p. 257. calamitates a Seuero summa ui christianis illatas esse dixisset, et ita quidem, ut multi iam Antichristi aduentum appropinquantem putarent; neque is ipse, neque quis alius scriptorum ueterum alia mala litteris consignauerit, preter ea, que anno Seueri decimo,  sub Leto, Africe preside, christianis contigerunt, et anno sequenti auctore Aquila, Preside eiusdem prouincie . Nam quod hec eo anno extiterint, ipse Eusebius docet, qui Origenem tum Catechumenis instituendis prefectum fuisse confirmat, dum Aquila se incremento christiane religionis eius asseclas ledendo opponebat, eumque XuIII. annorum fuisse, cum eum XuII. etatis annum egisse dixisset eo tempore, quo pater eius Leonides morti traderetur , quod factum est anno decimo Seueri. Iam siqui tamen pergunt opinari, nostrum libellum scriptum esse A. CCuIII.; dicant mihi tamen, quonam iure ei anno calamitates maximas christianorum possint asserere, quarum nulla tamen apud ueteres scriptores exstat memoria? Quo  loco libet admirari tot doctissimorum uirorum leuitatem, qui, cum semel imbibissent opinionem de Scorpiace libris nostris contra Marcionem posteriore, obliti sunt eius, quod nichil sit in historia turpius, quam temere credere. Nam si ego duas sententias ferri uideam, alteram opinabilem, sed nullo ueterum scriptorum testimonio efficiendam, alteram ita comparatam, ut pre se ferat hoc ueritatis presidium; quidni, relicta illa, hanc sequerer? Atqui hoc presto est argumentum, idque premendum etiam atque etiam, siquidem postea ostenderimus, librum Tertulliani de Pallio esse in annum CCuIII. coniiciendum. Namque in eo  gaudeo uos, inquit, Carthaginienses, tam prosperos temporum, cum ita uacat, ac iuuat, habitus denotare. Pacis hec et annone otia, ab  imperio et a celo bene est. Ubi quo modo Tertullianus potuisset temporis prosperitatem commemorare, aut ad res nullius plane momenti, quales sunt iste de pallio nuge, descendere ob pacis otia, si grauissime tum fuissent christianorum calamitates, quales eas in Scorpiace depingit? Itaque quam alii fere quinquennio tardius putarunt scriptam Scorpiacen, prius utique prodiisse arbitror, quam iste, que supersunt, aduersus Marcionem disputationes, et anno quidem CCIII. aut CCIu.; cuius Eusebium testem rectissimum habemus, qui nusquam id quidem dicit omnino, sed, uti uidimus, que dicit, idem fere ostendunt. Ubi mihi quidem magis placet iste posterior annus, propter ludos, quos nuper admodum editos Tertullianus dicit  . Quod si quis mauelit editos credere in  decennalibus Seueri et Caracalli quinquennalibus, non repugnabo admodum; quoniam id satis est a Spanhemio, uiro in his litteris probato sane et maxime nobili, euictum  , Pythia alibi quoque quam Delphis, nec in unius Apollinis Pythii honorem, sed Imperatorum etiam acta fuisse. Tamen ego alterum pretulerim propterea, quod ludi Pythii sint in Grecia quouis tertio anno Olympiados editi, ipseque tertius Olympiados CCXLu. annus incidat in annum P. C. N. CCIu. Atque sic nulla uis infertur uerbis Tertulliani, que quidem, si ii ludi editi Carthagine dicuntur, ubi Carthago ipsa premio non poterat donari, non satis bene uidentur coherere.



§ 10.---Libri u. qui supersunt aduersus Marcionem, quorum primus refertur ad A. CCuII. aut CCuIII. ceteros dubie etatis esse docetur.


Preter hunc Tertulliani librum supersunt ex iis, qui scripti sunt, cum iam ab orthodoxis degenerasset, aduersus Marcionem libri u. quos dubium non est argui Montanisticorum errorum posse. Etenim, si maxime dubia uideretur ipsius Tertulliani professio , qua suos dicit et Psychicos  in loco de Ecstasi dissentire; neque quis uisorum rationem habere uelit, quibus ista decreta, ait, confirmata fuisse ; quoniam omnes isti contra Marcionem libri non sunt uno tempore editi: tamen in libro eius argumenti primo Montani disciplinam et suam dicit, et se decreta sua de fugiendis repetitis nuptiis auctore Paracleto defendentem ; ac ipsa temporis ratio docet eum librum scriptum esse, postquam a partibus Montanistarum iam esse ceperat. De quo altero loco, quem disputandum sumpsimus, cum dubitare ne in mentem quidem uenerit multis eorum, qui in definienda librorum Tertulliani etate laborarunt, et ab aliis multa perperam dicta sint, subtilius uidemur nobis, re sepius cogitata, disputare debere. Atque ut de libro primo  primum dicamus, nemo est qui eius etatem controuersam esse dicat. Recte quidem et satis bene; est enim aperta eius rei et capitalis Tertulliani professio  qui anno decimo quinto Seueri hunc librum a se compositum fatetur. Sed cum de ceterorum etate nichil dicant, ipso silentio eos declarant eiusdem etatis esse. Quod longe secus est. Nam ex uerbis iis, quibus finem libro primo Tertullianus imposuit  , haud obscure colligitur, eum esse separatim editum, ceteros diuerso tempore exaratos. Etsi autem non audemus dicere, an alterum, tertium et quartum seorsum aut coniunctim, ac quonam tempore scripserit, id tamen dubio carere confirmamus, quod quintum librum Tertullianus non eodem cum reliquis tempore  ediderit. Est enim liber de Resurrectione recentior eo, quem de Carne Christi composuit , in quo , locum excitat ex libro aduersus Marcionem quarto, de quo postea dicemus. Enimuero in quinto Antimarcionis libro, c. 10. ad eum remittit, quem de Resurrectione scripserat; unde Tertullianum patet alio tempore, quam quo quartum edidit, quintum in lucem protulisse. Pariter in primo Antimarcionis, c. I., opus de Prescriptione hereticorum se confecturum aliquando pollicetur; sed in libro de Carne Christi tale iam dicit a se scriptum fuisse, c. 2.; igitur et hoc ostendit, primum non esse eodem partu cum ceteris omnibus editum. Que cum ita sint, certe quidem confirmamus, primum aduersus Marcionem librum A. P. C. N. CCuII, aut, si mauis, CCuIII. prodiisse,  cum Xu. Seueri annus in utrumque incidat, sed de ceteris, quando sint scripti, dici nichil posse, nisi hoc, quod quintum reliquis equale non sit.



§ 11.---Tillemontii contraria opinio castigatur.

At quod uerebamur fore, ut quale in loco de Scorpiace diximus, libros contra Marcionem ibi citatos non eos esse, quos habemus superstites, sed alios abrogatos quasi, et dudum amissos, tale etiam his argumentis nostris nonnulli obiiciant, id fere factum uidemus a Tillemontio , qui istam rem pugnacissime defendit. Oportet igitur et ea, que pro nostris responderi possunt, in medium proferri, et discuti ea que in illam partem Tillemontius disputauit; sed utraque breuissime, et ita quidem, ut que aperto firmauimus ipsius Tertulliani testimonio, ea nunc plane mittamus. Itaque hoc unum disputari potest: utrum Tertullianus in libro de Carne Christi quartum contra Marcionem librum citauerit, quem adhuc superstitem habemus? quod prorsus existimo, primum, quoniam in illo libro Marcionis codicem sacrum examinauit, et ibi  reperitur omnino id, quod in eo de Carne Christi tetigit; deinde quod, cum librum primum adhuc superstitem Marcioni opponeret, librum de Prescriptione hereticorum nondum ediderat. Hic  tamen uti iam prodierat in publicum, cum Tertullianus de Carne Christi commentaretur, quod modo probauimus, ita necesse est sane, ut tum quoque primus inter superstites contra Marcionem libellus iam editus fuerit. Enimuero cum hunc scriberet, duo illa opuscula, quibus olim Marcionem impugnauit, resciderat amiseratque Tertullianus; quocirca apparet, eum in libro de Carne Christi remittere lectores non potuisse. Sed Tillemontium tamen contra disputantem audiamus. Is primo hos Tertulliani: Scorpiacen, de Carne Christi, de Anima et de Resurrectione libros ait superiores dici posse libris qui supersunt aduersus Marcionem, huiusque nominis in iis citatos esse eos qui dudum periere. Ac de Scorpiace ego non repugno;  est enim illa questio satis tractata: sed de ceteris non assentior. Nam de libro qui de Carne Christi inscribitur, modo diximus, quid sit sentiendum, cui si quis resistere uelit, eum audiemus. Atque cum hoc ostendimus, simul illud aperiebatur, a libro de Resurrectione , quod Tillemontius contra uolebat, remotissimum esse. Denique quod animus hominis non aliunde agitetur, in libro de Anima, c. 21, ait se Marcionem docuisse. Atque ista de re cum multa dixerit in altero, qui superest, aduersus eum libro, c. 6. seqq., non absurdum est dicere, quod hunc in illo respexerit; nec tamen mordicus id quidem tenebimus, qui usi non sumus istius libri testimonio. Altera dubitatio etiam puerilis est. In loco eo, quem e libro de Carne Christi ad testimonium  citauimus, Tertullianus illum librum contra Marcionem, quem appellauit, libellum dixit; itaque quartum inter superstites non uoluit laudare, qui non libellus sit, sed magnum uolumen. Inepta conclusio! quasi uero Tertullianus omne opus contra Marcionem non opusculum dixisset, lib. l. c. I. c. 31. II. c. I. etc., aut quasi is dici libellus non posset, qui partem maioris operis constituit. At eo modo dicendum est, Tertullianum opus nondum perfectum citasse! Hoccine uero et potuit tanto uiro scrupulum iniicere, qui millies in commentariis suis ipsos libros suos nunquam absolutos antestatus est? Eodemque modo Tertullianum egisse quis negabit, si quidem nostras nostri argumenti uindicias legerit? Denique dicit Tertullianum de loco, quo sancti uiri contineantur a  morte ad ultimi iudicii diem, alia in libro de Anima, c. 55, deque Resurrectione, c. 43., alia in Antimarcione Iu. c. 34., tradere. Audio. Sed numquid isti libri pugnant in iis locis, quos se ait in disputatione aduersus Marcionem pertractasse? Hoc uero nec Tillemontius unquam probauit, nec quisquam, si in aliis ad caussam propriam non pertinentibus a se Tertullianus defecerit, dicet admitti talem conclusionem posse.



§ 12.---Liber de Pallio. Disputatur de triplici presentis Imperii uirtute, et inquiritur in annum quo Geta dignitatem Augusti suscepit.

Iam nobis libellum de Pallio tractandum sumamus, obscurum illum quidem et satis confusum, sed magna tamen omnis antiquitatis scientia refertum.  De cuius etate cum sint tot discrepantes uirorum doctissimorum sententie, id agamus necesse est, ut uel eas candide examinemus, uel nostram proponamus. Existit autem hic primo loco quedam questio facile expedienda, quenam sit ista presentis imperii triplex uirtus, Deo tot Augustis in unum fauente, cui Tertullianus tribuit eorum temporum felicitatem  . Namque alii  his unum Seuerum indicatum uolunt propterea, quod tres illos imperii emulos Iulianum, Nigrum et Albinum superauerat; alii cum Nigro et Albino Seuerum ; alii Albinum, Seuerum et Antoninum ; denique alii Seuerum cum duobus filiis Bassiano  Getaque intelligunt. Sed trium priorum opinionum nullam probo. Nam ea Gutherii opinatio contorta est et perinepta, ut pene nesciam, an quis unquam tam aperte et peruersa et falsa secutus sit. Non tangam id quidem, bonum uirum non uidisse triplicem illam uirtutem presentis imperii, Deumque dici tot Augustis fauisse in unum, hos etiam multas urbes produxisse, auxisse, reddidisse; quod dicat mihi quis, an de Iuliano, Nigro et Albino affirmari queat, maxime tum, cum iam essent interempti? Nec dicam, quam male adhibita sint Herodiani uerba, lib. III. c. 7, qui Seuerum miratur ; sunt enim hec iam a Beclero satis disputata . Hoc unum lubet examinare, quod ad rem nostram imprimis pertinet,  utrum Geta, uiuo Seuero, nunquam sit factus Augustus. Quod cum uelit Gutherius, primum Getam Seueri fratrem a Geta Cesare, Seueri filio, non quidem, ut par erat, distinguit. Nam cum Spartianus, in Seu. c. 10. Seuerum dicit filium suum Bassianum Cesarem appellasse, ut fratrem suum Getam a spe imperii, quam ipse conceperat, submoueret, nonne consentaneum est, eum de Geta, Seueri fratre, fuisse locutum? Deinde quod in multis codicis titulis nomina Seueri et Antonini Augustorum reperiantur, sed  Gete nunquam, hoc uero ad rem nichil facit omnino; ab eo enim tempore, quo Geta dignitatem Augusti suscepit, ut postea docebitur, semper fuit patris in bello comes, in quo, quod de legibus ad rem publicam spectantibus cogitare non potuerit, nemo mirari debet. Id uero nullo modo ferendum est, quod Getam, patre uiuente, Augustum appellatum esse neget, nummisque utatur ad hoc efficiendum, in quibus Gete Tr. P. II. legitur. Nam cum ipse adiiciat, Getam, mortuo patre, cum fratre non nisi X. menses, Xu. dies regnasse; necesse est sane ut Geta ante patris mortem Augustus sit appellatus. Altera opinio doctissimorum uirorum, qui Magdeburgi historie sacre centurias composuerunt, Seuerum cum Nigro Albinoque statuit fuisse illam triplicem uirtutem, et recte,  ut cum Tillemontio loquar, erroris conuincitur, eo quod fontem malorum imperii Romani fontem constituit, unde manauerit tanta felicitas imperii, de qua Tertullianus loquitur. Ac de Pamelio meliora sentiam, a cuius caussa ueritas plerumque remotissima est? qui Albinum, quem omnes norunt propter dignitatem Augusti sibi negatam aduersus Seuerum inimicitias suscepisse , etiam Augustum dicere potuit, et Caracallum eius in imperio socium, cui demum, interfecto iam dudum Albino, honores Augusti concessi sunt? Quem si iocantem hec affirmasse cum Scaligero dicam, parum dicam; tot tenebras ueritati offudit. Igitur hoc unum restat, ut triplicem istam uirtutem Seuerum cum filiis, iam Augustis,  putemus; in quibus Deus dici potest in unum fauisse, ut uerbo Septimiano utamur, cum unus, si recte uelimus loqui, Seuerus regnauerit, ceteri duo nomine magis quam re Augusti fuerint. Unde, si teneamus quonam anno Geta ad Augusti dignitatem euectus sit, hec non magis ad cognitionem intelligentiamque etatis conuertent. Enimuero Dodwellus scite, ut alia multa, monuit , multisque comprobauit exemplis, Romanorum Imperatores curasse, ut Trib. Pot. filiorum suorum a quinquenniis aut decenniis Imperii numeraretur. Sed A. CCuIII. quis nescit quindecennalia Seueri et Caracalli decennalia exstitisse? Quocirca uIX quisquam dubitare potest quin eodem anno in Getam Augusti dignitas collata fuerit, et  quid impedit quominus pro more Imperatorum rom. idem eodem die etiam Gete contigisse, quo olim Seuero et Caracallo, dicamus? Ac ista res si forte dubia uideri posset propterea, quod uel id citius potuisset accidere, uel quod unam hanc regulam Imperatores non fuissent ubiuis secuti, quamuis id quidem uerisimile in Seuero non sit, qui artis Chaldeorum studiosissimus fastos dies diligenter tenebat, nummi tamen hoc ponunt extra omnem dubitationem. Nam si ad numerum Trib. Pot. Gete attendimus, quibus anni huius dignitatis possunt accuratissime effici, iste quidem ultra quartum in Gete nummis non progreditur. Sed Geta summum cum Caracallo principium ad mensem fere Februarii  Anni CCXII. tenuit  ; igitur numerus quartus Trib. Pot. Gete medio A. CCXI. merito debet assignari; a quo si regrediamur numerando, efficitur sane, Getam post confectam dimidiam partem A. CCuIII. suscepisse dignitatem Augusti; unde apparet et hoc, librum Tertulliani de Pallio medio eius anni esse recentiorem.



§ 13.---Dubia redditur Basnagii et Walchii sententia, qui A. CCXI. hunc librum editum esse uoluerunt, et A. CCuIII. libellus asseritur.

Sed cum accuratior anni eius, quo scriptus hic liber est, ratio postuletur, qui ista subtilius disserunt, abeunt, quantum uideo, in eam sententiam, ut in annum CCXI. eum coniiciendum arbitrentur. Nihil enim  ceteros moramur, qui uersus finem imperii Seueri hoc opus exaratum, magis uniuerse pronuntiant. Sed qui magis eam rem ad subtilitatem chronologicam exegerunt, Sam. Basnagius  et, qui illum sequitur, uen. Gettingensium Walchius , hi, inquam, eo, quo diximus, anno scriptum hunc librum esse decernunt; sunt enim quedam eius anni similitudines cum rebus quarum hic Tertullianus mentionem iniecit. uerum, ista re diligenter examinata, mihi animus magis inclinauit in eam sententiam, quod iste libellus sit fere ad annum CCuIII. compositus. Quam ob rem, pace uenerandi uiri, quem spero facile ueniam daturum esse homini ingenuo,  uerumque sine ulla contentione inuenire uolenti, ea explicabo breuissime que me mouent, ut de ueritate eius sententie subdubitem, queque ad eam, quam obiri uellem, commendandam facere aliquo modo uidentur. uidelicet ista secus sentientium opinio uniuersa efficitur similitudine eorum que Tertullianus habet, cum iis que scimus isto anno CCXI. contigisse. Sed istud quidem argumentum tametsi non uideatur repudiandum per se, non tamen multum, opinor, firmitatis habet, si eadem similitudo eorum que a Tertulliano dicta sunt, intercedit cum iis, que extiterunt A. CCuIII., et amittit uim probandi omnem, si possit ostendi A. CCXI. plane diuersa accidisse ab iis que is in libro nostro memorie prodidit. Quod utrumque hic ita se prorsus habet. Nam, ut  de hoc dicam primo loco, cum nostrum libellum litteris mandaret Tertullianus, Africa iam uacabat a terre motibus ; pacis erant et annone otia, ab imperio et a celo bene erat . Sed eo tempore quo ad Scapulam perscripsit ea quibus animum eius reuocaret a crudelitate aduersus Christianos, quod fere factum est A. CCXI., ut postea docebimus, iam ante annum imbribus, igne, tonitrubus, defectu solis aliisque perterriti erant Africani. Que omnia cum Tertullianus defendat penarum instar fuisse deorum cultoribus propterea, quod tot miseriarum  in christianos incendia excitauerant, necesse est sane, istam horum uexationem iam usque ab integro anno ductam fuisse. Age igitur fac A. CCXI. scriptum esse de Pallio libellum, nonne Tertullianus pugnantia loquitur, qui eidem tempori et summam prosperitatem et calamitates grauissimas tribuit? Atque hic ego non inficior, dici forsitan posse quod, his calamitatibus aliquantisper remissis, quieta quasi ac tranquilla interiecta interualla fuerint. Sed cum ueteris historie monumenta nichil prorsus prodiderint, ex quo ista res possit quodam modo intelligi, numquid ista fingere liceret, ut opitularemur opinioni que pene uidetur ad exitum adducta? Fuerint interim iste calamitates ad tempus disperse, tamenne summas aduersus christianos iniurias etiam intermissas  dicamus? Etiam dices; prospera enim tempora quî potuissent exstitisse, nisi et he aliquantum desiissent? At ego qui Tertullianum didici hostes in omnes quasi latebras persecutum, usumque uel leuissima re ad conuincendos erroris ac flagitii eos qui erant rebus christianorum aduersi; hunc ego Tertullianum putaremne aduersus eos disputaturum modo eo, ut, quemadmodum iniurias aduersariorum in christianos secute fuissent summe calamitates, ita uicissim felicissima tempora excepisse eorum in hos beneuolentiam diceret? Atque aliud adhuc in promptu est. Nam cum Tertullianus istum de Pallio libellum componeret, pacis otia erant, et reuera orbis cultissimum rus imperii, concultus et amenus super Alcinoi pometum et Mide rosetum . Id uero quonam modo?  Eradicato omni aconito hostilitatis. Sit itaque hic liber scriptus initio A. CCXI.; nam sub Februarii initium inter uiuos esse Seuerus desiit, et desiit etiam »triplex imperii uirtus.« At isto tempore bellum aduersus Britannos nondum erat absolutum, nec unquam postea fuit, uiuo Seuero, sed eo mortuo demum Antoninus pacem cum Britannis iniit . Isto igitur anno cum certe nec fuerint pacis otia, nec orbis cultissimum rus imperii, commodior locus uidetur huic libro assignari debere, et annus quidem CCuIII. in finem inclinatus, presertim quoniam cum eo optime concordant ea omnia, que Tertullianus hic tradidit. Namque si requiris triplicem presentis imperii uirtutem,  sane iam modo Geta Augusti dignitatem sumpserat; si Carthaginenses nouitate felices, eos iam dudum nummi prodiderunt  ; si cactum et rubum subdole familiaritatis, Plautianus familiarissimus Seuero iam erat A. CCIu. e medio sublatus ; si spem Campanie deuste de montibus suis , illud Dio  Cassius , tempore eo quo Plautianus periit, plane quidem commemorauit; si denique eradicatum omne aconitum hostilitatis ac pacis otia, erant ista sane prius, quam Seuerus in Britanniam proficiscebatur. Sed exclusi ubinam tandem sunt barbari? Ii quidem nondum eo tempore muro Britannico, sed tamen ab imperii Romani finibus ipsis legionum Romanarum presidiis arcebantur, et ipse Tertullianus cum loquatur de multis barbaris, quidnam est causse cur solos Britannos intelligamus? Itaque cum A. CCuIII. exstiterint omnia ea que commemorata a Tertulliano fuere; cum nullus alius possit excitari, cui aliquo maiori iure eadem possent asseri; cum ipsa denique recens dignitatis Gete memoria uideatur occasionem Tertulliano prebuisse,  ut eius mentionem faceret: parum uidetur a certitudine abesse id, quod diximus, librum de Pallio ad A. CCuIII. pertinere.



§ 14.---Librum ad Scapulam sub initium Imperii Antonini Caracalli, A. CCXI. prodiisse probatur.

Ultimus liber huius generis, et forte credo omnium Tertulliani, est is quem scripsit ad Scapulam, Africe Presidem; cuius aduersus christianos crudelitas sine dubio post Seueri Imperatoris edictum exstitit. Fuit enim Hilarianus, cuius in nostro libello mentionem Tertullianus iniicit, Africe Preses eo tempore, quo Felicitas ac Perpetua cum sociis suis morti tradite sunt, quam post leges a Seuero latas accidisse omnes confitentur. Atque ex iis ipsis, quibus Scapulam  arguit summe iniustitie, existimans  potuisse eum officio iurisdictionis sue fungi, et humanitatis tamen meminisse, cum nichil amplius mandetur, quam nocentes confessos damnare, negantes autem ad tormenta reuocare; ex iis uerbis, inquam, haud obscure colligitur, tum exstitisse leges quasdam Seueri, christianis inimicas. Iste enim antequam edite erant, Presidesque agebant earum duntaxat auctoritate, quibus olim Imperatores exagitauerant christianos, aduersus uim earum Tertullianus uehementer in Apologetico disputat. Leue hoc quidem uidebitur, neque proprio quodam argumento egeret, nisi Pamelius  A. CXCu. hunc librum assignandum putasset; qui quam leuiter disputauerit, ipsa uerba docent quibus se ait inductum ut ita  sentiret, si quidem Tertullianus et Albinianos numerauit in hostibus Imperatoris . Iam si uerum est id, has calamitates, quibus Scapula christianos insectatus est, posteriores esse Seueri lege; non minus ea intelliguntur regnante quidem Seuero non contigisse, quod tamen uideo placuisse quibusdam. Nam in eo loco , ubi Tertullianus Seuerum dicit, patrem Antonini, christianorum memorem fuisse, ipsumque Antoninum, lacte christiano educatum, nouisse Proculum, dicat mihi quis, cur Seuerum patrem Antonini appellauerit, quod ad rem sane non pertinebat, aut cur ipsum Antoninum ad testimonium citauerit, nisi hec hoc regnante scripta sint. Neque uero ea de re dubitandum est propterea,  quod nullos christianorum cruciatus sub Caracallo reperimus ab aliis scriptoribus traditos, aut quod etiam ii Caracalli tempore possunt esse posteriores. Etenim, quod isti nemini alii commemorati sint, eius est haud dubie ratio aliqua in eo, quod illi nec diu, nec nisi in Africa extiterint. Namque Tertullianus nunc quidem a Preside legionis et Mauritanie dicit familiam christianorum impugnari, Scapulamque petit, ut saltem Carthagini parcat et prouincie, Arriique Antonini exemplum imitetur, qui in Asia olim christianos auocasset potius a cruciatibus, quam ad supplicia pertraxisset. Eos autem nec fuisse Caracalli tempore posteriores eo efficitur, quod Hieronymus  Tertullianum ultra Antonini tempora non uixisse dicat,  nulle preterea usque ad Decium aduersus omnis generis christianos inimicitie reperiantur  , et quod cum Caracalli temporibus hec, que tradita sunt in nostro libello, optime consentiant. Tametsi enim non sit certissime exploratum, quo anno hec christianorum defensio elaborata sit, tamen ratione quadam probabili, ut est in tali re, primo imperii Antoniniani anno uindicari ea posse uidetur. Namque illum solis defectum quem Tertullianus ait anno superiori exstitisse . Antoninus Lalouera asseruit A. CCX.  . Cui quamuis Tillemontius resistat eo, quod Tertullianus solem dixerit non potuisse hoc ex ordinario deliquio pati, cum fuerit in suo hypsomate positus, tamen hunc Septimii argumentandi modum, qui omnia nouit sepius inepta satis in rem suam  conuertere, iam dudum derisit harum rerum peritissimus Scaliger . Deinde cum nullam unquam legem Caracallus tulerit aduersus christianos, oportet profecto has calamitates iis a Scapula inflictas reliquias Seueriane crudelitatis fuisse, que tum penitus exstincte uidentur, cum Caracallus, imperium sibi confirmaturus, in exilium missos reuocasset . Quod cum fecerit paulo post, quam Getam fratrem sub initium A. CCXII. sustulerat, non inepte id quidem dicimus: Scapulam A. CCXI. aduersus christianos egisse.



ARTICULUS Iu. De libris Tertulliani, quorum uel etas, uel doctrina, uel utraque latet.



§ 1.---Tertia classis librorum Tertulliani, quos, quamuis incerte etatis sunt, tamen constat, scriptos ante eius defectionem fuisse.

Tertia hec disputatio finem faciet exercitationum, quas instituimus, Septimianarum; in quibus cum hactenus pertractati sint isti libri, quorum et etas et doctrina poterat certa quadam uia et ratione demonstrari, nunc oportet subiici ceteros, qui etatem suam  non satis definite produnt, sed doctrina tamen non est admodum obscura, nisi in quibusdam paucis, qui ancipitem habere formam uidentur. Itaque primum illos excitabimus etate maiores, qui Tertullianum ostendunt nondum plane Montanistarum partibus addictum; deinde eos, quibus note Montanismi non sunt leuiter impresse; postremo hos, qui lectorem dimittunt dubitantem, fueritne Tertullianus tum, cum illos prescriberet, a communi Ecclesia seiunctus, necne? Cui triplici librorum Septimianorum generi cum dicamus etatem asseri non satis certe posse, non uolumus id quidem, prorsus ignorari etatem cuiuis tribuendam , sed accurate ipsum annum scriptorum librorum definiri posse, id quidem audemus  negare propterea, quod nulle in iis sunt significationes certe, que uindicari certo quodam ac definito anno possint. Sed ad propositum ueniamus.



§ 2.---Liber de Oratione ante defectionem scriptus et anno 196. uel 197. editus.

Primi generis haud dubie dici potest liber de Oratione, qui, nisi uehementer fallor, primus est omnium Tertulliani, qui etatem tulerunt, magnoque omnium consensu, si ab Hoffmanno discesseris  cuius intererat omnia Tertulliani scripta ad eum Montanistam referre, in libris castioris doctrine numeratur. Atque si forte suspecta est fides Hilarii Pictauiensis, qui scriptum hunc libellum ante Tertulliani defectionem non obscure significat;  tamen in libro ipso tot sunt note sententiarum diuersarum ab iis, quas postea in scriptis, erroribus Montanistarum infectis, defendit, ut libri istius doctrina nemini sit ad reperiendum difficilis, qui comparare utrorumque sententias uelit. Nam primum quante hic  sunt laudes operis Herme, quod Pastor inscribitur, cum consuetudinem considendi finita oratione obseruatam ab Herma non secum pugnare ostendit, quod fere Scripturam, ac  postea Scripturam appellat? quod tametsi non sic ceperim cum Muratorio  aliisque, quasi Tertullianus Herme libros referat in libris N. T. canonicis ; tamen non contemnit Herme auctoritatem,  sed sibi conciliat, longe secus atque in libro de Pudicitia, c. 10. et 20., in quo non modo Herme effata repudiat, sed spurium illud omnibus consentientibus scriptum appellat et illum mechorum Pastorem. Quod miror argumentum miratum in Allixio fuisse Hoffmannum existimantem, non exagitasse Tertullianum in nostro libello Herme Pastorem propterea, quod sibi Herme auctoritas non tantum obstitisset quam tum, cum exararet librum de Pudicitia, quare nec fuisset necesse ut eius pretium eleuaret. Nam etiamsi non negemus magis aduersariam fuisse Herme auctoritatem  Tertulliano in rebus iis, quarum mentio est iniecta in libello de Pudicitia, eius tamen de Herma iudicium in nostro de Oratione libro non solum multo est mitius, sed ita comparatum etiam, ut ipse Herme auctoritatem non uniuerse contempsisse uideatur. Ac illud fere Scriptura, quod uim huius argumenti minuere Hoffmannus arbitratur, satis est ab eo inepte explicatum sic, ut temere dicere uoluerit Tertull. nomen Pastoris Herme libello imponi, cum illud nomen nullo modo mereatur; nam illud fere Scriptura certe est ita intelligendum, Hermiani libelli auctoritatem fere eamdem, quam sacrorum librorum putari; quod ipsum ex eo patet, quod eum postea prorsus Scripturam dicat, neque sic eum, ut opinor, appellasset, si tam ipsi contemptus Hermas fuisset, quam erat  tempore conscripti de Pudicitia libri. Sed sunt hic etiam alia Tertulliani dicta multum discrepantia ab iis que in libris Montanisticis proposuit, que ostendunt clarissime tum longe aliam fuisse Tertulliani disciplinam quam postea. uidelicet sectione 18.  cum disputat aduersus eos, qui, dum se cibo abstinebant, nec alios solebant osculo excipere, non ait, nisi die Pasche, quo communis et quasi publica ieiunii religio est, iure osculum ceteris negari debere; quod ostendit profecto Tertullianum tum ex illa societate sacra fuisse, que nullum diem publica et communi abstinentia a cibo celebrat preter eum, quo Christus mortuus erat; nam Dies Pasche est is, qui erat memorie Iesu interempti consecratus  . Enimuero christiani ueteres Tertulliani tempore non  nisi hunc diem communiter inedia celebrabant propterea, quod tum aiebant sponsum fuisse ablatum; et tamen Tertullianus in libro de Ieiuniis, c. 2., qui est haud dubie e numero Montanisticorum suorum, multum uituperat hanc consuetudinem, unum hunc diem communi ieiuniorum religione celebrandi; estque satis clarum Montanistas plures alios dies preter diem Christi emortualem celebrasse. Unde elicitur illud: Tertullianum cum hunc de Oratione librum componeret, nondum in partes Montanistarum secessisse. Quod nouo potest argumento ducto ex utroque libello confirmari, quorum si quis loca alio potest modo in concordiam redigere, quam eo, quo diximus, ducto a diuersa Tertulliani disciplina tempore utriusque conscripti libelli, eum audiemus. Nam cum in  eo de Oratione c. 25. descendisset ad disputationem de tempore precum Deo offerendarum, bonum id quidem esse inquit, quasdam certas et fixas quasi horas precibus destinari, tertiam scilicet, et sextam et nonam ab Apostolis quoque obseruatam; sed id quidem fieri, adiicit, sine ullius obseruationis precepto, neque lege preceptas esse alias preter legitimas orationes, h. e. eas: que sub ortum lucis noctisque pronuntiantur. Et c. 23. extr.: De temporibus, inquit, orationis nichil omnino prescriptum est, nisi plane omni in tempore et loco orare. Sed ille in libello de Ieiuniis peracerbe exagitat orthodoxe Ecclesie addictos   propter eam caussam, quod abstinendum esse dicebant a cibo ex arbitrio, non ex imperio noue discipline pro temporibus et caussis uniuscuiusque, et orationes etiam fere hora nona concluderent de Petri exemplo; additque diserte, c. 10., salua plane indifferentia semper et ubique et omni tempore orandi, tamen tres istas horas solemniores fuisse in orationibus diuinis; et cap. 13. ad ipsam prouocat legem a Paracleto datam, qua hanc Montanistarum consuetudinem confirmasset. Quibus omnibus euincitur haud dubie, aliam prorsus Tertulliani sententiam fuisse, cum de Oratione librum componeret. Denique, ut alia omittam multa, id mihi uidetur magno argumento esse ad asserendam libro nostro , quod nullam in hoc libro, cum de Ieiuniis ac stationibus  crebrius disserat, iniiciat mentionem xerophagiarum, quas tanto cum feruore in libro de Ieiuniis, cap. 2. 5. seqq., defendit; cuius omissionis dubito an ulla alia ratio reddi possit, quam ea, quod tempore scripti libelli nostri isti Ecclesie addictus fuerit, que xerophagias  nouum dicebat affectati officii nomen esse et proximum ethnice superstitionis. Hec omnia mihi multo uidentur magis audienda, quam que Hoffmannus ad uindicandam opinionem suam profert, quibus alia non nullius auctoritatis nos etiam ipsi possemus, si necesse esset, addere. Simillima scilicet esse ait ea, que hic c. 22. de uirginibus uelandis precipiat, eorum que ab eo in libro huius argumenti defenduntur: quod longe secus est. Nam tametsi in  utroque libro uelit ut uirgines obtegantur uelo, non ipse tamen iste consensus librorum, ex eadem disciplina prodiisse utrumque, demonstrat; sed, si quis utriusque loca accurate contulerit, magnus erit a se Tertulliani dissensus, qui nostram multo magis quam Hoffmanni sententiam confirmat. In libro de uirg. uelandis uehementer et ex ipsa imprimis lege Montanistarum hanc consuetudinem defendit, sed in nostro de Orat. libello, c. 22. p.43., non tenendam iubet hanc consuetudinem, legemque adeo uirginibus quoque iniicientem uelamentum ait excusari posse; atque in principiis illius disputationis, c. 21., quasi incertum retractandum esse illud, quod promiscue obseruetur per Ecclesias, uelarine debeant uirgines an non? Leue igitur est istud uiri docti argumentum, potuissetque ille  rectius ad testimonium sententie sue citare cap. 6., ubi cum rogationem quartam orationis dominice non proprie, sed tropice de sacra cena esse intelligendam dixerat, Sed et quia, adiicit, carnaliter admittitur ista uox, non sine religione potest fieri et spiritalis discipline, ubi spiritalis disciplina aliquam dat Montanistici scriptoris suspicionem, qui spiritales se, ceteros Psychicos appellabant. Sed potuit Tertullianus sub spiritalibus etiam quos uis probos homines et christianos intelligere, quod mihi magis placet propterea, quod hos non ita multo post interpretatur per fideles, eosque non orthodoxis u. Psychicis opponit, sed nationibus, h. e. non credentibus in Iesum; neque usquam reperi Tertullianum uel in ipsis Montanisticis  libris orthodoxis nomen fidelium negasse. Iam cum hunc librum ex iis esse constet, qui castigatiorem doctrinam continent, quemcumque illi locum in huius modi Septimianis scriptis dederis, idem est. Nobis, quibus ex eo nulla se uel leuis suspicio errorum Montanistarum obtulit, optimum uidetur, eum inprimis huius generis collocare.



§ 3.---Liber de Baptismo a Tertulliano catholico exaratus. Confutantur argumenta dissentientium.

At dicere quenam doctrina asserenda sit libro de Baptismo, maiori est cum difficultate coniunctum. Equidem non ignoro omnes sic sentire, quasi sit huius libri extra omnem dubitationem posita, leuiter, ut in ceteris, repugnante Hoffmanno;  sed in ea re miranda uenit multorum doctorum hominum leuitas, qui libros alios, quorum argumentum certam habet puritatis significationem, Tertulliano Montaniste tribuerint, et hunc tuto exemerint e numero horum librorum, cuius tamen loci, si uel precipuas Montanistarum in eo uel orthodoxorum sententias requisiueris, tam sunt obscuri, ut, inquisitis omnibus, uix quo se uertat animus uideat. Sed ut, quantum fieri possit, dicamus tamen quenam in libro nostro doctrina uel ad has uel ad illas magis inclinata regnet, primum placet examinare locos qui huic libro suspicionem Montanismi conficiunt, deinde eos qui sunt in contrariam partem, rarius licet, propositi. Atque, ut omittamus ea que subdubitans obiecit Baronius, satis ille ab Allixio confutatus , Hoffmannus in illam superiorem partem hec excitat argumenta. Primum quod in libro de Baptismo Tertullianus dictis utatur similibus eorum que in eo de Pudicitia defenderat, ita ut exagitet eos qui sibi sumebant potestatem dandi ueniam delictorum, que uni tamen Deo competeret. Cuius rei, ni fallor, significationem in illis uerbis reperit: neque peccatum dimittit, neque spiritum indulget, nisi Deus solus; que quomodo nonnisi a scriptore discipline Montani dedito pronuntiari potuerint, non perspicio. Nam neque illud sodales orthodoxe Ecclesie negabant, neque de ea re erat eos inter et Montanistas disputatio; sed illi orthodoxi, quamuis nonnisi Deo potestatem remittendorum peccatorum assignarent, negandam tamen pacem iis qui propter peccata fuerant  e societate sacra eiecti, non putabant, siquidem illi se uitam emendaturos pollicerentur. Postea hunc librum uir doctus ait ad calamitatum christianis a Deorum cultoribus immissarum plena tempora pertinere; que est leuis profecto coniectura. Nam c. 16. libri nostri, quem locum ille antestatur: est nobis etiam secundum lauacrum, sanguinis scilicet, nullo modo tum presens periculum ostendit. Quod si commemoratum etiam a Tertulliano fuisset, non propterea hic liber ad scripta Montani erroribus referta abiici posset; sunt enim multa Tertulliani scripta , equalia his calamitatibus, ante Tertulliani defectionem composita. Sed neque ipse ille dicendi modus, quo Tertullianus cruciatus aliquem  ueluti baptismum appellat, statim Montanistam prodit, nisi uelimus dicere Origenem quoque et alios, quorum loca habet Dodwellus ??, qui nunquam accusati Montanismi fuere, propter eam rem Montanistarum addictos societati haberi debere  . Denique quod non obscure Tertullianum eodem in loco significare Hoffmannus dicit iniuria Montanistas fuisse e societate communis Ecclesie proscriptos, cum iis ceterisque christianis unus Deus, unum baptisma, una denique in celis Ecclesia, cum ceteris autem hereticis nulla societas sit , illud certe argumentum opinioni eius nichil firmamenti affert. Nam Tertullianus de consensu Montanistarum cum orthodoxis in ista doctrina ne uerbum quidem  habet, sed illam christianorum fidem opponit Caianorum heresi, hosque spurios esse christianos ex eo docet, quod adempta ipsis cum ceteris christianis communio fuerit. Ac si, que ille putat, uera essent, tam  se non defenderet Tertull. ab iniuria Montanistis illata, ut potius se Montanistasque hereticos esse fuisset confessus. Nam in illo ipso capite 15. hereticos ait extraneos  testari ipsam ademptionem communicationis. Igitur si Tertullianus significasset in hoc loco, orthodoxos ex Ecclesia proiecisse Montanistas, se certe suosque hereticos dixisset, quod prorsus abhorret. Atque hic alii occurramus necesse est difficultati proposite ab Allixio aduersus receptam de doctrina in hoc libro regnante sententiam  qui suspicari nos posse dicit, Tertulliani mentem iam tum ad Montani disciplinam inclinatam fuisse, quod et christiani pisciculi et Christus PISCIS () dictus ab eo fuerit, que nomina essent hausta e libris  sybillinis, ab aliquo Montanista uel ipso etiam Montano exaratis; et c. 20. aliquam carismatum mentionem iniecerit, quod Montanismum redolere uideretur, imprimis cum conferuntur ea cum iis que sunt c. 29. libri de Spectaculis tradita. Sed bene ille fecit, quod hanc ipsam suspicionem non nimis subtilem et acutam putauerit. Nam etsi dederimus esse etiam eos libros, qui nunc sub nomine Sibyllinorum iactantur, uel a Montano uel ab aliquo eius discipulo confictos, quos tamen magis uellem Gnostico cuidam asserere, Tertullianum etiam inde hoc nomen Piscis Christo datum hausisse; tamen ex eo argumento non magis suspectus Montanismi Tertullianus haberi posset, cum hunc composuisset librum, quam Iustinus martyr, Clemens Alexandrinus, Origenes, aliique,  qui sepius libros quosdam sibyllinos ad testimonium citant. Atque si isti libri generatim exstiterunt ipso hoc tempore, quis est qui possit prestare non fuisse eos postea adulteratos, ut eam, quam nunc habent, formam receperint? Quod est uerendum imprimis in acrostichide libri octaui: , unde ipsum hoc cognomen sumptum uulgus existimat. Neque enim illa prius est a quoquam ueterum proposita, quam a Constantino M.  cui, uel ex eo, quod uirgilium cecinisse de Iesu Christi natiuitate dicat , patet, quam nullo negotio uerba dari ab hominibus religionem fingentibus potuerint  . Atque  ut omnia que uelit susceperim, ne ipsa quidem hec, que sunt in hoc uiri docti argumento collecta, consistere et secum consentire possunt. Antiquissimi scriptorum christianorum, quod Guillelmus Beueregius  et Guill. Whisthonus  multis docent, hos, quos appellant, libros Sibyllinos antiquissimos confitentur; ex quo necessaria consecutione efficitur, multum eos diuersos fuisse ab his qui horum nomen nostro tempore mentiuntur, qui ipsi aduersario uidentur seculo P. C. N. secundo compositi. Quid? idem ille, de quo querimus, Tertullianus, cum tempore eo quo proxime aberat a defectione sua, in libror. ad Nationes c. 12. antiquissima dicit Sibylle effata; potuitne igitur ille libros Sibyllinos  a Montano uel aliquo gregis istius profectos putare? Neque uero quidquam probat alterum illud, quod de carismate Allixius subiicit, cuius me fateor non satis dilucidam citato c. 20. memoriam inuenire; ac si inueniatur, tam profecto non sequeretur librum de Baptismo ex officina Tertulliani montaniste fuisse egressum, quam illud dici de libro super Spectaculis non potest, qui est haud dubie, ut alibi ostendebam, ante eius defectionem exaratus. Ac ne quid pretereamus silentio, quo posset quis aliquo modo huic opinioni aduerse libro nostro de Baptismo ueritatem conciliare, fortasse possit excitare c. 20. huius libelli, in quo magnam Tertullianus ait esse utilitatem abstinentie a cibis ad euitandas peccati sollicitationes; quod uideri posset consentiens cum laudibus inedie  iis quas decantauit in libro de Ieiuniis. Magis etiam illud est suspectum, cum cap. 8. extr. dicat: Igni destinatur homo qui post baptismum delicta restaurat.  At neque hoc utrumque decretum abhorruit a disciplina recte sentientium sic, ut proprium esset Montanistarum. Nam in illo quidem superiori, quod admitti non potuerit nichil est, etiamsi aliis in locis Tertullianus nimium huic abstinentie tribuat, et hoc uel ab ipsis quibusdam orthodoxe Ecclesie addictis quamuis inepto sensu defensum est, ut postea docebitur, uel dici commode potuit de iis, qui post baptismum ad uitam impiam delati, de ea emendanda non cogitant.



§ 4.---Pamelius et Dupinius castigantur. Puritas libri a montanismo demonstratur.

Sed age audiamus etiam eos longe plures qui de Baptismo librum scriptum ante Tertulliani secessionem  uno ore confitentur. In quibus ineptus est error eorum, tanquam Pamelii, qui, preeunte quodam modo Epiphanio , Quintillam eam, que huius libri conscribendi occasionem dedit, ex disciplina Montanistarum putant fuisse, cui femine cum se etiam contumeliis opposuerit Tertullianus, sequeretur eum tum, cum hunc librum perscriberet, adhuc a partibus Ecclesie purioris stetisse. Quod argumentum omnem certe rem conficeret, nisi leuissimus in exponendis Hereticorum opinionibus homo Epiphanius etiam hic more suo errori se dedisset. Nam et Caianorum secte hanc mulierem addictam fuisse ait ipse Tertullianus, c. 1., quorum et decreta et mores multum discrepant a Montanistarum disciplina, et nunquam repudiatum baptismum a Montanistis legimus,  sed defensum etiam a Tertulliano montanista multis in locis, ut de Pudicitia, c. 19. Sed sunt alia duo argumenta apud Dupinium , quibus hunc librum in indicem scriptorum emendatioris doctrine infert; alterum quod nulli sint huic libro errores Montanistarum aspersi, alterum quod dicat potestatem conferendi baptismi non nisi episcoporum esse, nefas etiam esse, si quis illam mulieribus concedat; que uerba Tertulliani illi uidentur contraria Montanistarum discipline. At illud superius eludere quiuis facile potest eo, quod dicat non esse hunc librum oppositum orthodoxe Ecclesie doctrinis, unde nec admirationem haberet hoc, quod Tertullianus hic nullum ab illa Ecclesia dissensum profiteatur, quod  nec in aliis fecit, in quibus sibi non pugnandum cum psychicis esse uidebat, ueluti in libro de Pallio aliisque supra pertractatis. Sed in altero Dupinii argumento falsa ueris sunt mixta. Itaque, que recte ex eo pro integra huius libri doctrina depromi possint, postea disputabimus, et unum hic animaduertemus uiri docti errorem. uidelicet Montanistas suspicatur feminis potestatem publice docendi dedisse, quam cum iis adimat licentiam Tertull. in nostro libello, hunc putat e numero non montanisticorum esse. In quo haud dubie errat, et contra niteremur hoc loco ex ipsis Tertulliani scriptis montanismo infectis, e. c. e libro de uelandis uirginibus, c. 9. nisi eam disputationem occupasset Cl. u. Theophilus Wernsdorfius . Quam ob rem exponamus oportet illud, quod nos commoueat, ut de libro nostro magis in honestiorem, quam peiorem partem pronuntiandum esse putemus. Huius iudicii duplex est caussa. Primum cum questionem tractat de iis, quibus ius sit baptismi conferendi  illam potestatem summum habere ait sacerdotem, qui est Episcopus, dehinc Presbyteros et Diaconos, non tamen sine Episcopi auctoritate propter Ecclesie honorem. Alioquin etiam, pergit, laicis ius est,---sed cum ea maioribus competant, ne sibi assumant dicatum Episcopis officium Episcopatus. Unde hec consequuntur, Tertullianum librum nostrum scripsisse tum, cum uersaretur in aliquo cetu sacro, qui et Episcopos summos  esse putabat rerum sacrarum moderatores, et laicis non nisi summa in necessitate uersantibus ius concedebat aliquem sacro lauacro abluendi. Sed in Montanistarum conuenticulis longe alia uidetur consuetudo obtinuisse. Nam etsi non negem, iis etiam suos et Presbyteros fuisse et Diaconos, tamen alium in eorum doctoribus collocandis ordinem obseruatum fuisse, testis est Hieronymus : qui apud nos, inquit, Apostolorum locum Episcopi tenent, apud eos Episcopus tertius est. Habent enim primos de Pepuza Patriarchas, secundos quos appellant Cenonas, atque ita in tertium, i. e., pene ultimum locum Episcopi deuoluuntur. Quam si quis dicere uelit consuetudinem Montanistarum ab Hieronymo  fictam esse, uel Tertulliani euo recentiorem, neque quid mouere Hieronymum potuisset uideo, ut talia fingeret, que magno crimini dari Montanistis non poterant, neque abhorret aliquo modo, qui ipsi se suis uel doctrinis uel institutis a communi Ecclesia seiunxerant, eos etiam ordinem sacerdotum diuersum a communi consuetudine constituisse, presertim cum iam ipse Montanus Pepuzam Phrygie oppidum Hierosolymam appellasset . Atque ecce mihi quantum in nostro libello honorem Episcopis asserat, cum omnem tingendi aqua sacra potestatem ab iis deducat, et ipsius Ecclesie honorem cum horum dignitate coniunctissimum tradat. Sed in libro de Pudicitia, tam uehementi illo in consuetudinem orthodoxe Ecclesie,  quam salse, obsecro, perstringit  Pontificem scilicet maximum Episcopumque Episcoporum, eiusque edictum peremptorium! quam nichil dat tanto uiro, ut ait hic, a quo dignitas Ecclesie pendebat! Ac si quis putat, quod ego non diffiteor, Tertultianum in illo libro magnam animi permotionem ad caussam attulisse, alium dabo e libro de Exhortatione castitatis haud dubie Montanistico locum, qui longe maiorem, ut mihi uid tur, laicis tribuit baptismi conferendi licentiam, quam eam, qualem nostro in libro defenderat, ut iam uideo magnum uirum, quem honoris caussa nuncupo, Iustum Henningium Behmerum acute monuisse . Ubi cum neque sacerdotibus u. T. neque christiane  Ecclesie sacerdotibus repetitas permissas esse nuptias Tertullianus dixisset, neque illas ait suscipi a laicis debere, quoniam et ipsi sacerdotes a Christo constituti fuissent, quare illi etiam offerendi tingendique haberent potestatem et sacerdotes sibi soli essent. Quod tametsi non dicat fieri debere, nisi ubi non sit ecclesiastici ordinis consessus, tamen neque mentionem auctoritatis Episcoporum uel ceterorum doctorum publicorum iniicit, ut fit in nostro libro, neque hanc laicorum potestatem ex officiorum iurisque uicissitudine, ut hic  , deducit, sed plane ex mystico omnium christianorum sacerdotio; unde magna, ni fallor, duci suspicio potest, aliam plane disciplinam Tertulliani, scribentis hos erroribus Montani infectos libros fuisse, quam eius, cum animum ad nostrum  scribendum adiungeret. Atque ut illud magis confirmem proponam hic aliquam coniecturam meam, non quasi ipse me putarem errare in ea non posse, sed ut offeram iis quorum hac de re potest esse iudicium, quod uideant, ualeatne quidquam ad caussam nostram uiris doctis probandam. Nempe c. 17 libri nostri confutat Tertullianus argumentum illud, quod, quibuscum pugnabat, homines solebant ex actis quibusdam Pauli sumere, ut feminis potestatem publice docendi uindicarent. Hec ego Pauli Acta si, quenam fuerint quemque auctorem habuerint, ostendere potuero, tum mihi quidem Tertullianus uix uidetur ea spernere potuisse, si hunc de baptismo librum iam discipline Montanistarum deditus scripsisset. Atque hec ego Acta ea fuisse suspicor, que apud ueteres  sub nomine Actorum Pauli et Thecle exstitisse nouimus, non quidem eo habitu ac forma, qualem habent edita illa a Io. Ernesto Grabio , sunt enim hec haud dubie temporibus prodeuntibus adulterata: sed sunt in illis tamen Grabianis quedam quasi uene aut fragmenta eorum Thecle Actorum, que ueteribus celebrata fuerunt, ueluti p. 115. is locus, ubi Paulus Thecle potestatem imponit doctrinam Christi aliis publice tradendi. Que ipsa res, opinor, ostendit, Tertullianum in loco excitato hec Acta Thecle habuisse ob oculos posita propterea, quod mentionem iniicit scripti cuiusdam commentitii, quod Pauli apostoli nomen mentiebatur, in quo concessa  erat feminis hec docendi licentia; id quod magis postea confirmabimus. Sed si queratur quis fuerit is qui sub Pauli apostoli nomine finxerit hec acta spuria, tum ego nullus dubito Leucium hereticum, quem uulgo Manicheum non recte putant, horum Actorum, que Tertullianus affert, scriptorem extitisse. Cur ita censeam breuiter exponendum uidetur. Primum negari non potest Leucium ut aliorum Apostolorum, sic etiam Pauli quedam Acta finxisse, quod Photius testatur , qui talia sepius tractauerat. Deinde Leucium non Manicheorum, sed Docetarum uel Encratitarum discipline  deditum fuisse, preclare probauit uir egregie doctus maximeque limatus Isaacus Bellosobrius,  quorum capitalis error continebatur in contemnendis nuptiis; et Actorum uniuersorum Pauli et Thecle hic finis est, ut uitam sine nuptiis summis laudibus efferant, multa item sunt alia sub Apostolorum nomine a Leucio ad illum errorem per ipsam Apostolorum doctrinam et usum confirmandum conficta. Porro multis argumentis Bellosobrius, l. c., docuit, Leucium iam sec. II. exstitisse, et Epiphanius  Leucium clarissime appellat Ioannis apostoli discipulum. Itaque et tempore Tertulliani exstiterunt hec Acta Pauli, que Leucium auctorem habuisse diximus, et  est admodum uerisimile, Tertullianum non alia nisi Leucii Acta indicare uoluisse; nam horum Actorum scriptorem ait fuisse Presbyterum, qui fraudis in ea re conuictus de loco fuerit, h. e. de munere sacro deiectus. Cui si quis addiderit Hieronymum , qui diserte ait, Tertullianum dixisse hunc Presbyterum apud Ioannem conuictum et remotum a munere publico fuisse propter fraudem commissam; profecto uidebit scriptorem Actorum Pauli et Thecle auctoritati Ioannis apostoli fuisse subiectum, quod dici de Leucio, ut modo ostendi, optime potest. Denique mihi peropportune cecidit, ut huius rei etiam in Philastrio  aliquam significationem reperirem in loco eo, ubi de Seleuco heretico eiusque  doctrina disserit. Nempe confitentur omnes Seleucum hereticum et Leucium nostrum eosdem esse. Iam ecce mihi queso, quid de Seleuco suisque Philastrius? Baptismo, inquit, non utuntur propter uerbum hoc, quod dixit Ioa. Baptista: Ipse uos baptizabit in spiritu et igne. Nihil similius hoc esse potest illorum errorum, quos Tertullianus in libro de Baptismo confutat. Negabant heretici, aduersus quos ibi disputat, sacro lauacro tingendos christianos esse, atque is ipse dicta Ioannis de baptismo per spiritum et ignem sue sententie conciliat; quare, quid est probabilius quam aduersarios Tertulliani a sententia Leucii stetisse, qui, teste Philastrio, idem prorsus dixerat, Nemo mihi occurrat? Seleucum u. Leucium, de quo Philastrius loquitur, Manicheum fuisse atque diuersum a Leucio Ioa. apostoli  discipulo; Philastrium etiam hominem nullius pretii esse, unde existeret: quod fidei huius male ambulanti credere nos non oporteat. Namque istud discrimen fictum esse, ac nullum, satis aduersus Fabricium Bellosobrius, loc. cit. § 3, defendit, et Philastrium non quidem ignoro nugatorem esse in plerisque, etiam in enarrandis ipsis Seleuci erroribus, qui certe Leucio Ioa. discipulo tribui non omnes possunt; sed in nugis illis Philastrianis quis nulla dicere audeat ueritatis semina latere? Sit igitur hoc constitutum, Tertullianum in libro nostro, cum Acta Pauli reiiceret, scriptum aliquod repudiasse, quod fictum erat a Leucio, qui iustitiam uite sine nuptiis transacte omni modo defendebat. Iam placet prouocare ad Pacianum Episcopum Barinonensem  sec. Iu. qui : Phryges, h. est, Montaniste, inquit, se animatos a Leucio mentiuntur. Neque illud testimonium uidetur a uero aberrare, propterea quod certum est Montanistas eodem modo atque Encratitas, e quorum disciplina Leucius erat, nimium tribuisse iis qui abhorrebant a nuptiis. Unde hoc effici posse credo: Tertullianum, siquidem librum nostrum inter Montani discipulos constitutus scripsisset, cautius fuisse locuturum de libro tali, qui Leucium auctorem habebat, neque illum fraudis accusaturum, cum is ipse cum Montanistis sentiret. Quod si quis contra dicat, elabi nobis illam caussam, propterea quod non satis constat, ignoraueritne Tertullianus horum Actorum  parentem , dabo illud, si ita placet; hoc tamen mihi quisque uicissim dederit, nisi quis contrariam sententiam docuerit, satis hanc suspicionem impedire debere, quo minus hunc Tertulliani librum ad genus eorum librorum abiiciamus, quos post secessionem ab orthodoxis factam composuit.



§ 5.---Libri II ad Uxorem ante lapsum Tertulliani exarati.

uenio nunc ad libros quos Uxori sue Tertullianus inscripsit, qui quod sint coniunctim editi, dubitari non patitur libri posterioris principium  . In quibus libris tametsi sint que uideantur erroribus Montanistarum consentanea, tamen ego hos ausim potius in numero eorum collocare quos ante hanc defectionem  perscripsit. Quod mihi primum uidetur confirmari eo, quod nusquam suum Paracletum Tertullianus iactat in rebus iis, in quibus multum auctoritatis huius effata habitura fuissent. Namque, ut hoc utar, cap. 7. lib. I. extrem., ubi satius esse disputat fugere secundas nuptias, nullum excitat Paracletum, quem locum nunquam pretermittit in libris qui e Montanistarum disciplina prodiere; sed unam adhibet auctoritatem discipline Ecclesie et Apostoli legem, qua qui bis   matrimonium contraxerant, ait ab officio publico seiungi; que uerba haud scio, an non sint minus accommodata scriptori Montanistico quam ei qui doctrinas Ecclesie rectius sentientis sequebatur. Deinde in eadem sectione uxorem, si denuo societatem coniugalem inierit, non ait male facere, adiicitque e mente Pauli apostoli non quidem non honestas esse secundas nuptias, sed tamen eas sollicitudinem non leuem calamitatesque inducere. Neque lib. II. c. 1. abstinentiam a nouo matrimonio aliunde commendat, nisi ex eo, quod ea maiorem afferat utilitatem. Quod est nimie lenitatis in scriptore Montanistico, cuius disciplina omnes secundas nuptias in loco summorum uitiorum habebat. Denique libro II. uxori sue permittit nouam post obitum suum coniunctionem  ineundam, neque illud alia seueriori lege, nisi ut nubat christiano, dicitque c. 1. difficilium rerum facilem esse ueniam. Sed Montaniste quo modo excipiebant eos qui ad nuptias redierant? Digamos, inquit Tertullianus, de Pudicit. c. 1. extrem., foris sistimus, eumdem limitem mechis quoque et fornicatoribus figimus,---non amplius ab Ecclesia publicationem dedecoris relaturis. Scilicet hoc est facilem ueniam dare. Iam haud difficile est ad iudicandum num possint ista tam clara, que caussam a nobis propositam adiuuant, loca conuelli aliqua tali similitudine dictorum quorumdam, que sunt in istis libris, cum iis que seuerior Montani disciplina in aliis Tertulliano persuasit. Illud uero unum, quod habet Hoffmannus, l. c. § 12., argumentum, quod libri isti scripti sint  cum questio de Fuga in periculo propter religionem agitata fuisset, eaque salutem petere quemquam debere Tertullianus cum Montanistis negasset; hoc illud unum adeo nos non mouet, ut eamus in eius sententiam, ut ab ea magis retrahat. Nam ille ipse locus, quem promit e lib. I. c. 3.: Etiam in persecutionibus melius est ex permissu fugere de oppido, quam deprehensum et distortum negare; ille satis docet Tertullianum non omnem fugam in tali tempestate non legitimam existimasse; eum igitur confirmat tempore eo quo hos composuit libros, cum Montanistis minus, quam ceteris sensisse.



ARTICULUS u. Quarta classis librorum, quorum non nisi Montanismus patet.



§ 1.---Liber de Patientia, an. 200 uel 201 scriptus


Quam ob rem etiam hos eximamus e librorum  Montanisticorum numero, et qui eo rectius referri debeant, uideamus. In quibus non dubito aureum de Patientia librum primo loco ponere. Nam etsi Tillemontius  hunc uelit iis adiungere, qui superiores sunt defectione Tertulliani ad Montanistas, propterea, quod et fugam in publicis christianorum propter religionem calamitatibus non spernit, et magnam modestiam adhibet; tamen illa nequaquam idonea ad hanc rem confirmandam arbitror. Nam de modestia ea non uideo quare uti Tertullianus non etiam post susceptam in orthodoxos inimicitiam potuisset, neque enim ea propria est uirtus recte sentientium; et illi alteri ne sua quidem ueritas constat. Etenim in eo loco, e quo potestatem fugiendi a Tertulliano  concessam excitare conatur  fuga illa nullo modo conceditur, sed ipsam patientiam affirmatur firmitatem humane imbecillitatis prestare, ignem etiam et crucem et bestias et gladium ipsa constantia uinci. Atqui sunt etiam in hoc quamuis preclaro libello plura, que animum Tertulliani Montanistarum erroribus non leuiter tinctum ostendunt, suntque ibi omnes fere Montanistarum errores propositi. Ac significatio illa quidem Paracleti subobscura est, nonnulla tamen in hoc loco, c. 1, ad capienda et prestanda ea, sola gratia diuine inspirationis operatur. Porro prestantia nuptiarum non repetitarum ita fere proponitur c. 13.: Patientia sanctitati quoque procurat continentiam carnis; hec, et uiduam tenet, et uirginem assignat, et uoluntarium  spadonem ad regna celi leuat. Secundas item nuptias adulterii nomine traducit c. 12. Inedie ex arbitrio suscepte maxima laus ex h. l. cernitur c. 13.: Afflictatio carnis hostia Domino placatoria per humiliationis sacrificium, quum sordes cum angustia uictus Domino libat contenta simplici pabulo puroque aque potu, quum ieiunia coniungit, quum cineri et sacco inolescit. De fuga iam dixi. Negata denique semotis a Societate sacra peccatoribus uenia nonne est in his uerbis c. 12. ubi omnem peccatorum spem non in uenia ab Ecclesie sodalibus obtinenda ponit, sed in salute ea, quam christiani horum emendationem exspectantes uel exoptarent uel exorarent; preter quod a collegio sacro Montanistarum exspectandum nichil erat . Qui Montanistarum errores, quamuis non possint nisi per quedam ueluti inuolucra in hoc libro perspici; tamen ex eo nichil efficitur, nisi quod hic libellus sit ex eo tempore, quo illa Tertulliani contentio in defendendis Montanistarum scitis uel nondum exarserat, uel restincta aliquo modo erat. Aetas igitur huius libelli non satis certa est. Quod imminente iam christianis periculo scriptus sit, non admodum dubitem, etenim aliqua huius sententie non inepta ratio in ipso libri argumento querenda. At uero scripseritne illum Tertullianus inter metus Scapule aduersus christianos, imperante Caracallo, excitatos, quod Allixio placuit, an sub initium calamitatum publicarum sub Seuero Aug., quo tempore et ille  de Fuga in persecutione placidus ille non minus et mitigatus commentarius prodiit, id nemo facile dixerit: quare ad alium transeamus.



§ 2.---Liber de uelandis uirginibus, qui est facile librorum Montanisticorum primus.

Est is de uelandis uirginibus liber, quem ad primos errorum Montani plenos pertinere non admodum dubito. Nam de illo nos hesitare non sinit creberrima Paracleti noueque eius discipline commemoratio; ut ne necesse quidem sit uel libri istius similitudinem cum iis de Cultu feminarum, qui sunt e Montanistarum disciplina, uel obscuriorem unius coniugii  defensionem referre. Quid enim illa significatio reuelationum, quibus, ut ait ille  c. 17., Dominus uelaminis spatia metatus est? Quid nouitas correctionis, quam lege fidei  manente, cetera discipline et conuersationis, operante et proficiente usque in finem gratia Dei, admittant ? Quid ille Paracletus, quem miserit Dominus, ut paulatim dirigeretur et ad perfectum perduceretur disciplina ? Quid enarratio etatum discipline christiane, in quibus iustitia demum per Paracletum componenda sit in maturitatem? Quid, inquam, hec omnia aliud, quam Tertullianum Montani discipulum testantur? Sed neque illud magis obscurum est, primum hunc fere fetum esse quem coniunctus cum Montanistis ediderit. Namque, ut ab hoc ordiar, nullus fere est inter omnes eius Montanisticos liber,  in quo maiorem uim adhibeat ad defendendam disciplinam Montanistarum a culpa nouitatis, quam is de quo queritur, imprimis sect. 1. 2.; quod certe dat locum suspicandi non inepte Tertullianum hunc, quam primum se Montanistis adiunxerat, composuisse, ut crimen a se nouarum rerum remoueret. Nec in ullo alio magis uidetur Paracletum eiusque discipline diuinam originem defendere, nisi in hoc ipso; quam non modo agnitionem Paracleti, sed defensionem cum alibi  dicat se disiunxisse a Psychicis, facile est intellectu, nostrum librum, in quo uehementer eum quidem defendit, inter primordia temporis ab ipso apud Montanistas acti exaratum fuisse. Atque illud confirmari multis argumentis non probabilitate destitutis potest. Primo  sub isto ipso tempore scripti sunt libri de Cultu feminarum, ut alio loco disputabamus, isti uero eiusdem prope sunt cum nostro argumenti. Deinde, cum haberet occasionem satis opportunam inuehendi seuerius in orthodoxe Ecclesie addictorum, nonnullorum saltem, in uelandis uirginibus consuetudinem contrariam sue, tamen hic multo modestius disputat, quam in aliis qui sunt orthodoxis oppositi, quod, nisi quod uellemus admittatur, conceptu difficile esse quisque dicet, qui uehementissimam Tertulliani in defendendo Montanismo animi commotionem aliunde intellexit. Denique, tametsi multum profuisset causse, cuius in libro nostro defensionem susceperat, si calamitatum publicarum et periculorum,  quibus christiani a Deorum cultoribus obiiciebantur, mentionem iniecisset, ipse etiam Tertullianus, qui nichil solet omittere causse sue proficuum, cum illud argumentum in libris de Cultu feminarum nostri similibus adhibuerit, tamen hic ne uno quidem uerbo eas ait exstitisse. Qua ex re colligi potest, eum scriptum esse tum, cum talibus malis non essent christiani oppressi. Atqui cum eum dixerimus compositum esse postquam Tertullianus se Montanistis adiunxerat, apparet nostrum librum non posse antiquiorem esse anno CC., quoniam Tertullianum alibi docebamus eo anno ad Montanistas transiisse; neque multo posteriorem etiam, cum anno CCII. calamitates a Seuero excitate iam ceperint initium. Sed eum librum noluimus inter illos referre, quorum etas certissime  constaret propterea, quod coniectando magis quam adhibitis certissimis argumentis, eius potuerunt natales constitui.



§ 3.---Liber de Exhortatione Castitatis anno 201. exaratus.

Neque uero ita multo post scripti uidentur libri ii, quibus domesticas Montanistarum doctrinas a contemptu et impetu contrarie partis uindicare studuit, quales sunt de Exhortatione castitatis, de Monogamia, de Ieiuniis, deque Pudicitia commentationes. Quas esse omnes plenas errorum Montani, nemo est qui dubitet; et eas hoc fere tempore, h. e. sub initiis Montanismi Septimii prodiisse, dubitari uix magis potest. Quod utrumque, singulos hos libros percurrendo,  breuiter docebimus, ne hec nostre scriptionis pars, quamuis ab aliis etiam tractata, desiderari uideatur. Sunt uero isti, si quid uideo, eodem ordine editi, quo eos enarrauimus; ita ut horum primus uideri possit is, qui est de Exhortatione castitatis. Qui quidem non refertur ab Hieronymo  in numero librorum quos ad defendenda Montani scita Tertullianus composuerit; sunt etiam in hoc libro que rem non satis excutienti persuadere possent, nondum tum de illa disciplina eum fuisse: sed ea quidem sunt leuiora. Nam quod Hieronymus in indice horum librorum nostrum non habeat, huius rei potest hec ratio esse, quod non uoluerit enumerare nisi libros eos, quos opponendi orthodoxis consilium. Tertulliano fuit, is uero de  Exhortatione castitatis liber non iis oppositus est, sed scriptus ad docendum fratrem nescio quem, quem non tam confutare de nuptiis repetendis cogitantem uoluit, quam ad omittendas istas adhortari. Preterea non equidem inficior, satis hic modestie et plus esse quam in ceteris, qui doctrinam aliquam Montanistarum disputant, ipsum etiam Tertullianum in hoc libro suadere magis et utile honestumque dicere unum coniugium, quam perfectam intermittendarum secundarum nuptiarum necessitatem defendere; unde colligere quis posset, eum inclinasse forte, sed nec tum se applicasse ad partes Montanistarum, quemadmodum et illud in libris ad Uxorem superius diximus. At ista modestia  facilitasque eius apparet etiam in aliis libris haud dubie tempore eo scriptis, quo iam se discipline Montani dediderat, et admiranda non nimis est in libro tali, qui est instar epistole suasorie, in qua solemus uti summissiori placidaque dictione, ac scriptus uidetur non ad aliquem Montanistarum, qui seueriore disciplina delectabatur, sed ad quemdam de Ecclesia orthodoxorum hominem. Cuius rei non obscura est in principiis libri significatio, ubi fratrem illum ait sine dubio de exitu singularitatis  cogitare; quod haud scio, an non cadat in eum qui cum Montanistis non legitimas putabat secundas nuptias. Neque ego ignoro scrupulum Tillemontii , qui et magnam sibi fingit inter hunc et de Monogamia commentarium  dissimilitudinem, que nulla fere est recte attendenti, et preteritam silentio Montani memoriam miratur. At ne appellem illum locum, quem non expressum in libris nostris Rigaltius  restituit, in quo summe Priscille, uatis Montanistice, laudes continentur, non fuisset prudentie ei laudare Montanum, qui repudiare eius disciplinam uidebatur. Sed si qua est etiam alia dubitatio, omni illi opponi potest, non solum summa, etiam ad uerba, similitudo cum libro de Monogamia, quem fere libri nostri posses dicere ; sed quoque id, quod est c. 6; Deus in primordio sementem generis emisit indultis coniugiorum habenis, donec mundus repleretur, donec noue discipline materia proficeret; nunc uero sub extremitatibus temporum compressit  quod emiserat, et reuocauit quod indulserat. Neque uero est a ueritate magis alienum, librum nostrum fere primum dicere eorum, quorum ipsum argumentum uersatur in defendendis Montanistarum erroribus. Nam de Monogamia librum non possumus eodem, cum nostro, tempore scriptum existimare propterea quod, uti dicebamus, est prorsus eiusdem argumenti. Deinde nostrum uidetur Tertullianus prius scripsisse, quam illum, qui, si iam exstitisset, cum se ad nostrum scribendum accingeret, nostri scribendi nulla necessitas fuisset, sed fratrem illum potuisset ad commentarium de Monogamia tanquam ad publice editam disputationem remittere. Sed nostrum si prius scriptum esse arbitremur, non poterat is  commendari Psychicis; siquidem non publice erat, sed priuato alicui propositus. Denique ostendemus postea, librum de Monogamia esse fere sub initium calamitatum ab ipso Seuero A. CCII. excitatarum scriptum, ceterosque Psychicis consulto oppositos posteriores esse eo de Monogamia; itaque necesse est credere, nostrum de Exhortatione castitatis librum illos etate fere superare.



§ 4.---Libri de Monogamia, Ieiuniis et Pudicitia, ann. 203 scripti.

Deuoluitur ergo oratio nostra ad illum de Monogamia librum: in quo cum ubiuis Psychicos redarguat, Paracletum auctorem suum  cum noua prophetia decantet, suosque crepet spirituales,  ita propter agnitionem carismatum appellatos, denique in impugnandis secundis nuptiis consumat uniuersum, non necesse est multis hunc librum asserere Montanisticis. Sed paulum iuuat in tempus scripti huius commentarii inquirere. Cum illum locum Pauli quo abstinentiam a nuptiis suadet propter iniuriam illius temporis, quo subiecti christiani erant periculorum perpetuitati, Tertullianus ad caussam suam contorsisset, magis nunc, addit, tempus in collecto est  Suntque multa uel libro ipsi impressa  uel aliunde certa signa, qualia Orsius (In diss. de pace et absolut. capitalium criminum a catholica Ecclesia tribus prioribus seculis non denegata,  produxit, que non admodum recentiorem hunc librum calamitatibus a Seuero christianorum familie inflictis, annum igitur natalem huius libri fere CCIu aut sequentem ostendunt.



§ 5.---Libri aduersus Praxeam, Hermogenem, et de Anima, anno 204. uel 205. editi.

Hos nondum fere libros contra Ecclesiam orthodoxam  confecerat, cum alii se generi disputationum aduersus hereticos dederet. Namque horum doctrinas libris statim sibi subiectis Tertullianum exagitasse, non abhorret a uero, quoniam ipsi hi libri eamdem fere etatem magna sub Seuero calamitate christianorum paulo posteriorem produnt; et si quis coniecture dandus est locus, non inepte quis Tertullianum concentum cum uera Ecclesia suum in rebus ad fidem pertinentibus ipsis his doctrinis aduersus hereticos defendendis confirmare uoluisse diceret. Ac in his libris nulla uidetur antiquior disputatio illa que est aduersus Praxeam; nam et uidetur paulo ante librum contra ualentinianos conscripta, nusquam enim in hoc Antipraxea, quamuis sepenumero ualentinianos commemoret, ad librum ualentinianis oppositum prouocat,  quem morem alias, id quod omnibus ipsum legentibus constat, tenere solet Tertullianus; et quod uidetur ad ea, que diximus, confirmanda accommodatius, Praxeas is erat hereticus, quem Montaniste sibi longe molestissimum putare debebant, quoniam is ipse, preterquam quod errorem doctrine de Triade sanctissima aduersum disseminauerat, persuaserat etiam Pontifici Romano, quem uiri docti satis bene uictorem fuisse existimant, ut iam paratam Montanistis pacem refringeret . Neque ergo difficile est credere, initium disputationum suarum Tertullianum a uelitatione cum Praxea fecisse. Quam nemo negabit a Tertulliano Montanista fuisse susceptam; ipsum enim nomen Psychicorum , ipse Paracletus, in quo se melius de ueritate mysterii de summa maxima Triade edoctum profitetur , ipsa denique professio agnitionem Paracleti et defensionem seiunxisse se a Psychicis, ponunt illud supra omnem dubitationem. Sed de ipsa huius libri etate nos non audemus asseueranter pronuntiare, quamuis, si ista aduersus Praxeam disputatio prima est inter concertationes cum hereticis, atque he secute sunt statim libros orthodoxe Ecclesie oppositos, anno fere CCIu. aut u. assignari non male possit. Hanc excepisse librum aduersus Hermogenem non dubitarim dicere, est enim iste antiquior libro de Anima et illo aduersus ualentinianos, ut postea docebitur, qui cum compositi sint fere transactis furoribus Seuerianis, eidem cum Antipraxea anno tribuendus uidetur noster libellus,  quem a Montanista Tertulliano profectum esse peracerba in repetitas ab Hermogene nuptias oratio  non obscure declarat. Huic ueluti appendicem adiecit, quod initium libri et multa alia loca docent, librum de Anima refertum somniis innumerabilibus, qui habet haud dubias Montanismi notas  ; sed fueritne eodem fere cum libro aduersus Hermogenem anno, an post annum demum CCuIII. scriptus, illud uero cadere in disceptationem potest. Nam c. 2. Inesse, ait, nobis naturaliter iam et Marcioni ostendimus; que disputatio in libro, qui  exstat, aduersus Marcionem secundo, c. 6., occurrit; sed potest etiam a Tertulliano unus librorum contra Marcionem deperditorum intelligi. Si illud statueris, erit de Anima scriptio posterior anno CCuIII.; sin hoc, potest etiam ante illum annum collocari. Quarum sententiarum mihi magis posterior probatur: nam ut appendices librorum, qualis est noster libellus, magis moris est statim, non longo post tempore, iis subiicere, sic et eodem modo in Scorpiace amissos iam libros aduersus Marcionem excitat, et erit ordo librorum Tertulliani, si ista admittatur sententia, multo concinnior. Etenim in ista Scorpiace, quam probauimus anno CCIu. scriptam fuisse, hereticos, Gnosticos et ualentinianos queritur impugnare supplicia sponte a christianis propter religionem suscepta . Sed in libro de Anima, c. 55., multa disputat de gloria martyrum, et huic libro, ut postea apparebit, statim subiecit aduersus ualentinianos librum, in quo, c. 30. init., impugnatam ait a ualentinianis martyrii necessitatem. Itaque satis uidetur ueritati consentaneum, nostrum de Anima et aduersus ualentinianos librum non multo post Scorpiacen anno fere CCu. fuisse conscriptum.



§ 6.---Libri aduersus ualentinianos et de Prescriptionibus, Carne Christi et Resurrectione, post ann. 203 scripti.

Ordo igitur librorum postulat, ut nunc de hac ualentinianorum reprehensione dicamus. Et uero illa defectione  Tertulliani ad Montanistas inferior: quod quidem dicta huic disputationi aspersa non planissime docent; nichil est enim in hoc libello doctrinarum, quod non potuisset etiam ab orthodoxo proficisci; sed tamen id apparet dupliciter. Primum quod iam se dicat, c. 16., extrem., cum Hermogene de eodem atque cum ualentinianis argumento congressum fuisse, que Antihermogeniana disputatio est a nobis modo Montanistico scriptori asserta; deinde quod uehementer optat, c. 5. extr., ut sibi daretur assequi Proculum in omni opere, quem et uirginis senecte et christiane eloquentie dignitatem appellat. Hunc Proculum ego non dubito Proculum illum Montanistam fuisse, cuius exstat apud Eusebium, l. uI. H. E. c. 20. memoria, cum propter laudem uirginitatis eius, quam  tanquam preclaram in eo uirtutem Tertullianus collaudat, tum propterea, quod ipsum nostrum nuncupat, distinctum hoc nomine ab iis quos modo laudauerat, Iustino Martyre, Miltiade , atque Ireneo, scriptoribus orthodoxe Ecclesie. Sed ipsam huius libri etatem si quis subtilius percunctatur, satis uidetur consentaneum dicere, eum esse non ita multo post sopitam quodam modo crudelitatem in christianos exaratum. Nam et confessionem ueritatis christiane sub potestatibus istius seculi et apud tribunalia presidum  defendere non admodum necesse erat, nisi tum uel ipsum illud calamitosum tempus, uel  eius uiua memoria exstitisset, et est, ut modo dicebamus, hic liber eodem fere cum Scorpiace tempore scriptus postquam furor Seueri restinctus fuerat, ut historia huius temporis docet. Itaque placet ad librum de Prescriptionibus hereticorum progredi, quem huic subiicere non dubitamus; quidquid etiam in contrariam partem Tillemontius  et Whistonus  disputauerint. Nam libro I. aduersus Marcionem, c. 1., se aliquando exaraturum promittit disputationem de Prescriptione aduersus hereticos, e quo hoc necessaria conclusione elicitur, demum post annum CCuIII. nostrum librum luci fuisse expositum. Atque illud ipsum,  neque tempore eo, quo librum nostrum perscriberet, uacuum a Montanistarum erroribus fuisse animum Tertulliani clarissime ostendit, ut non dicam horum errorum uestigia non obscura esse in hoc libro, ueluti c. 40., ubi, cum doceat, etiam malignum genium emulari institutiones diuinas: quid quod, inquit, et summum Pontificem in unis nuptiis statuit, habet et uirgines, habet et continentes; et que sunt generis eiusdem. Sed age aperiamus ea capita, unde omnis ad hanc caussam disputatio ab iis qui contra sentiunt ducitur. Ac primum aiunt, locum a nobis e libro aduersus Marcionem excitatum significare etiam posse librum iam scriptum; Wisthonus etiam aliud exemplum ponit huius loquendi modi, nec necessarium in re omnibus nota, nec ullo modo aptum, e lib.  u. c. 19. Sed illud defendi non satis potest. Nam quotiescumque Tertullianus aliquem librum iam a se compositum profert, nunquam futurum adhibet loquendi genus, sed ubiuis preteritum, atque eodem, opinor, modo preteriti temporis flexionem usurpaturus fuisset Tertullianus, ut fecit de hoc libro alibi , si illum iam a se compositum uoluisset dicere. Neque uero illud minus est contortum, cum locum ex Antimarcione Tillemontius putat remanere potuisse e libris iis, quos ante hoc, quod exstat, opus aduersus Marcionem iam contra eum scripserat. Nam et illud mera coniectura est nullo modo probabilis propterea, quod Tertullianus, cum se ad scribendos nostros aduersus Marcionem  libros accingeret, unam illi oppositam disputationem rescissam, alteram amissam confirmat; et istud argumentum Tillemontii in se etiam ineptum est. Quod uero dicit librum de Carne Christi esse priorem libris nostris aduersus Marcionem, hunc uero posteriorem libro de hereticorum Prescriptione, ea non conor attingere; est enim ea de re satis supra disputatum, unde intelligatur, primum nostrum librum Antimarcionis, de quo hic querimus, non esse cum ceteris editum, nec ullo modo illo de Carne Christi posteriorem. Sed in fine libri de Prescriptione Tertullianus: nunc quidem generaliter, inquit, actum est a nobis aduersus hereses omnes, certis et iustis et necessariis prescriptionibus repellendas a collatione Scripturarum. De reliquo . . . etiam specialiter quibusdam respondebimus.  Audio. Quid ergo est? omnes sunt Tertulliani aduersus hereticos libri posteriores eo qui est de Prescriptione? At istum locum Tertullianus, ut mihi uidetur, non recte cepit. Nam in eo loco non generatim in hoc libro Tertullianus ait se hereticos confutasse, sed addit, se id fecisse uniuerse certis et iustis et necessariis prescriptionibus. Itaque in aliis libris non se pollicetur separatim confutaturum hereticorum singulorum doctrinam, sed ostensurum se, singulos etiam hereticos eorumque scita, etate doctrinis recte sentientium cedere. At denuo Whistonus, l. c. p. 4: Antiquior est is de Prescriptione Commentarius Apologetico Tertulliani. Quamobrem obsecro? Expedite, inquit in Apolog. c. 47., prescribimus adulteris nostris, illam esse regulam ueritatis, que ueniat a  Christo, transmissa per comites ipsius, quibus aliquando posteriores diuersi isti commentatores probabuntur. Acutum uero hominem, qui cum de prescriptione audit, etiam librum super ea re scriptum uidet! Et ea quidem oppugnatio ad etatem huius libri magis pertinebat; cetera, quibus se adactos eo dicunt, ut hunc librum e numero Montanisticorum proscriberent, hec sunt: Primum Whistonus adiectum libro nostro libellum, qui hereticos ortos in familia christianorum recenset, obiicit, in quo planissime heretici condemnantur; quod esset argumentum nullo modo eludendum, si, quod probandum suscipit Whistonus, hic libellus uindicari Tertulliano posset. Sed quid pro sententia hodie a uiris doctis prorsus profligata disputet, audiamus tamen. Idem  est, ait, in hoc, quod in scriptis Tertulliani, dicendi genus. Quomodo tandem? Greca sepius uerba libellus latinis miscet; loquitur eo modo, quo Africani solent, horrido illo et pene barbaro; acutis persequitur hereticos conclusiunculis; multa etiam ex Ireneo sumit; denique hereticos narrat a Tertulliano commemoratos, etiam eos, quos unus ille habet, ueluti Ebionem et Praxeam. At si, qui hunc libellum scripsit, Afer genere fuit, uel Tertullianum descripsit? Nihil ad hec Whistonus. Progrediamur ergo. Clarissime Augustinus de Heres. n. 86.: Tertullianus transiit ad Phrygas, quos antea destruxerat. Ubinam tandem? Nusquam, ait Wisthonus, tam ample quam in hac appendice. Certe audiam, unde hec Wisthonus  didicerit. Hieronymus aduersus Luciferianos ex hoc, de quo querimus, libello, multa, tanquam ex antiquo scripto sumit, itemque Epiphanius. Sit ita sane, descripserint igitur multa. Ergo hic libellus magnam habet antiquitatem. Habet profecto, etiam Tertulliano forte equalem; an eum etiam parentem habeat, id nondum uideo a Whistono planum his testimoniis factum. Deinde, abhorrere arbitrantur quod Tertullianus separatus a communi Ecclesia scripserit librum tam bellum, tam fortem ad exagitandos omnes, qui se erroribus ab Ecclesia separassent: ac, etiamsi tanta uis insit ueritati, ut etiam inuitis se conspiciendam defendendamque prebeat, ipse quoque Tertullianus sepius in libris haud dubie in Montanismo conscriptis prescriptioni aduersus hereticos insistat,  tamen tanto cum consilio et amplitudine nusquam hoc telo eum fuisse usum animaduertere iubent. Que disputatio est magis, quam decet, arguta. Nam Montaniste, ipse etiam Tertullianus, id quod constat , nunquam se alienos in doctrinis ad fidem pertinentibus ab orthodoxis professi sunt, neque Tertullianus usquam Psychicos ponit in numero hereticorum, sed ab iis planissime distinguit . Modo emendatam aiebant et perductam ad perfectionem disciplinam suam, neque in rebus, que sub fidem cadunt, de quibus dissensio unice hereticos constituit, se discrepantes a doctrina Christi et Apostolorum confirmabant. Itaque nichil mirari attinet, quod ex etate recentiori doctrinarum ab hereticis defensarum  argumentum ad eos impugnandos duxerit. Alterum uero illud Tillemontii nichil est. Etenim etsi suscipiam quod hic consilio, sed in ceteris libris obiter, de hac regula doctrinarum iudicandarum Tertullianus disputauerit, tamen illam non obscure, sed plane satis, proponit in libris aduersus hereticos, et ad illam rem ex instituto disputandam librum nostrum destinauerat, alioque modo confutat in ceteris hereticorum ineptias. Atque hec ipsa possunt etiam opponi alii cuidam aduersariorum argumento, non leui illi quidem, sed ita forti, ut pene nos uideri posset pertrahere in aduersarias partes posse, sed a Tillemontio, quod miror, non satis illustrato. uidelicet summum in doctrinis apostolicarum Ecclesiarum cum suis consensum, sed uehementem ab hereticis  dissensum proponit cap. 36; et quod longe maius est, uehementer, c. 21., exagitat hereticos, propterea quod consueuerant dicere, non omnia Apostolos scisse, quod ipse illis uidebatur iehsu Christus dixisse apud Ioannem uerbis his: Multa uobis a me dicenda restant, sed suscipere ea nondum potestis. Hos postea retundit uerbis Christi iis, que superioribus subiecerat: Cum uenerit ille Spiritus, is uos ad omne id, quod uerum est, cognoscendum perducet; unde effici posse putat omnia fuisse edoctos Apostolos; nam ipsos illos Spiritum a Christo postea omnino accepisse ait ex Actis Apostolorum haud dubie constare. Atqui hec cogitanti cuidam, et apud se reputanti scita Montanistarum, qui, fere ad eumdem illum locum  Ioannis posteriorem prouocantes, Paracleti disciplinam perfectiorem quoque disciplina Christi et Apostolorum defendebant, uidereturne igitur illi Tertullianus tam clare aduersus ipsos Montanistas sententiam dicere, ut dubitari de huius libri non posset? Non equidem puto. Nam, etsi hic locus magnam habeat rationem, potuit tamen proferri etiam ab eo qui stabat a Montanistarum partibus. Etenim, uti diximus, nusquam Tertullianus ullum admittit inter Montanistas et orthodoxos Apostolorum sectatores dissensum de iis esse, que fide accipienda sunt; et quod nullius uere doctrine expertes fuisse Apostolos defendit, illud dari a quouis Montanistarum poterat. Sed emendatiorem demum per Paracletum disciplinam, doctrinas etiam non nouas,  sed magis confirmatas ueteres christianorum propugnabant; imo ipsos ritus, quos recentius inductos apud Montani sectatores rectius sentientes clamabant, ut probet e sacris litteris, ipsorum etiam Apostolorum uel consuetudine uel preceptis, multis in locis Tertullianus laborat. Sed ii heretici aduersus quos Tertulliani instituta est in libro de Prescriptione disputatio, multarum Christi doctrinarum uel rudes Apostolos dictitabant fuisse, uel Christum non omnia omnibus tradidisse, ut Noster ait in ipso hoc, quem tractamus, loco. Quam ob rem cum locus is, de quo disputamus, a Montanista non minus potuerit adhiberi, quam a socio Ecclesie recte sentientis, hoc queritur, utra sit sententia uel interpretatio ad ueritatem propensior? ubi ego non multum  dubito quin ipsum hunc librum dicam a Tertulliano Montanista proficisci. Nam primum, sunt libri Septimiani e disciplina Montanistarum ducti, in quibus illi instat prescriptioni in caussa hereticorum, nec ullo modo, quod usu ipsi uenit de libris omnibus suis, ad quos remittere lectores poterat, suum de Prescriptione hereticorum opus antestatur, ueluti in libro aduersus Praxeam, c. 2., aduersus Hermogenem c. 1. Deinde, si is esset loci superius tractati e libro nostro sensus qualem Tillemontius fingit, non admodum credibile est Tertullianum potuisse post scriptum hunc librum ad Montanistas delabi, qui tam dilucide sententiam aduersus Montani scholam dixerat, uel hunc librum, in quo Montani molitiones tanto impetu damnati fuerant, etiam in libris, quos tanquam  Montanista exarauit, ut in lib. de Carne Christi c. 2. extr. laudare. Neque uero mirari quis debet, Tertullianum tam se adiunxisse defensioni doctrinarum in christianorum Ecclesiis susceptarum in libro quem tempore defectionis sue ab his Ecclesiis scripserat; tum enim iam ipso tempore restinctus aliquo modo erat ille Tertulliani in secus sentientes orthodoxe Ecclesie socios furor, seque, placato paulisper animo, in hereticos conuerterat, unde maior cum recte sentientibus consensus et mitior de iis sententia exstitit  .



ARTICULUS uI. Quinta classis librorum, quorum nec etas nec doctrina certa est.



§ 1.---Liber de Penitentia.

Iam de libris, qui sunt de Carne Christi, deque carnis Resurrectione, non est quod multa dicamus, cum hunc eo posteriorem esse illius libri in hoc excitatio satis  doceat , ac ille demum post librum de hereticorum Prescriptione compositus sit, quod eodem modo apparet ; at certus horum librorum annus non constat. Restant igitur ii libri, quorum nulla, ut mihi uidetur, ratio uel etatis uel doctrine tradi potest , de quibus cum alii, qui eam rem a se perfectam putarunt, decreuisse sibi uisi sint cum aliqua certitudine, quecumque in istam rem disputarunt, ea nos, quibus magis placet in hac caussa uerecundius loqui, oportet paululum postremo loco excutere. Est huius generis liber de Penitentia, quem Tertulliani esse adeo negabat Erasmus, probatus in hac re a Dalleo aliquando, etiam ab Hoffmanno, maxime propter styli dissimilitudinem in hoc ceterisque  Tertulliani libris; quam ego, fateor, deprehendere non satis queo, etiamsi hic non tam appareat impeditum illud et concisum dicendi genus, quod regnat in ceteris. Neque enim tanta est, quanta putatur, hec dissimilitudo, sed eadem fracta et interrupta dictio hic exstat, que est in aliis mitigate paulisper dictionis libris ueluti in iis, qui sunt de Patientia, deque Fuga in persecutione. Sit igitur hic liber Septimii nostri, sed eum cum scriberet, cuiusnam secte fuerit, dicere non audeo. At hic intercedunt fere omnes, certissimumque esse aiunt, cum orthodoxis tum Tertullianum sensisse, namque et eum cetui sacro potestatem concedere delicta condonandi iis qui grauius peccassent, quam prorsus destruxisset in libro de Pudicitia, et in illo libro ipsum illum profiteri, se nunc confutare  uelle librum quem olim, heresi communis Ecclesie addictus pro hac potestate scripsisset. In qua uniuersa disputatione multo sapientior mihi uidetur Hoffmannus, quam in ceteris. Namque l. c. § XIII pulchre monet is, longe diuersam esse questionem in libro de Penitentia propositam ab ea, quam Tertullianus in commentario super Pudicitia posuit, atque etiam Montanistas omne illud potuisse defendere quod est in libro de Penitentia propositum. uidelicet non super ea re erat orthodoxos inter et Montanistas questio: possentne ii, qui ad impuritatem pristinam grauioribus delictis rediissent, interposita penitentia, ueniam malefactorum a Deo impetrare, quod neutri, ne Montaniste quidem, negabant, quos potius constat ipsam  a reis postulasse, sed eam quidem non ita, ut impetraret, qui peccauerat, ueniam ab Ecclesia et coniunctionis cum illa restitutionem, sed ut incitarentur probi ad supplicandum Deo, ut huic peccatori tandem aliquando ueniam concederet; sed illud querebatur potius, liceretne Ecclesiam usurpare potestatem, qua se non destitutam etiam ipsa sentiret, recipiendi seiunctos a societate sua peccatores in amicitiam ueterem et communionem sacrorum; quod Montaniste ita negabant fieri debere, sed orthodoxi ita posse fieri aiebant. Hanc igitur licentiam usurpatam ab orthodoxis Tertullianus in libro eo, qui est de Pudicitia, uehementer salseque exagitat, sed in libro de Penitentia neque confirmat, neque impugnat etiam, sed de illa uenia loquitur, ad quam etiam iis qui immersi  essent grauissimis flagitiis, apud Deum, si ad bonam mentem rediissent, aditus non esset impeditus. Ex quo etiam illud efficitur, non reuocare Tertullianum in libro de Pudicitia id, quod in singulari libello orthodoxorum olim sententie addictus scripsisset, sed nichil nunc fatetur, nisi se aliter sentire de ista uenia a cetu sacro concedenda, quam olim inter orthodoxos non quidem scripsisset, sed sensisset tamen. Quid ergo est? Tertullianumne putaremus hunc librum in montanismo scripsisse? Neque hoc audeo dicere. Nam etsi peccatoribus ad pristinam eamque peruersam uitam redeuntibus non nisi unam eamque ultimam spem uenie apud Deum impetrande polliceri uideatur c. 8, tamen et in ea re nichil docet, quod proprium fuisse legamus Montanistarum, sed quod  etiam ab aliis orthodoxorum uehementer propugnatum esse inueniamus , nullam spem esse salutis iis qui post susceptum baptismum iterum grauius et ad iacturam uere pietatis peccassent, quod pessimam baptismi differendi consuetudinem in Ecclesiam postea intulit; et que durius locutus esse uideri poterat, ipse his uerbis subiectis mitigat: uerum non statim succidendus ac subruendus est animus desperatione. Quare ad quam uel etatem uel doctrinam hic liber referendus sit, cum alie rei dirimende in hoc libro significationes non exstent, me quidem prorsus nescire profiteor.



§ 2.---Liber aduersus Iudeos.


Atque etiam illud non me fateri pudet de libro quem aduersus Iudeos conscripsit, in quo nichil est, quod Montani ineptias saperet: sed neque illud admirationem habet; nulla enim fere exstitit Tertulliano in hoc libro talium commemorandarum opportunitas. Quare illud est uidendum, utrumne ibi aliqua reperiatur temporis significatio. Et ea est quidem subobscura in duobus locis: Prima c. 7 in quo Britannorum inaccessa Romanis loca commemorat, et paulo post eos Oceani sui ambitu conclusos. Que res quidem Baronium , Allixium, aliosque deduxit in eam opinionem, ut crederent post uictorias Seueri a Britannis reportatas scriptum  hunc librum esse, et ita anno fere CCIX; quod ego non dixerim; nam quomodo tum tandem loca Britannorum dici inaccessa potuissent, quorum sibi aditum Romani fecerant; et qui potuisset Tertullianus dicere; Trans istas gentes Romanos porrigere regni sui uires non posse, cum illud ipsum inter Britannos fecissent. Nimis profecto clare confirmat Herodianus , Seuerum non modo Getam in iis Britannorum regionibus reliquisse, que imperio Romanorum subiecte erant, sed Seuerum quoque, pergit, latius se profudisse. Neque uero murus a Seuero in Britannia exstructus, qui Baronium ceterosque decepit, is est, quo Tertullianus significat conclusos finibus suis Britannos fuisse, neque enim muro, sed intra Oceani ambitum conclusos Britannos  planissime dicit. Sed ista demum, que de Britannis ceteri scriptores tradiderunt, sunt in expeditione Seueri aduersus eos facta, quam constat fuisse anno CCuIII. susceptam. Prior igitur hic Tertulliani liber exstitit, et multo prior quidem, si quid uideo, recteque Tertullianus altero in loco disputauit, qui est c. 13. Neque enim tempore scripti huius libri cuiquam Iudeorum permissus erat aditus ad Bethlehemum aut agrum circumiacentem, aut Hierosolymam. Enim uero constat, Seuerum multas rogasse Iudeis amicas leges, quas in compendio recitauit Iacobus Basnagius , ac ista iura Spartianus  ait fundata ipsis esse tum, cum Seuerus, capta Ctesiphonte, in Aegyptum proficisceretur, h. e. an. fere CCII. Itaque  non est credibile, cum multa ipsis iura concesserit, amplius quemquam prohibuisse ab aditu uel Hierosolymorum uel cuiusquam alius in Palestina loci, nec dici potest exilium Iudeorum uel Tertulliani aduersus Iudeos librum demum post illum annum exstitisse, sed antea magis. In qua sententia confirmari uideor loco aliquo Tertulliani ex Apologetico, c. 21, ubi preter alia Iudeis narrat ne aduenarum quidem iure concedi, ut terram patriam saltem uestigio salutarent. Quod etiamsi falsum sit de uniuerso Palestine tractu, e quo non uidentur Iudei ne per Adrianum quidem eiecti, quod multis locis scriptorum ueterum imprimis docuit Io. Massonus ; tamen Tertullianum ita oportuit existimasse in Apologetico.  Unde ceteris, que diximus, assumptis, eiusdem fere etatis esse librum aduersus Iudeos colligi quodam modo potest. Sed cum neque annus huius libri accurate possit definiri, neque perspicuum sit, senseritne iam tum Tertullianus cum Montanistis, placuit etiam hunc librum iis adiungere, quorum nec etas nec doctrina appareat; et collectis omnibus iis que hactenus proposita sunt, ita fere ordinem librorum Tertulliani constituere.


Ante suscept. montanism.
    De Oratione.
    Ad Martyres.
    De Spectaculis.
    De Idololatria.
    Apologeticum.
    De Testim. anime.
     Lib. 2 ad nationes.
    De Baptismo.
    Lib. 2 ad uxorem.
    




In Montanismo.
    De Corona.
    De uirg. uelandis.
    De Cultu feminar.
    De Fuga in persecut.
    De Exhort. castitatis.
    De Monogamia.
    De Ieiuniis.
    De Pudicitia.
    Aduers. Praxeam.
    Adu. Hermog.
    De Anima.
    Scorpiacen.
    Adu. ualentin.
    Adu. Marcion. l. I.
    De Prescript. heretic.
    II, III, Iu, aduers. Marc.
    De carne Christi.
    De Resurrectione.
    Lib. u, adu. Marc.
    De Pallio.
    
    Ad Scapulam.
    





§ 3.---De Actis Perpetue et Felicitatis, harumque montanismo.

Atque hic possemus finem facere disputationis nostre; neque enim cetera Tertulliani scripta, que uel perperam sunt ipsi adscripta, uel non exstant, excutere nobis est propositum. Sed in animum uenit quedam de Actis illis SS. Perpetue et Felicitatis dicere, que sunt, qui etiam Tertulliano tribuerint. In quibus unum illum Whistonum impugnare placet, qui omnem operam dedit, ut hec Acta Tertulliano assereret  . Atque is SS. illas martyres non quidem arbitratur e disciplina Montanistarum fuisse, quod quibusdam placuit, ueluti Samueli Basnagio ; sed hec qui collegit, eum plane putat non montanistam modo, sed et Tertullianum fuisse. Qua de re nobis sedet contraria sententia. Nam primum multa sunt in ipsis, quos Perpetua reliquit, commentariis, que haud dubie eam ostendunt e Montanistarum familia fuisse. Idque iam occupauit Basnagius, sed nactus est, qui contradiceret, Iosephum Augustinum Orsium, qui, quamuis eum, qui acta ista collegit, montanistam existimet, tamen strenue in defendenda harum martyrum fide laborat  ; cuius argumenta memini mihi olim legenti rem istam non persuadere, sed plurima continere ab hac disputatione prorsus aliena. Sed nunc quidem non est ad manus; itaque unum Whistonum persequamur. Ille ne litteram quidem que montanismum sapiat ait esse in his Perpetue et Saturi commentariis, e quibus pene ista Acta composita sunt; quod quam a ueritate abhorreat postea docebimus; deinde hoc unum sufficere ad omnem litem componendam putat, quod Tertullianus primus fuerit qui errores Montanistarum in Africam tempore fere eo, quo supplicia ab his martyribus sumpta sunt, induceret: quare cum uix in  Africam hec scita fuissent delata eo tempore, non posse dici homines litterarum rudes longe remotos a Carthagine, quales isti fuerunt, iam istam disciplinam suscepisse. In quo sermone non unus error reperitur. Primum hoc sumit sibi haud dubie, quod isti martyres mortem subierint Tuburbii, cuius urbis scio mentionem iniectam esse in spuriis horum Actorum exemplis, et est quoque eius nomen a Whistono expressum, sed et per meliora et argumentis ualesii ac Ruinartii  satis explosum. Quare si eos, ut illi uiri docuerunt, Carthagine interemptos credamus, facile accipere hi notitiam errorum Montanistarum potuissent, cum Tertullianum Carthagine uixisse  omnes norint. Unde uero Whistonus docebit Tertullianum primum fuisse, qui in Africa hos errores et tempore fere suppliciorum ab his martyribus sumptorum sparserit? Et si hec etiam dederim, quid, obsecro, incredibile est errores a Tertulliano in Africa disseminatos, quos ante annum CCu, iam scriptis defenderat , perceptos ab his martyribus fuisse, imprimis cum plurimi ad societatem Montani accedentes, expertes litterarum fuerint, et ita horum martyrum similes. Ac multo magis abhorret id, quod nichil sit somniorum Montani commentariis ipsius Perpetue et Saturi aspersum. Nam primum magna est suspicio humani sensus in ipsis speciebus his hominibus obiectis. Etenim Perpetua non modo statim  cum baptismo se profitetur dotem futurorum prenuntiandorum accepisse  ; sed ita etiam fidenter de ea dote loquitur, ut pro arbitrio futura presagire et uel ab ipsis inferni suppliciis mortuos liberare posset  . Quam postremam arrogantiam non excutiam nunc quidem, sed uehementer tamen dubito, an temporibus iis, in que etas Perpetue incidit, h. e. seculo P. N. C. secundo labenti, illa miraculorum facultas et quasi immanens uirtus, que Apostolis Ecclesieque Apostolice data erat, recte tribui debeat. Cuius sententie, ut breuitati locus detur, duas proponam rationes. Una hec est, quod doceri nullo modo possit, quemquam, si ab Apostolis discesseris, uel accepisse talem facultatem, nisi manibus eorum sibi impositis, uel illam communicare iterum cum aliis  potuisse; contra, qui in contrariam partem disputari possint, plures sunt et satis illustres loci. Petrum et Ioannem Apostolos, ut hoc utar, quare tandem a ceteris missos esse Samariam , quare manibus impositis uirtutem efficiendorum miraculorum distribuisse nouis christianis dicas, cum ipse iam Philippus Euangelista multis miraculis Samarie celebritatem esset consecutus? quare Christiani Ephesini  ad quos primus nunc Paulus Apostolus accesserat, neque accepisse se Spiritum S., neque etiam scire quid hoc rei esset, potuissent dicere, nisi ita, quemadmodum dicebamus, fuisset? Quod si ita est, neminem affirmare audeo sub finem sec. II. fuisse christianorum qui huiusmodi facultate splendesceret; neque enim tum,  qui ab Apostolis eam potuissent accipere in uiuis uersabantur. Altera ratio in loco Eph. Iu, 7, sq., continetur. Etenim cum Paulus multa superius disputasset, quibus iis etiam qui adhuc fuerant cultum deorum secuti, eamdem cum Iudeis partem uindicaret gratiamque diuinam, ut dissentientes inter Christianos iudeos ac gentiles in concordiam redigeret; postea animaduertens, facultates ad miracula multum ad alendam utrorumque discordiam facere, et quod ipse he pro arbitrio Christi sapientissime sint distribute, et quem finem habeant, et quod non exstiture sint nisi ad certum tempus, perspicue confirmat. Quo in loco quin intelligende sint non communes omnibus christianis eeque spirituales facultates, sed quorumdam  christianorum ad propria miracula producenda idonee, nemo, opinor, dubitabit, qui uel hec cum iis contulerit, que sunt ab Apostolo Rom. XII, 3 8, et ad I Cor. XII, sq., disputata. Atque illas addit Paulus u, 13, ad Ephes. Iu, u, 13-14, datas esse , , , . . . .; unde efficitur eo tempore exstinctas has facultates fuisse, quo cum ii, qui e Iudeis, tum qui e Gentilibus christiani facti erant,  in iisdem rebus credendis agnoscendoque uno illo Filio Dei consensissent, et uniuersa ex utrisque collecta societas christianorum  ad uirilem quasi etatem perducta, non se iactandam amplius fraudibus doctorum permitteret. Sed istud tempus non ita multo post Apostolorum omnium obitum, aut sub mediam fere sec. II partem exstitisse suspicor. Etenim ut Adrianus Iudeis Hierosolyma cultumque ibi publice celebrandum interdixerat, christianos, quorum animi adhuc ad Iudeorum religionem fuerant inclinati, paucis exceptis, Sulpitius Seuerus , et hunc errorem abiecisse, et Marcum e gentilibus episcopum Hierosolymitanum creasse, quorum haud dubie exemplum ceteri eiusdem generis imitati fuere; neque enim post hec disruptam christianorum societatem pristinis de obseruanda lege Mosaica dissidiis unquam  deprehendimus. Nam etsi quis obuerterit Cerinthianorum, Ebionitarum, Nazareorum et Elcesaitarum familias, tamen qui his, transacta priori sec. II parte, se adiungerent, paucissimi fuere, neque existere ullo tempore tanta christianorum concordia potest, ut nulli sint prorsus, qui dissensum a ceteris profiteantur  .



§ 4.---De Montanistis Artotyritis.

Est porro, que magnam mouerat suspicionem montanismi Perpetue uisio ea, e qua se illa fatetur instantem sibi uiolentam mortem intellexisse . Nempe illi in uisione offertur a quodam pastore buccella casei; edit illa, et qui adstant uniuersi Amen dicunt. Quid hoc est? Nempe significatio necis uiolente.  Quomodo hoc sequitur: casei particula, et  Amen, et uiolentum mortis genus? Mihi, si quid uideo, non uidentur ea coniuncta aliquo modo, nisi hanc e Montanistarum familia uirginem fuisse dicam; quippe quos, aliquos certe, Epiphanius  aliique dicunt in sacra cena  caseum adhibuisse. Iam uero usu uenerat inter christianos, ut qui adessent ex multitudine Amen adderent in sacro epulo, id quod e Iustino Martyre , et distribui solebat etiam illud in carcere iis qui morti erant destinati. Omnia igitur perpicua sunt, si ista uirgo e Montani disciplina fuisse putatur; si negatur, explicari nullo modo, ut mihi uidetur, possunt  .



§ 5.---Whistoni argumenta pro Tertulliano auctore horum Actorum expenduntur.


Sed ad alterum ueniamus, quod est in eo positum: fueritne is, qui hec Acta collegit, uel scriptor e Montanistarum secta, uel idem ipse Tertullianus quod utrumque Whistono placet; recte quidem, si de illo queritur; si de ipso Tertulliano, longe secus. Illud igitur superius plane Whistono assentior propterea, quod et ille scriptor  prophetias ait se et uisiones nouas agnoscere et honorare, unde se et fatetur noua hec documenta martyrum et reuelationum adiecisse, seque , quoniam permiserit et permittendo uoluerit Spiritus S. ordinem istius muneris   conscribi, hec composuisse iactitat; quod haud scio an non alium quam montanisticum scriptorem prodat, hanc precipue ob causam, quod orthodoxi non solebant magni estimare Montanistarum martyres, et ita multo minus, ut supplicia ipsorum atque constantiam, etiam cum uisionibus, quas contemnebant profecto, in litteras referrent. At quod est caput huius disputationis, Tertullianum eum ipsum scriptorem fuisse, non dabo Whistoni argumentis, que sunt ab eo latius proposita hoc modo: Primum hec Acta sunt, ut prefatio docet, non ita multo post ipsum hoc factum composita; deinde, exarata latine, tum, ab homine Africano, cuius rei est non leue in horrido Afrorum dicendi genere hic adhibito documentum; itemque multa adsunt uerba familiaria illa quidem Tertulliano  ; postremo, scriptor fuit haud dubie e schola Montani, quam primus hoc fere, quo isti martyres interempti sunt, tempore Tertullianus in Africa propagauit; necesse est igitur Tertulliani etiam hec Acta esse. Que omnia nichil, si quid uideo, docent, nisi Tertullianum esse posse eum, cui collecti hi commentarii debeantur, at eum istos etiam condidisse, illud Whistonus non est istis argumentis adsecutus. Et sunt profecto in his que, cum ficta sint ad libidinem, uel plus efficiant quam uelit, nichil efficiant. Nam et illud commentitium est, uti diximus, Tertullianum primum Montanismi in Africa disseminati fuisse auctorem; et uerba Tertulliani cum his Actis communia, non sunt ex eius quidem proprio dicendi genere, sed  ex Africano. Etenim si plura uerba que sunt in Tertulliani consuetudine loquendi ostenderent, ipsum Tertullianum tale scriptum composuisse, certe necesse esset, etiam ipsius Perpetue Saturique commentarios non ab ipsis, sed a Tertulliano fuisse compositos; multa enim sunt, ut Holsteniane obseruationes docent, uocabula in illis ipsis commentariis que in Tertulliani etiam scriptis reperias. Atque occurri etiam suspicionibus Whistonianis potest argumentis contrariis. Nam in libro de Anima, c. 55, Tertullianus quamdam Perpetue uisionem in his Actis narratam commemorat, affertque ad comprobandam aliquam doctrinam;  sed ne uerbum est quidem ibi, quo se scriptorem horum Actorum significaret, quod haud dubito quin, uti solet, facturus esset, si ipse scriptor huius historie exstitisset. Deinde nichil, ut mihi uidetur, quemquam oportet scripta Tertulliani modumque dicendi cognouisse, qui dicere ausit, genus dicendi illud, quod est in fine horum commentariorum, simul esse eius, quod aliis in scriptis Tertulliani deprehenditur. Itaque eximenda sunt ista Acta e libris Tertulliani, nec necesse est igitur de ipsa eorum etate disputare.



§ 6.---Usus uniuerse huius Disputationis exemplis ex historia christiana ductis demonstratur.

Atque, dum nos finem scribendi facimus, non dubitamus fore, quibus omnis hec opera, disputandis  his rebus impensa, leuis maleque collocata uideatur. Sunt enim qui uel contemnendam putent omnem disputationem que uersatur in rebus parum certis et exsanguibus quodam modo, uel eas res quarum usus se non prima quasi fronte offert, sed perreconditus est, omni utilitate destitutas pronuntient. Quibus occurrere possemus magnorum uirorum exemplis, quibus in hoc genere disputationum uersari turpe non fuit uisum, et preclaris uener. Ernestii uerbis, qui profecto, si quis alius, scit quantum sit pretium cuiuis discipline statuendum, atque  de singulis artibus ita iudicandum censet, ut earum dignitatem et prestantiam, non tam utilitatis magnitudine et necessitate, quam inueniendi exercendique difficultate metiamur, neque quantum  queque prosit, sed quanti queque sit, ponderemus; nisi uero quia magis et necessarium est et utile panes pinsi, quam tabulas pingi, propterea pistorum opificium arti pictorie preferendum putemus. Atque ego in enucleandis rebus subobscuris multo rectius industriam ponendam esse arbitror, quam in peruagatis aliis, quamuis ee quidem magis uideantur ad usum communem accommodate; cum in his parum uel nichil sit quod effugerit multorum diligentiam, in illis semper sit quod disputari amplius possit. In rebus uero iis que non certe sunt, sed probabiliter constituende, longe maior est ad impetrandam intelligendi scribendique facultatem usus, quam in certis et quasi necessariis, propterea, quod ille multas habent  ueluti formas, et cogitari ac disputari in utramque partem possunt, quod magnam habere uim ad impetrandam ipsam intelligendi subtilitatem dudum est rectissimeque a ueteribus traditum. Sed quid ego uniuersa conquiram, cum et operam dederim, ut ipsi causse, quantum fieri poterat, aliena, nec tamen a proposito nimis seiuncta, interponerem, quibus aliquantum satietati similium rerum mederer, et uti liceat exemplis, quibus declaretur, ea que dedimus, quanquam leuiora forte, tamen esse necessaria, si quis maioris momenti locos uelit ex historia sacra excutere. In quibus ponendis non is ego sum, qui uelim uiros doctos reprehendere, sed pauca, que non multum querenti occurrunt, afferam, ut usus tamen huius disputationis quodam modo intelligatur. Disputant,  ut ab hoc ordiar, uiri docti quid cause fuerit ut se Montanistis Tertullianus adiungeret, in quibus multi audiendum Hieronymum putant, qui odio doctorum Ecclesie Romane ait incensum eum ualedixisse communi Ecclesie; quod, ut alia preteream, uix est credibile, propterea, quod magnis laudibus Romanam Ecclesiam in libro de Prescript., montanistico illo, uti diximus, persequitur ; nec in eo aduersus Praxeam, c. 1, ubi uehementer eum, adulterantem illam Ecclesiam erroribus, insectatur, quidquam contumeliarum in ipsam hanc Ecclesiam eiusue Episcopum proiicit. In historia deinde Montanistarum quot euitari peccata, quot argumenta emendari potuissent, si qui ante defectionem Tertulliani, quique postea libri scripti fuerint, accuratius fuisset constitutum?  sunt, ut hoc utar, qui in flagitiis Montani ridiculum et muliebre oculos, capillos aliaque ornandi studium posuere, ducti rebus iis quas Apollonius apud Euseb., H. E. u. 18, memorie prodidit; cuius uerba, si quid uideo, hanc rem nullo modo confirmant, estque ab omnibus in eo peccatum, quod prophetam ibi commemoratum Montanum esse crediderint, cum Apollonii uerba de uitiis uniuerse intelligenda sint, que a uatibus, quorum multos Montaniste iactabant, abesse deberent. Sed potest illa calumnia etiam retundi seuerioribus illis Tertulliani, in libris de uirg. uel. Cultuque femin., dictis aduersus nimium muliebris elegantie studium. Porro Epiphanius, her. 49, sect. 14. Montanistas dicit inter orandum manum ori admouisse, unde  Tuscodrugorum nomen meruissent; quam culpam Wernsdorffius, uir clarissimus, I. c., § 21, confutare uult loco quodam Tertulliani e libro de Orat., c. 13, ubi non esse modestie ait manus inter preces sublimius efferre: qui locus e libro, a Tertulliano recte adhuc sentiente conscripto, nullam uim ad depellendam culpam habet, ut non dicam Epiphanium hoc non nisi de quibusdam montanistis referre. Preterea disputationes Tillemontii aliorumque de calamitatibus Christianorum sub Seuero, quam confuse sunt ee, omnesque earum loci quam perturbate ac prepostero ordine positi, hanc unam ob causam, quod qui flagrante priore, imperante Seuero, uexatione, cum eadem cum orthodoxis sentiret Tertullianus, quique sub posteriore, cum ab iis se seiunxisset, scripti sint,  libros non recte distinxerit. Denique nichil est disputatione nostra efficacius ad conuellenda Whistoni somnia que in libro superius citato  proposuit, in quo Sabellianorum et, ut eos uocat, Athanasianorum de sanctissima Triade scita inuenta per Simonem Magum ac per Montanistas resuscitata fingit, atque propterea Tertulliani ea in re sententiam triplicem fuisse conatur docere e triplici librorum genere qui essent ab eo exarati, cum uel recte sensisset, uel inclinasset ad Montani errores, uel imbutus iis omnino fuisset. Ubi in quouis librorum genere tales libros refert qui plane alii librorum generi a nobis asserti fuere, quo ipso omnis Whistoniana disputatio ad nichilum redigitur.  Sed est tandem aliquando desinendum, ne nimii in his rebus uideamur; et committendus noster libellus doctorum hominum iudicio, quod tanto magis equum rogamus nobis, quo magis uel ipsa rerum  disputatarum natura, uel, quibus oppressi in iis proponendis fuimus, labores alii, effecerunt ut non potuerimus accuratoria tradere.





PARADOXA TERTULLIANI, CUM ANTIDOTO IACOBI PAMELII.


 1. De angelis desertoribus qui duxerunt filias hominum. Tom. II. lib. de Idolol. c. 9. n. 47. Libro de  Habitu mulieb. cap. 1. num. 17. lib. de Cultu femin. c. 10, num. 56, et l. de uelandis uirgin. c. 7, num. 32. Item tom. III. lib. u. adu. Marc. cap. 18. num. 291. 

Huius Paradoxi Tertullianus primus auctor non est, neque postremus; sed, sicuti partim adnotauimus ad lib. de Habitu uirg., ubi maxime ex proposito illud tractat, ante eum Ioseph. Antiquit. lib. I, S. Iustinus Mart. Apolog. utraque, Athenag. in Apol., Clemens Alexand. lib. III et u. Stromat post cum Lactant. lib. II. Instit. diuin. cap. 15., S. Cyprian. lib. de Disc. et Ilab. uirg. num. 54., Euseb. lib. u. Euang. Prepar., et Method. serm. de Resurrect. Causam erroris dedit, quod LXX editio Greca uetus, quam illi secuti  sunt, post Philonem legeret: , et Latina Italica, uel SS. Ambros. August. Procopio testibus, Angeli Dei, pro eo quod postea lectum inuenitur , et Latine, filii Dei, quam utramque agnouerunt suo tempore S. August. et Procopius. uerum pulchre eam sententiam per absurditatem refutat S. Chrysost. hom. 22. in Genesin, asserens nusquam alibi in Scripturis  uocari angelos filios Dei, item S. Ambros. lib. de Ne et Arca, cap. 4., S. August. qu. 3. in Gen. et latius lib. Xu. de Ciuit. Dei, cap. 15.; S. Epiphan. Epit. diuin. dogmat. et Procopius in Comment. quorum Chrysost. et August. etiam auctoritatem libri Enoch, quo niti uidetur Tertullianus,  impugnant. Qui omnes et angelos et filios Dei, posteros Seth, utpote Dei cultores, interpretantur, sicuti etiam B. Hieron. lib. de Tradit. Hebr. in Genesin; denique uen. Beda, Rhabanus noster et Haymo Com. in Gen. scribentes et in Scripturis sacris frequenter angelorum nomine uiros fideles et iustos appellari. Quid, quod Philastrius lib. de Heres. cap. 108. inter hereseis recenset eos qui asserunt angelos miscuisse se cum feminis ante diluuium, et inde natos esse gigantes?


2. De angelorum apparitionibus in uera humana carne. Tom. III, lib. III adu. Marc. cap. 9. num. 61. ac cap. 11, num. 72.

uidentur quidem tale quid sonare uerba illa Tertulliani:  Dehinc scito, nec illud concedi tibi, quod putatiua fuerit angelis caro, sed uere et solide substantie  humane. Sed in aliis libris eodem conscriptis tempore ita seipsum explicat sicuti adnotauimus ad lib. de Carne Christi, cap. 6, num. 60. ut nichil certi ea de re uoluerit asserere, alioqui enim sibi uidebitur contrarius. Constat, inquit ibi, angelos carnem propriam non gestasse, utpote natura substantie spiritalis, et si corporis alicuius, sui tamen generis, in carnem autem humanam tranfigurabilis ad tempus, ut uideri et congredi cum hominibus possint. Et apertius lib. de Resurrect. carn., c. 62: Quia et angeli, inquit, aliquando tanquam homines fuerunt, edendo, bibendo et pedes lauacro porrigendo; humanam enim superficiem induerant, salua intus substantia propria. Hoc sufficere ubique uisum est Auctori, quod dogmati Apellis non consentiret, qui  ex erea substantia angelos creatos dicebat, ut ne uideretur illi et in hoc consentire, quod Christi corpus ex etherea materia originem haberet suam. Atqui qualia corpora, et unde assumpta ab angelis fuerint, etiam hodie controuersum est apud Magistrum Sententiarum, lib. II. dist. 8. § 4: nos loco iam citato cum S. Bernardo de hoc sententiam nostram suspendere maluimus quam certi quid definire. An autem senserit Auctor, quod illi quidam impingunt, corporeos esse angelos et demonas, non immerito dubitare licet. Maxime quum auctor, etsi uideatur hic sui generis corpus angelis tribuere, tamen faciat eos substantie spiritalis, sicuti etiam non semel in Apologetico, et nominatim c. 22. spiritales uires et angelis  et demonibus attribuit, et spiritus uocat. Magis tamen recepta est, mihique placet eorum sententia, qui incorporeos faciunt, inter quos ueniunt commemorandi SS. Dionys. Areop. c. 2. Celest. Hierarch., Athanas. de Commun. Essent. Patris et Filii et Spiritus sancti Chysost. homil. 22. in Gen. Cyrill. libro 4, in Ioann. capite.


3. De anima primi hominis ex materia Dei. tom. III. lib. Iu. aduers. Marc. c. 38. num. 611.

Huc quidem pertinere uidentur illa auctoris uerba explicantis illud Luc. XX. Reddite que sunt Dei Deo: Hominem igitur reddi iubet Creatori, in cuius imagine et similitudine et nomine et materia expressus est. Qui locus fortassis in causa fuit uti sic scribat de illo  Gennad. lib. de Dogmat. Eccles.: Nihil ex Trinitatis essentia ad creaturarum naturam credamus deductum, ut Plato et Tertullianus. uerum quum S. August. qui toties deducit animam non posse partem Dei dici, nichil tale illi attribuat, ego etiam a tam absurda heresi ipsum purgandum existimo. Atque adeo nichil illum aliud uoluisse dicere quam quod ex afflatu Dei sit anime origo, iuxta illud Gen. II: Et flauit Deus flatum uite in faciem hominis, et factus est homo in animam uiuam, sicuti frequentissime ipse inculcat, maxime uero lib. de Anima c. 11. Quo loco, sicuti etiam lib. de Bapt., c. 5. nu. 43, eam interpretationem consentire ostendimus cum SS. Iren., Prudentio, Chrysost., August. et Theodoreto. Quorum iste: Nomine flatus, inquit, non intelligimus partem aliquam essentie  diuine secundum Cerdonis et Marcionis rabiem, sed anime naturam per id denotari, quod anima spiritus sit rationalis et intellectualis. Que uerba mihi etiam aliam coniecturam faciunt, loqui Auctorem non ex sua, sed ex Marcionis sententia, presertim quum ex Fragmentis lib. de Censu Anime adu. Hermog., constet, sensisse illum animam longe Deo inferiorem, utpote passibilem, etsi immortalem. Et uero etiam repetendum, quod utrobique adnotauimus recte censuisse S. Aug. libro de heres., quod Philastrius multas hereses recensuerit que Hereses non sunt, qualis est non heresis, sed Catholica Patrum sententia, Flatum, seu spiraculum uite de anima rationali interpretatur.


 4. De Animabus posterorum Ade ex traduce, Tom. III. lib. de Anima cap. 9. num. 123. cap. 19. num. 256. cap. 22. num. 294. et integris capitibus. 27 et 36.

Paradoxon istud Tertulliano adscribunt Rufinus Apolog. pro Origene, et S. Hieron. libro. II. et III. Apolog. adu. eumdem, quorum ille nichil definiendum putat, hic satis dubie loquitur, quanquam magis sentire uideatur esse damnatam sententiam. Nam tum maxime Apolog. ad Pamach., aduersus Errores Ioann. Hieros. disertis uerbis dicit, Ecclesiasticam esse sententiam Deum nouas quotidie animas corporibus iam conceptis infundere, allegans ad id Scripturas Ioan. u, Zach., XII, Psal. XXXII, quanquam interim epist.  99. que est ad Marcellinum et Anapsychiam, mitius loquatur, et illud quidem sibi uideri scribat, sed ad S. Augustinum remittat utpote nichil uolens certi definire, quod illum legisset dubiam adhuc suspendere sententiam: alludens ad Epist. illius ad se scriptas, et 157. ad Optatum de origine animarum, in qua Tertullianum non tam damnat quod ex traduce, quam quod corporeas animas faceret, de quo Paradoxo paulo post latius. Nam et illi, inquit, qui animas ex illa una propagari asserunt, quam Deus primo homini dedit, atque ita eas ex parentibus trahi dicunt, si Tertulliani opinionem sequantur, profecto eas non spiritus, sed corpora esse contendunt, et corpulentis seminibus exoriri. Quo peruersius quid dici potest? Neque hoc Tertullianum somniasse mirandum  est, qui etiam ipsum creatorem Deum, non esse nisi corpus opinatur. Sed de illo quoque Paradoxo infra ex eodem Augustino latius. Gennadius autem lib. Eccles. Dogmat. [quem uel hinc patet S. August. non esse], enarrata Origenis sententia, et iam dicta, ut dicit, Luciferianorum Cyrilli, et aliquorum Latinorum , definit, formato iam corpore animam a Deo creari et infundi. Nec aliter auctor Dialogi de Animarum origine inter SS. Hieron. et August. Nos tamen nichil tanquam fidei docere maluimus, quandoquidem et Ecclesia tot iam inde celebratis Conciliis nichil expresse, quod quidem sciam, definitum reliquerit. Sufficiet autem quedam in Annotationibus adiecisse, quibus tum S. Hieron. sententiam nichil magis probari significauimus,  tum ad argumenta Tertulliani absurda, qui sentit ex corpulentis seminibus animam exoriri, ex S. August. et Lactantio paucis respondimus.


5. De anime sexu. Ibid. cap. 36.

Hoc quidem colligit Tertull. ex predicto paradoxo. Si enim anima simul seminatur cum corpore, uidetur illud consequi; sed disertis uerbis contrariam definiunt sententiam S. Cyrill. Hieros. Cathec. 4. et S. August. lib. I. de Anim. et eius origine ad uincentium cap. 8. Huius uerba quedam adduximus in annotat. nostris, quo Lectorem remittimus. Ille sic habet: Omnes Anime tam uirorum quam mulierum pulchre et similes sunt, sed membra tantum corporis discrimen faciunt.


 6. Animam peccatricem potius quam carnem. Tom. III. lib. de Anima I, integro cap. 40. et c. 58. num. 650. et lib. u. adu. Marc. c. 10. num. 165.

Ad istud Paradoxum in hec uerba alludit, et eadem opera confutat Petrus Lombardus, uerbis etiam a nobis illic citatis lib. II. Sentent. cap. 31. Putauerunt, inquit, quidam secundum Animam trahi originale peccatum, non solum secundum carnem, quia non solum carnem, sed et animam ex traduce arbitrati sunt. Ideoque sicut de corrupta carne caro seminatur, ita etiam de Anima peccatrice Animam peccatricem corruptione originali infectam a gignentibus trahi. Hoc autem, inquit, fides Catholica respuit, et tanquam ueritati aduersum damnat, que non Animas,  sed carnem solam ex traduce esse admittit. Allegauimus ibidem num. 455. pro contraria sententia SS. Ambros. et August. locos ab eodem Lombardo citatos.


7. De Anima corporea. Tom. I. Apolog. c. 48. num. 608. ac 609. et Tom. III. lib. de Anima, integris capitibus 5. 6. 7. 8. 9. 22. 36. 37. libro de Carne Christi, cap. 11. num. 98. lib. de Resurr. carnis c. 17. num. 131. cap. 45. num. 320. et c. 53. nu. 384. lib. 5. adu. Marc. c. 10. num. 158. et c. 15. num. 248. Quod proinde proprie spiritus non sit, ibid. lib. de Anim. cap. 11. et Tom. 4. in Fragmentis lib. de Censu anime aduersus Hermogenem.

Paradoxon istud Auctori impingunt SS. August.  libro X. de Gen. ad litt., duobus ultimis capitibus, et libro de Heres., et Fulgent. libro II. de fide ad Petrum. Sed non tam quod corpoream faciat  atque quod effigiatam et coloratam dicat, ille arguit. Sic enim loco priori: Denique Tertullianus, inquit, quia corpus esse animam credidit, non ob aliud fecit, nisi quod eam incorpoream cogitare non potuit, et ideo timuit ne nichil esset, si corpus non esset. Qui sane, quanquam acutus est, interdum contra opinionem suam uisa ueritate superatur. Quum enim anime colorem daret ereum ac lucidum, uentum est ad sensus quibus eam membratim quasi corpus instituere conatus est, et ait: Hic erit homo interior,  alius exterior, dupliciter unus, habens et ille oculos et aures suas, quibus populus Deum uidere et audire debuerat, habens et ceteros artus, per quos in cogitationibus utitur, et in somnis fungitur. Ecce quibus auribus et quibus oculis debuit audire et uidere Deum populus, quibus anima in somnis fungitur, quum si ipsum Tertullianum quisquam uideret in somnis, nunquam se diceret ab eo uisum, et cum eo locutum, quem uicissim ipse non uidisset. Postremo si anima seipsam uidet in somnis, quum iacentibus utique uno in loco membris corporis sui, ipsa per uarias imagines euagatur, quas uidet, quis eam uidit aliquando in somnis erei coloris ac lucidi, nisi forte ut cetera, que similiter falso uidet? Nam et hoc potest uidere,  sed absit, ut eam talem, quum euigilauerit, credat; alioquin quando se aliter uiderit, quod magis crebrum est, aut mutata erit anima eius, aut nec tunc anime uidetur substantia, sed imago corporis incorporea, que miro modo sicut in cogitatione formatur. Quis enim Aethiops non pene semper se nigrum uidet in somnis; aut si in alio colore se uidit, non magis miratus est, si fuit cum illo memoria; ereo tamen colore ac lucido nescio utrum se unquam uidisset, si nunquam istum legisset uel audisset. Quid quod ducuntur homines talibus uisis, et de Scripturis nobis uolunt prescribere tale aliquid esse non animam, sed ipsum Deum, qualis figuraliter Sanctorum spiritibus demonstratus est, qualis etiam in sermone allegorico ponitur. Similia quippe sunt illa uisa talibus  dictis, sic errant, constituentes in corde suo simulacra uane opinionis, nec intelligentes ita Sanctos de suis uisis talibus iudicasse, qualiter iudicant, si talia diuinitus in figuris dicta legerent uel audirent, sicut septem spice, et septem boues, septem anni sunt, sicut linteum quatuor lineis alligatum, uelut discus plenus uariis animalibus, orbis terrarum est cum omnibus gentibus; sic etiam cetera, et multo magis que de rebus incorporeis, corporalibus significantur, non rebus, sed imaginibus. Et item sequenti eapite: Noluit tamen Tertullianus animam crescere substantia sicut corpus; asserens etiam timoris sui caussam, ne etiam decrescere substantia dicatur, inquit, atque ta et defectura credatur; et tamen quia per corpus eam localiter tendit, non inuenit exitum incrementorum  eius, quam uult de semine exiguo equari corporis quantitati, et ait: Sed uis eius, in qua naturalia peculia consita retinentur, saluo substantie modulo, quo a primordio inflata est, paulatim cum carne producitur in membris. Hoc forte non intelligeremus, nisi adhibita similitudine eorum que uidemus, planum faceret quod dicebat. Constitue, inquit, certum pondus auri, uel argenti rudem adhuc massam, collectus habitus est illi, et futuro interim minor, tamen continens intra lineam moduli totum, quod natura est auri uel argenti; dehinc quum in laminam massa laxatur, maior efficitur initio suo, per dilatationem ponderis certi, non per adiectionem, dum extenditur, non dum augetur. Etsi sic quoque augetur, dum extenditur; licet enim habitu augeri, cum statu non licet. Tunc et  splendor ipse prouehitur auri uel argenti, qui prius fuerat quidem et in massa, sed obscurior, non tamen nullus. Tunc et alii atque habitus accedunt pro facilitate materie, qua duxerit eam qui agit, nichil conferens modulo nisi effigiem. Ita et anime crementa reputanda, non substantiua, sed prouocatiua. Quis hunc crederet cum isto corde tam disertum esse potuisse? sed tremenda ista sunt, non ridenda; ad hoc enim nunquam cogeretur, si aliquid cogitare posset quod et sit, et corpus non sit. Quid autem absurdius quam putare massam cuiuspiam metalli ex aliqua parte crescere posse dum tunditur, nisi decrescat ex altera, uel augeri latitudine, nisi crassitudine minuatur? Aut ullum esse corpus manente nature sue quantitate, quod undique crescat nisi rarescat? Quomodo  igitur implebit anima ex illa stilla seminis magnitudinem corporis quod animat, si et ipsa corpus est, cuius substantia nullo accessu crescat? quomodo, inquam, implebit carnem quam uiuificat, nisi tanto rarior fuerit, quanto grauius quod animauerit? Timuit uidelicet, ne deficeret etiam minuendo si cresceret, et non timuit ut deficeret rarescendo, quum non cresceret. Sed quid amplius immorer, quando et sermo pergit in prolixiorem modum, quam patitur terminandi necessitas, et sententia mea iam satis sit nota uel quid certum teneam, uel unde adhuc dubitem, et quare dubitem. Loco item posteriori: Animam dicit immortalem quidem, sed eam effigiatum corpus esse contendit. Hactenus S. Augustinus. Nos etiam Annotationibus  nostris in cap. 6. et ex S. Gregorio et Nysseno et Nazianzeno, ac Claudiano, de Statu anime, argumenta Platonicorum de anima incorporea confirmauimus; et in cap. 7. ac partim 8. argumenta ipsius Auctoris, uel ex Scripturis quedam, non concludere, ex SS. Iustino Mart. Gregorio Nysseno, August. Epiphanio, et dicto Claudiano ostendimus, et c. 9. n. 109. et 110. citauimus contra anime effigiem, et Platonem, et Clementem Alexandrinum. Deinde c. 11. allegauimus locum Auctoris lib. de Penitent. c. 3. n. 12. ubi contrarium antea senserat, animam uocans spiritum, Dei afflatu consummatum. Neque uero ex Scripturis Isaie XLII. et LuII. quas ibi pro se citat, concludi potest animam, spiritum in aliis Scripturis non uocari. Ceterum quo sensu corpus possit  dici anima, sese explicat libro aduersus Hermogenem, cap. 35. num. 124. in hec uerba: Ut concedam, inquit, aliquid esse incorporale de substantiis duntaxat, quum ipsa substantia corpus sit rei cuiusque. uidetur itaque ad id absurditatis de anima erei et lucidi coloris fuisse seductus, per falsas quasdam reuelationes cuiusdam montanistice femine, non quidem Priscille aut Maximille [uti aliquando existimauimus], que iamdudum antea suspendio perierant, sed cuiusdam earum discipule, sicuti patet ex dicto libro de Anima, cap. 9. num. 111. Idipsum Paradoxon attribuit alicubi Origeni S. Hieron. atque adeo etiam ad illius opera hoc Antidotum usui esse poterit.


 8. Animam nichil pati posse sine corpore. Tom. I. Apolog. c. 48. num. 609. libro de Testim. anim. cap. 4. num. 14.

Magdeburgenses Centuriatores non inter Paradoxa, sed inter dogmata fidei illud collocant, et ex Tertulliani iam dicto loco confirmant, sed frustra. Ipse enim Auctor, quasi retractans quod initio fidei non satis caute pronuntiauerat, postea de fide Catholica melius institutus, libro de Anima, integro cap. ult., late et pulchre deducit: Animas pati interim apud inferos, id est, usque ad iudicium extremum, ubi inter cetera: Quid ergo fiet in tempore isto? Dormiemus? At enim anime nec in uiuentibus dormiunt. Iam uero quam iniquissimum etiam apud inferos, si et nocentibus adhuc illis bene est? Nonne et de suo sufficit  sibi ad titulum passionis? quotiens illeso corpore anima sola torquetur bile, ira tedio plerumque nec sibi noto? Adeo nouit et apud inferos anima dolere sine carne, quia et in carne illesa, si uolet, dolet. Hoc si ex arbitrio suo in uita, quanto magis ex iudicio Dei post mortem? Nam et solos cogitatus et nudas uoluntates censura diuina persequitur. Ergo propter hoc congruentissimum est, animam, licet non expectata carne, puniri, quod non sociata carne commisit. In summa, quum carcerem illum, quod Euangelium demonstrat  inferos intelligimus, et nouissimum quadrantem, modicum quodque delictum illic luendum interpretamur; nemo dubitabit, animam aliquid pensare apud inferos. Id ipsum etiam inculcat libro de Resurrectione carnis, cap. 17, num. 133 ac 134. Ad quod  caput etiam adduximus similia testimonia Auctoris quest. et respons. inter opera S. Iustini Mart., Lactantii et S. Augustini, et indicauimus eam esse conformem Patrum sententiam.


9. Animam Sanctorum in sinu Abrahe, seu Paradiso, siue sub altari, seu loco non celesti, sed tamen inferis superiori, foueri et gaudere, ad diem usque iudicii Domini. Tom. I. Apolog. cap. 47. num, 601. Tom. III. libro de Anim. capite 7. num. 94. 95. 96. 97. cap. 9. n. 124. capite 55. n. 66. 58. 610. 611. cap. 56. n. 622. ac cap. ult. n. 644. lib. de Resurrectione car. cap. 17. num. 132. 134. libro III. aduers. Marc. capite 34. num. 548. 349. 550. 551. et Scorp. adu. Gnost. capite 12. num. 95. Tom. 4. libro de  Iudic. Domini cap. 11. num. 15. et in Fragment. libro de Parad. Denique tom. u. Nouatiani lib. de Trinit. cap. 1. num. 10.

Huic Paradoxo non solum apud Tertull. et Nouatianum, sed etiam apud alios ueteres occasionem dederunt, tum Lazari siue historia siue parabola,  quem uidit diues in sinu Abrahe, tum uisio S Ioan. Apostoli Apocal. uI. qua uidit animas Martyrum sub altari indutas stolis albis, quibus dictum est ut requiescerent, donec impleretur numerus conseruorum suorum, tum denique illud Christi ad latronem , Hodie mecum eris in paradiso. Hinc enim, quum uiderent distinguendum esse statum animarum sine corpore usque ad futurum iudicium,  a statu perfectiori animarum cum corporibus post resurrectionem uniuersalem, dictis sinus Abrahe, quietis placide sub altari, et paradisi appellationibus nuncuparunt: quemadmodum statum illum secundum, contrario, celestem sinum, altare superius, et celestem portum. Non uero, quod sentirent animas sanctorum tantisper carere diuini intuitus gloria, sicuti hodie Anabaptiste et Cornelius Agrippa eorum assecla, ut pote qui legissent apud Apostolum : Desiderium habeo dissolui, et esse cum Christo. Item illud : Bonam uoluntatem habemus peregrinari a corpore, et presentes esse ad Dominum. Et illud de ipsa Dei uisione: Nunc uidemus per speculum in enigmate, tunc autem facie ad faciem. Certe ipse auctor suam sententiam indicare uidetur  in hec uerba dict. lib. de Anima, cap. 56. num. 622: Usquequo perfectum illud repromittitur ad angelice plenitudinis mensuram temperatum. Si quis interim apud eum sit locus, aut alios Patres, qui hanc commodam interpretationem non recipiat, meminerit Lector, hunc errorem non officere eruditioni et pietati tam illustrium Scriptorum, quum Ecclesia illorum temporibus nichil adhuc certi de hoc articulo credendum statuisset. Sed circa Synodum Oecumenicam Florentinam, que post primam damnationem factam Epist. Decretalibus Innocentii III. et Benedicti XII. id definiuit, aliter sentire non licet. Illius aduersus errores Armenorum hec sunt uerba: Definimus illorum animas qui post baptisma susceptum nullam omnino  peccati maculam incurrerunt, illas etiam, que post contractam peccati maculam uel in suis corporibus, uel eisdem exute corporibus, prout superius dictum est, sunt purgate, in celum mox recipi, et intueri clare ipsum Dominum trinum et unum, sicuti est, pro meritorum tamen diuersitate alium alio perfectius: illorum autem animas, qui in actuali mortali peccato, uel solo originali decedunt, penis tamen disparibus, puniendas. Quid? quod dicta Scripturarum loca pro alia non faciant sententia, si diligentius inspiciantur. Primum enim etsi Lazarum et alios Patres ueteris Testamenti in sinu Abrahe, et latronem ibidem, siue in paradiso aliquandiu fuisse, satis in confesso sit: tamen inde per Christum in celum sunt deducti, iuxta illud Psalm. LXuII. et Ephes. Iu: Ascendens  Christus in altum captiuam duxit captiuitatem: id est, uel ipso Apostolo interprete: super omnes celos. Deinde loco illo citato  S. Augustinus stolas interpretatur albas, Serm. 4. de Solem. Sanct., mercedem baptismi, premium Martyrii, et gaudium celestis patrie: allegans ad hoc uerba sequentia : Stabunt ante thronum in conspectu Agni, amicti stolis albis, et palme in manibus eorum; unde concludit: Stant in conspectu Agni ante thronum Dei coronati, nulla illic ratione a contemplanda eius gloria separandi. Nos itaque locos similes et Cypriani et eiusdem S. Augustini, ac SS. Ambrosii et Chrysost.  citauimus in Annotat. nostris ad Epist. S. Cypriani 16. num. 19. Annotauit etiam  aliquot pro nobis loca Feu-ardentius in S. Ireneo, contra quam alii sentiunt, lib. I. cap. 2. num 3. et alibi. Si quis plura desideret, uideat Sixt. Senens. Bibl. Sancte libro 6. Annot. 264. et 345. Hinc interim addemus, quod Auctor, ubi lib. de Anim. cap. 55. Solis Martyribus patere paradisum dicit, quum alibi omnium Sanctorum commune receptaculum uocet: sic explicet B. Cyprianus eius discipulus, Epist. 32. ad Antonin.: Aliud est ad ueniam stare, aliud ad gloriam peruenire, aliud missum in carcerem non exire inde donec soluat nouissimum quadrantem, aliud statim fidei et uirtutis accipere mercedem; aliud pro peccatis longo dolore cruciatum emundari et purgari diu igne, aliud peccata passione purgasse; aliud denique pendere in die iudicii ad sententiam Domini, aliud  statim a Domini coronari. Quod ipsum facere ad confirmandam traditionem Ecclesie de Purgatorio, ibidem annotauimus numer. 59. et ad Tertulliani lib. de Anima capit. 55. num. 611. Ceterum Auctori, qui omnes animas etiam fidelium priorum sequestrari uul usque ad diem iudicii, prorsus contraria est illa B. August. affirmatio, lib. 20. de Ciuit. Dei: Iam inde quo sanguis Christi antiquos sanctos ex inferis eruit, deinceps boni fideles, effuso illo pretio redempti prorsus inferos nesciunt.


10. Animarum Mortuorum omnem exhibitionem incorporalem prestigias esse. Tom. III. libro de Anim. capite 57. num. 643.

 Prima quidem facie uidetur istud Paradoxon, sed agit Tertullian. ex instituto contra Simonis Magi discipulos hereticos, qui etiam Prophetarum animas ab inferis mouere se spondebant, quod non nisi mendacio in anima Samuelis Pythonico spiritui licuisse,  ipse sentit: sed transfiguratum Satanam angelum lucis: de quo etiam alios Patres quosdam dubitasse ibidem adnotauimus num. 638. Deinde seipsum explicat adiiciens: nulli anime inferos patere, idque adprobans ex dictis Abrahe ad diuitem . Quum interim fateatur quasdam animas in corpora Dei uirtute posse reuocari, quidni et ex peculiari Dei priuilegio extra corpus etiam exhiberi? maxime quum  exemplum habeamus in Libris Machabeorum de apparitione Onie  sacerdotis et Hieremie Prophete. Ut ut sit, S. Augustinus pulchre hac de re sic scripsit libro de Cura pro mort., c. 10. 11. 15, ac 16: Narrantur uisa quedam, feruntur mortui nonnulli uel in somnis, uel alio quocumque modo apparuisse uiuentibus, atque ubi eorum corpora iacerent inhumata nescientibus, locis demonstratis admonuisse, ut sibi sepultura que defuerat, preberetur. Hec si falsa esse responderimus contra quorumdam scripta fidelium  et contra eorum sensus qui talia sibi accidisse confirmant, impudenter uenire uidebimur. Angelicis igitur operationibus fieri, inquit, crediderim, siue  permittatur desuper, siue iubeatur. Id autem aliquando utiliter fit, siue ad uiuorum qualecumque solatium, siue ut his admonitionibus generi humano sepulture commendetur humanitas. Deinde post multis in utramque partem productis argumentis, sic concludit: Mitti quoque ad uiuos aliquos ex mortuis, sicut e contrario Paulus ex uiuis in paradisum raptus est, diuina Scriptura testatur. Nam Samuel Propheta defunctus uiuo Sauli Regi futura predixit , quum liber Ecclesiasticus, quem iehsu filius Sirach scripsisse traditur, et propter eloquii nonnullam similitudinem Salomonis   pronuntiatur, contineat in laude Patrum  quod Samuel etiam mortuus prophetauerit. Sed si huic lib. ex Hebreorum, quia in eo non est, Canone contradicitur, quid de Mose dicturi sumus, qui certe et in Deuteronomio mortuus, et in Euangelio cum Helia, qui mortuus non est , legitur apparuisse uiuentibus? Hinc et illa soluitur questio quonam modo Martyres, ipsis beneficiis que dantur orantibus indicant se interesse rebus humanis, si nesciunt mortui quid agant uiui. Non enim solis beneficiorum effectibus, uerum etiam ipsis hominum aspectibus, Confessorem apparuisse Felicem , quum a Barbaris Nola oppugnaretur, audiuimus, non incertis rumoribus,  sed testibus certis. uerum ista diuinitus exhibentur, longe aliter quam sese habet usitatus ordo, singulis creaturarum generibus attributus. Quanquam ista questio, inquit, uires intelligentie mee uincat, quemadmodum opitulentur Martyres his quos per eos certum est adiuuari. Res hec altior est quam ut a me possit attingi, et abstrusior quam ut a me ualeat perscrutari; et ideo quid horum duorum sit, an uero fortassis utrumque, ut aliquando ista fiant per ipsam presentiam Martyrum, aliquando per angelos suscipientes personam Martyrum, definire non audeo: mallem a scientibus ista perquirere, que ipsa in compendium contraxit auctor libri de Spiritu et Anima, cap. 26, exstantis inter opera B. Augustini.


 11. Animos hominum pessimos post mortem in Demonas uerti. S. August., libro de heres., ad Quoduultdeum.

Istud paradoxum non tam Tertulliano tribuendum quam Tertullianistis; supra adnotauimus ad finem uite Auctoris, quod illis id nominatim attribuant B. Isidorus, Honorius, Rhabanus et Gratianus, in Hereticorum Catalogis. Quo fit, ut etiam apud B. Augustin. censeamus legi debere dicunt et paulo post credunt, pro dicit et credit: maxime cum nichil tale reperire sit in scriptis Tertulliani, neque illi uspiam, sed Origeni adscribat Beati Hieronymi Epist. 59. ad Auitum, et lib. II. adu. Ruffin. Ea uero tam absurda est, ut non alia confutatione opus habeat, quam quod  heresis nomine damnata sit, tum a scriptoribus iam dictis, tum a Sexta Synodo, etsi paulo obscurius, in Origene et eius complicibus, Act. 11, Epist. Sophron. Patriarche Hierosolym. Orta quippe ex Platonis schola, qui uel Auctore teste, lib. de Anima, capit. 23. 24. et 28. aiebat animas hinc in celos abire unde uenerant, et rursus huc redire. Cui nimirum quid tribuebant Origenes et heretici reliqui, ut uerissimum sit quod non semel Auctor repetit, Patriarchas hereticorum esse Philosophos. Imo quod eadem ratione sequeretur bonos homines in angelos conuerti, expresse negat ipse. Sic enim lib. adu. ualent. cap. 32. num. 362: Et tamen illuc habeo deuertere, ubi post excessum omnino non nubitur, ubi superindui potius quam despoliari, ubi etsi despolior sexui meo, deputor angelis,  non angelus aut angela. Denique l. de Anima cap. 56. num. 622. non angelorum substantiam hominibus pollicetur, sed perfectum illud ad angelice plenitudinis mensuram temperatum. Deinde lib. de Resur. carn. c. 62. num. 428: Denique, inquit, non dixit, Erunt angeli, ne homines negaret, sed, Tanquam angeli, ut homines denegaret. Non abstulit substantiam cui similitudinem attribuit. Quare satis mirari nequeo  Guidonem Carmelitam lib. de Heres. cap. 36. Tertulliano utramque hanc heresim adscribere, quas rectius Philastrius lib. de Heres., cap. 36. inter innominatas sine auctore certo collocat.


12. De baptizandis hereticis, eo quod apud illos omnia  ueritati extranea et contraria. Tom. III. lib. de Prescript. adu. heret. c. 12. nu. 78. ac. 80. et lib. de Baptis. c. 15. n. 106. Tom. 4. inter fragmenta lib. de Baptis. Greci, Tom. 5. lib. de Pudic. cap. 19. num. 162.

De hoc Agrippini Carthaginiensis, aliorumque Cepiscoporum, et Tertulliani, ac postmodum S. Cypriani, aliorumque Africe et Cappadocie Episcoporum Paradoxo, ne hic sim prolixior, uideat Lector Adnotat. nostras in Epist. S. Cypriani LXX. ad Ianuarium, LXXI. ad Quintum, LXXII, ad Stephanum, LXXIII. ad Iubaianum, LXXIu. ad Pompeium, et LXXuI. ad Magnum; item Concilium Carthaginiense sub ipso celebratum; et uitam eiusdem ad annos Domini 252. ac 256; item Firmiliani ad Cypr. Epistolam inter  eius Opera LXXu; denique adnotat. nostras in Tertull. ad fragmenta lib. de Baptis. et in uita eiusdem etiam nostra ad annum Domini 201. Quibus adiicio non mirum cuipiam debere uideri, si Agrippinus cum suis Cepiscopis tale decretum de baptizandis iis, qui ex heresi ad Catholicam reuertebantur, ediderit, et Tertull. scripto Grece iam dicto libro adprobauerit. Nam plerique usque ad id temporis heretici, aut non eumdem Christum confitebantur, atque adeo in Regula fidei ab Apostolis tradita  non conueniebant, quum tamen solemne semper fuerit, obsignare  fidem in Patre, et Filio, et Spiritu Sancto, adiecta necessario Ecclesie mentione, sicuti latius uidere est, Adnot. nostris ad  lib. de Baptis. num. 2. inter. Baptismi ceremonias, et cap. 6. n. 45. 46. ac 47. Certe eodem modo interpretatur Carolus Bouius Apost. canonem 47. et 5. Clement. Romani Constit. Apost. lib. 6. cap. 15. Hinc et Synodus Nicena 1. Can. 19. et eiusdem etatis Synod. Laodicena C. 8. et Concil. Arelat. 2. Can. 17. Paulianistas et Cataphrygas baptizari debere definit, quibus addit Synod. II. Constantinopolitana Can. 7. Eunomianos, Sabellianos et Galatas hereticos; Synodus denique uI. in Trullo celebrata, Manicheos, ualentinianos, Marcionistas et similes. Atqui tempore Tertulliani potissimum florebant Hermogeniani , Praxeani, Cataphryges, ualentiniani, Marcionite, et eius  assecle Apelletiani, denique et Quintillianiste, contra quos ex professo latinum librum, ex quo fragmenta libri greci desumpta sunt, que de Baptis. Auctor conscripsit. De illis uerum est illud Auctoris lib. de Presc. adu. heret.: Apud illos omnia extranea et contraria nostre ueritati, et illud lib. de Baptis.: Non idem Deus est nobis et illis, nec idem Christus, ideo nec baptismus, quia non idem. Quod satis constat de Hermogenianis, Praxeanis, Cataphrygibus, et Quintillianistis, qui aut unicam agnoscebant in Deitate personam, aut Patripassiani fuerunt. De Marcionitis, ualentinianis, et Apelletianis, uel ipse August. dubitat, lib. III. de Baptist., cap. 15. an uerbis Euangelicis in nomine Patris et Filii et Spiritus Sancti baptizauerint,  eo quod et de Deo et de Christo male senserint. Quare et nobis  credere licet eos regulam baptismatis non tenuisse, et  in unam duntaxat mersionem baptizasse. Quanquam interim S. Augustinus, lib. 6. de Bapt. cap. 25, etiam illum pro uero baptismo agnoscat, cuius precibus quedam inseruntur contra catholicam fidem, dummodo uerbis euangelicis consecretur. Atque adeo ad similia S. Cypriani uerba, qualia auctoris, eo quod in genere ea allegauit contra hereticos omnes, Antidotum afferre solet libris septem de Baptismo contra Donatistas, qui omnium hereticorum baptisma impugnabant. Imprimis ad id quod dictum est: baptismum unum esse, et hereticorum baptismum ueritatis non esse, quod habet lib. de Pu dic.  lib. II. c. 3. respondet et S. Aug., lib. 5. c. 21. et 29. lib. 6. cap. 8. 9. 12. 13. Ad illud: Nemo inde strui potest unde destruitur: Nemo ab eo illuminatur, a quo contenebratur, lib. 4. cap. 11. 12. 13. 14. 15. 16. 17. sicuti etiam ad illa supradicta: Non idem Deus est nobis et illis, nec idem Christus, ibid. et lib. 5. cap. 26. Ad illud: Apud hereticos extranea aut aduersaria ueritati omnia, lib. 6. cap. 40. Ad illud denique: Baptismum, quum rite non habeant, nec possunt accipere, quia non habent, lib. 7. cap. 29. 33. 35. et 47. Ceterum hoc unum hic repetendum, quod fateatur non semel Augustinus, neque Agrippinum, neque Cyprianum cum suis emissuros fuisse Decretum tam generale aduersus hereticorum baptismum, si aliquid aliquo Concilio plenario definitum fuisset, sicuti postea, exceptis  solis Paulianistis, a Niceno generali 1. uti iam dictum est.


13. De Christo Dei Spiritu. Tom. I. Apolog. cap. 21. num. 314. Tom. II lib. de Orat. cap. 1. num. 2. Tom. III. aduers. Marc. lib. I. cap. 19. num. 127. lib. III. cap. 6. num. 38. 39. ac cap. 16. lib. 4. cap. 21. num. 314. et lib. aduers. Prax. cap. 26. num. 155.

De hac phrasi ueterum, uerba S. Hieron. adnotauimus in cap. Iu. Epist. ad Gal. et Epist. ad Pammach. et Ocean. de erroribus Origenis, in librum S. Cypriani de Idol. uanitate, num. 71. Multi, inquit, per imperitiam Scripturarum , asserunt Spiritum Sanctum sepe Patrem, sepe Filium nominari. Quod usque adeo uerum est, ut preter Lactantium eamdem  sit reperire apud Auctores Librorum de Montib. Sina et Sion, et adu. Iud. qui insecuti sunt Christum in operibus S. Cyp. nostris. Eodem haud dubie pertinet, quod toties Christum Dei spiritum appellet Tertull. idque eodem sensu quo Deus spiritus uocatur Ioan. III. et I Ioan. Iu. Alioqui distinctas ab eo, sicuti ab aliis etiam ueteribus, tres in diuinitate personas, Patrem, Filium, et Spiritum Sanctum constat ex eodem lib. adu. Prax. cap. 2. num. 24. cap. 4. num. 40. c. 8. n. 90. c. 9. n. 61. c. 13. n. 75. ac 78. et illo ipso c. 26. n. 158. c. 30. n. 183. denique c 30. n. 182. Quibus locis illud longe apertissimum, quum Spiritum Sanctum uocat, tertium numen diuinitatis, et tertium nomen maiestatis.


 14. De Christo reuelato per predicationem anno Tiberii Cesaris 12., passo anno eiusdem 15. Tom. I. lib. adu. Iud. c. 8. n. 82. et tom. III. l. 1. adu. Marc. c. 15. n. 102.

Quanquam uarient in priori loco exemplaria Tertulliani, tamen eam eius fuisse sententiam asserit Euseb., in Chronic., et ex posteriori loco patet; imo et ex priori, eodem c., n. 92. ubi Passionem Domini collocat Coss. Rubellio Gemino et Rufio seu Fusio Gemino, quorum consulatus incidit in annum 15. Tiberii. In quo illum sunt imitati Iul. African., lib. de Tempor., apud S. Hier. Comm. in Danielem, Lact., l. Iu. c. 10; Paul. Oros. l. uII. c. 10. Atqui quum id sit contra expressa Euangelii uerba Luc. III. ubi anno 15. Imperii Tiberii Cesaris baptizatus legitur, fateri  oportet humanitus hic aliquid Auctori illisque contigisse. Quare rectius Clem. Alexandr., sub finem lib. I. Strom., Euseb. in Chron., Iornand. in Annal. Honor. Beda, Nicephor. in Chron. anno Tiberii 18. passum Christum scribunt, etatis nempe sue 33. iam incepto. De consulatu quo passio Christi contigit, non ita conueniunt omnes. S. Aug. lib. XuIII. de Ciuit. Dei, c. ult., et Seuerus Sulpitius Hist. sacre lib. II. fortassis auctoritate ducti Tertulliani, non examinatis Fastis Consularibus, sub duobus Geminis collocant, sicuti etiam suprascripti loco priori Auctores. Recentiores aliquot, qui Dominum anno etatis 34. passum scribunt, Consules assignant Galbam et Syllam, qui anno Tiberii 19. consulatum gesserunt. uerum Euangelio magis conformis est eorum sententia,  et nominatim Cassiodori castigatioris, qui annum passionis assignant Consulibus Cn. Domitio L. F. L. Ahenobarbo et A. uitellio P. F. Q., cum quibus consentiunt adeo omnes supranominati, qui anno Tiberii 18. passum Christum scribunt. Qui plura desiderat, uideat Paulum Midelburgensem, Episcopum Forosempronianum libris 33. de anno et die Passionis Domini. Hoc unum adiiciam, quod habet S. Aug., l. II. de Doctrina Christ.: Ignorantia consulatus quo natus est Dominus, uel quo passus est, nonnullos cegit errare, ut putarent quadraginta sex annorum etate passum Dominum, quia per tot annos edificatum est templum, quod imaginem Dominici corporis habeat. Ubi fortassis tacite significat S. Ireneum, lib. II, cap. 39. et 40. qui nititur probare passum Christum anno  fere quinquagesimo, et saltem post quadragesimum etatis annum, ex illo Ioan. uIII: Quinquaginta annos nondum habes. Et uero ignorantiam illam consulatus contigisse uerisimile est uariis Fastorum Consularium exemplaribus. Quorum quosdam citans, prorsus alios quam hodie exstant, Epiphan., her. 51. Saluatorem passum scribit uinnicio Cassioque Coss., quorum consulatus incidit duntaxat in 13. annum Tiberii iuxta castigatiores Fastos. Facit pro eodem liber ille Consulatuum ms. in quo adnotauit Cuspinian. in Cassiod. Consules collocari duos Geminos anno 18. Tiberii.


15. De Deo corporeo, quod nichil incorporale sit. Tom. II. lib. de Penit., c. 3. n. 12. Tom. III. lib. adu. Hermog. cap. 35. num. 124. lib. de Carne Christi. cap.  2. num. 97 ac 98. lib. II. adu. Marc. cap. 16. num. 100. et apertissime lib. adu. Praxean cap. 7. num. 54.

Hunc errorem Tertulliano adscripserunt iam olim S. August. locis mox citandis, S. Fulgent. lib. II, de fid. ad Petr. et Gennad. l. de Dogmat. Eccl. uerum S. August. eum excusat his uerbis lib. X. de Gen. ad litt. cap. ult.: Timens ne nichil esset, si corpus non esset, nec de Deo ualuit aliter sapere. Qui sane quanquam  acutus est, interdum contra opinionem suam uisa ueritate superatur. Quid enim uerius dicere potuit, quam id quod ait quodam in loco : Omne corporale passibile est? Debuit ergo mutare sententiam, qua alibi dixerat  etiam Deum corpus esse. Neque enim arbitror eum ita desipuisse, ut etiam Dei naturam passibilem crederet, ut iam Christus, non in carne tantum, neque in carne et anima, sed in ipso uerbo, per quod facta sunt omnia, passibilis et commutabilis esse credatur, quod absit a corde christiano. Et rursum ibidem uerbis etiam supra citatis: Sed tremenda sunt ista, non ridenda. Ad hec enim nunquam cogeretur, si aliquid cogitare posset, quod et sit, et corpus non sit. Rursum lib. de heres. ad Quoduultd., her. 86. ipsum etiam Deum corporeum esse dicit, licet non effigiatum . Nec tamen hinc hereticus creditur factus. Posset enim quoquo modo putari, ipsam naturam substantiamque diuinam corpus uocare, non tale corpus,  cuius partes alie maiores, alie minores, ualeant uel debeant cogitari, qualia sunt omnia, que proprie dicimus corpora , sed potuit, ut dixi, propterea putari Corpus Deum dicere, quia non est nichil, non est inanitas, non est corporis uel anime qualitas, sed ubique talis, et per locorum spatia nulla partitus, in sua tamen natura atque substantia immutabiliter permanet. Certe ipse Auctor satis se explicat. Sic enim l. adu. Hermog.: Ut concedam esse aliquid incorporale, de substantiis duntaxat; quum ipsa substantia corpus sit rei cuiusque, et lib. de Anima, cap. 7, n. 96: Nihil enim, si non corpus. Item lib. de Carne Christi: Quum autem sit, habeat necesse est aliquid, per quod est. Si habet aliquid  per quod est, hoc erit corpus eius. Omne quod est, corpus est sui generis; nichil est incorporale, nisi quod non est. Denique lib. II aduersus Marcionem: Nam et dextram, inquit, et oculos et pedes Dei legimus, ne ideo tamen humanis comparabuntur, quia de appellatione sociantur. Quanta erit diuersitas diuini corporis et humani sub eisdem nominibus membrorum, etc. Ceterum Deum incorporeum docent ceteri Patres omnes, et inter hereses collocant contrarium affirmare, sicuti patet ex Philastrio, S. August., Epiphan., Theodoreto, Damasceno, Isidoro, Rhabano in Catalogis heretic. quum Audianorum siue Anthropomorphitarum faciunt mentionem.


16. De Dei ira. Tom. I. lib. de Testim. Anim. cap. 2. num. 7. Tom. III. lib. de Anim. cap. 16. num. 211.  Aduers. Marc. lib. I. cap. 26. num. 181. lib. 2. cap. 10. num. 94. lib. 4. cap. 15. num. 195 et cap. 31. num. 507.

Prima quidem facie uidetur Tertullianus Deo attribuere iram dictis locis, sed ubique fere uindictam, seu ultionem Dei interpretatur. Et uero id inculcare eum oportuit toties, non solum contra Gentes, sicuti primo loco, sed maxime adu. Marcion. qui Deum asserebat bonum duntaxat, non uero uindicem aut iudicem. Quo fit ut latissime aduersus illum disputet, et contrarium ex Scripturis ostendat, illis usus subinde, que ire Dei, atque adeo uindicte mentionem faciunt, maxime l. adu. Marc. c. 25. 26. 27. et 28. I. II. c. 11. 12. 13. 14. 15 et 16. Est quidem locus unus, ubi  motus animi in Deo uidetur agnoscere, sed preter quam quod ibidem, emulari, irasci, interpretatur, damnare, uexare, postremo omnium loco se magis explicat, quum moueri Deum, et motus in Deo, pro ira accipit. Denique prorsus seipsum explicat dicto c. 16, I. II. in hec uerba: Siue ira, siue emulatio, siue seuitia, debita hec omnia sunt seueritati, sicut seueritas debitum est iustitie. Deinde quum obiecisset uerba Marcionis: Si Deus irascitur et emulatur, et extollitur, et exacerbatur, ergo et corrumpetur, ergo et morietur. Scite admodum respondet: Stultissimi qui de humanis diuina predicant, ut quoniam in homine corruptorie conditionis habentur huiusmodi passiones, idcirco et in Deo eiusdem status existimentur. Discerne substantias et suos eis distribue sensus, tam diuersos, quam substantie  exigunt, licet uocabulis communicare uideantur. Nam et dexteram, et oculos, et pedes Dei legimus; nec ideo tamen humanis comparabuntur, quia de appellatione sociantur.


17. Ecclesiam esse in tribus, etiam laicis. Tom. u. lib. de Exhortat. castit. cap. 7. num. 40 et lib. de Pudic. cap. 21. num. 191.

Non male Tertull. lib. de Penitent., c. 10, n. 60, dixerat, utpote ante omnem heresim: in uno et altero Ecclesia est, utpote qui ibi alluderet ad illud : Ubi sunt duo uel tres congregati in nomine meo ibi sum in medio eorum; quum premisisset paulo prius: Dic Ecclesie. Quod tamen de prefectis Ecclesie  Episcopis, non uero de laicis interpretantur ueteres omnes, ipse quoque eodem loco loquens de sacerdotibus, quibus fiebat exomologesis. Prorsus etiam catholicum est illud l. de Baptism., cap. 6, num. 47: Ubi tres, id est, Pater, et Filius, et Spiritus Sanctus, ibi Ecclesia, quia trium corpus est. uerum ad heresim pertinet, sicut etiam in uita eius adnotauimus, illud lib. de Exhort. castit.: Sed et ubi tres, Ecclesia est, licet laici. Unusquisque enim de fide sua uiuit. Maxime quum iisdem fere uerbis idipsum repetat l. de Pudicit.; ex quo loco colligitur eo uenisse eum dementie, uti existimauerit Ecclesiam fuisse in tribus, nempe Montano, Prisca et Maximilla: quo pertinet quod ibi preterea negat, Ecclesiam esse numerum Episcoporum. uerum late contrarium deduximus Adnot.  nostris in locum priorem, uel ex ipso Tertulliano adhuc catholico, uti etiam aduersus Magdeburgenses, qui inde colligebant Ecclesiam esse in paucis. Si quis plura desideret, perlegat libros, quotquot scripsit S. August. contra Donatistas, qui Scripturas tum ueteris, tum Noui Testamenti undequaque congessit, quibus constet non in uno solo terrarum loco, utpote Africa, Ecclesiam esse, sed toto orbe terrarum dispersam, iuxta et uaticinia Prophetarum et Apostolorum testimonia sole clariora: quo Lectorem remittimus, ne hic prolixiores simus. Hoc unum addemus, ad eamdem eius heresim pertinere, quod ait tom. II, lib. de Coron. milit., cap 4, num. 47: An non putas omni fideli licere concipere et constituere, duntaxat quod Deo congruat?


 18. De Ecstasi siue amentia, siue spiritu Prophetico, Montani et insanarum uatum Priscille et Maximille, et similium. Tom. II. lib. de uirgin. ueland. c. 1. n. 12. Tom. III. l. de Anima. c. 9. n. 111. c. 45. n. 488. c. 47. n. 543. lib. de Resurrect. carn. c. 11. n. 98. ac c. ult. n. 436. Adu. Marc. lib. Iu. c. 22. num. 325 et lib. u. cap. 8, num. 135 ac 136, lib. ad Prax. c. 1. num. 7. 8. ac 10. et cap. 15. num. 93, ac cap. 30. num. 183. Denique in Fragmentis librorum septem de Ecstasi.

Istam heresim Tertulliano iam olim impegerunt S. Pacianus, S. Hieron. et Nicephorus locis citatis ad Fragmenta librorum eius De Ecstasi, tom. Iu, ubi ex eodem Hieron. et Epiphan. ostendimus Ecstasin in Adamo  , fuisse profundum soporem, non mentis euictionem, et ecstasin in Apostolis  Petro, Ioanne, ac Iacobo, neque amentiam fuisse, sed admirationis ecstasin, neque etiam cum prophetia aliqua coniunctam. Deinde ex Apostolo  quantumuis contrarium Auctor eliciat, addita perperam clausula: in ecstasi constare spiritum Prophetarum Prophetis subiectum esse, utpote quum  prophetia uisio uocetur, quam adeo intelligebant Prophete, propterea uidentes appellati, non uero ut amentes inuiti loquebantur, aut sine mente sonum dabant. Unde colligere est reuera amentiam fuisse, non Prophetiam, in Montano et eius pseudoprophetissis,  atque adeo Deo disponente factum esse, ut uel hac appellatione sibi ipsi contradiceret Auctor. Idipsum pulchre ante illos aduersus Montanum deduxit Apollinarius Hierapolitanus Episcopus apud Euseb. lib. 5. cap. 15. scribens illos spiritu quodam maligno abreptos, derepente furore et mentis insania  exagitatos, peregrinas quasdam uoces fundere, et contraquam Ecclesie consuetudo, cum traditione, tum successione antiquitus ab Apostolorum temporibus eousque deriuata postulabat, prophetare scilicet cepisse. Citat ille  et Miltiadis librum aduersus eumdem, in quo ostendit, minime credi oportere, quemquam Prophetam furore percitum prophetare solere. Neque enim  quemquam ueteris aut Noui Testamenti Prophetam  allegare poterunt, qui insano spiritu  ad hunc modum fuerint aliquando exagitati. Neque de Agabo, neque de Iuda, neque de Sila, neque de Philippi filiabus  neque de Ammia ex Philadelphia, neque de Quadrato , neque de aliis quibusuis preterea, quod uesano ipsorum more illa ex parte aliquando prophetauerint, omnino gloriari poterunt. Quorum nomina propterea sese recensuisse postmodum indicat, quod iactitarent, mulieres illas Nontani illis omnibus in prophetie munus proxime successisse, non aliter atque  in libris septem de Ecstasi, quorum septimum scripsit aduersus Apollonium Tertullianus, in confirmationem eiusdem illarum pseudoprophetie scripsit,  Melitonem suorum prophetam putatum, ut ita tacite successionem quamdam prophetie tanquam uere insinuaret. Denique Apollonius libro suo aduersus Cataphrygas  testatur Zoticum Episcopum Comane, quum Pepuzam aduentasset, ibi Maximilla prophetare se simulante, insanum in illa spiritum deprehendisse. Similiter Serapion , Antiochenus Episcopus, Beatum Sotam in Anchialo uoluisse Priscille demonem eiicere, sed ueteratorios illos hypocritas neutiquam permisisse. Ceterum nichil pro Auctore facit, quod lib. u, adu. Marc. Prophetandi ius etiam mulieres habere contendat, ex eo quod 1. Cor. XI. Apostolus Mulieri etiam prophetanti uelamen imponat: quia non ueram prophetiam, sed mentis amentiam fuisse  in insanis illis uatibus Priscilla et Maximilla iam probatum est: ut taceam quod illa impugnet ipse adhuc catholicus, lib. de Prescr. adu. heret. XLI. in hec uerba: Ipse mulieres heretice quam procaces: que audeant docere, contendere, exorcismos agere, curationes repromittere, forsitan et tinguere, sicut latius ibi deduximus, num. 260. 261. 262. ac 263. ad Lib. de Bapt. adu. Quintillam, etiam montanice factionis feminam, num. 2.


19. Filium Dei Christum, semper uisum ab hominibus, in uera, etsi non nata carne. Tom. I. lib. adu. Iud. cap. 9. n. 114. 115. Tom. III. lib. de Carne Christi c. 6, n. 58. adu. Marc. lib. II, c. 27, n. 187. lib. III. cap. 6. num. 39, cap. 9. num. 65. lib. u. cap. 19, n. 296, lib. adu. Prax. cap. 14, n. 86. 87, cap.  16, num. 96. 98. 100. 101. et tom. Iu. lib. u. adu. Marc. carm. cap. 5. num. 8.

Non illud Paradoxum uidetur, quod scribit Tertullianus, Filium Dei, non Patrem, quoties id in Scripturis legitur, uisum uel auditum ab hominibus, nempe quum apparuit Adamo, Gen. III; Ne, Gen. IX; Abraham, Gen. XII. XuII. XuIII; Loth, Gen. XIX; Agar, Gen. XXII; Iacob, Gen. XXIX. XXXII. XXXu. et Moysi, Exod. III et sequ. XXXII ac XXXIII. quum id desumpserit ad uerbum fere ex S. Iustino Mart., Dialogo adu. Tryphonem, et partim ex S. Iren. lib. III. cap. 6 ac lib. Iu. cap. 23. et eos sequantur Nouatianus lib. de Trinit. cap. 25. 26. 27, B. Cyprian. lib. II. Testim. adu. Iud. cap. 5 et 6, ex iis locis comprobantes,  Christum non hominem solum aut angelum, sed et Deum fuisse appellatum: nec aliter S. Ambr. Prefat. in Lucam, S. Epiph. in Ancoratu, Prudentius adu. Anthropomorphitas, et Arnob. in Psal. CIu. Quo uidentur adducti tum uerbis illis Deum Patrem  nemo uidebit unquam, et uiuet. Exod. XXXIII. ac similibus, Ioan. uI non quia Patrem quis uidit, nisi qui a Deo est: et e contrario illis Christi, Ioan. uIII. Abraham exsultauit ut uideret diem meum, uidit et gauisus est. Quanquam interim S. August. lib. III. aduers. Maxim. cap. 26. et lib. II de Trinit. cap. 10. 11. 12. 13. 14. 15. 16 ac 17, maluerit asserere, Deum Patrem et totam Trinitatem uisum dictis locis per subiectas creaturas, ut ne consentiret Maximino Arriano, cui non suffecit dictas apparitiones  de Christo interpretari, sed inde colligere nitebatur Christum per diuinitatis sue substantiam uisibus humanis apparuisse, a qua heresi procul certe abfuit Auctor, quantumlibet eam quidem illi impingant. At illud Paradoxum est, et Tertulliano peculiare quod aliquot locis dicat, uisum Christum in carne uera, et solida, etsi non nata, idque zelo non secundum scientiam, uti tanto magis probaret, aduersus Marcionem, aliosque eius asseclas, carnem Christi, quam postea ex uirgine accepit, non phantasticam fuisse, sed ueram ac solidam, si iam olim ante in carne uera uisus diceretur. Alioqui certe lib. contra Praxean. S. Iustini Mart. sententiam secutus, qui eas apparitiones figuratas fuisse affirmat, seipsum explicat: Dicimus enim  et Filium suo nomine eatenus  inuisibilem  qua sermo; uisibilem autem fuisse ante carnem eo modo quo dicit ad Aaron et Mariam : Et si fuerit prophetes in uobis, in uisione cognoscar illi, et in somnio loquar illi. Et post allegata uerba illa Exod. III: Os ad os loquar illi in specie, subiungit: Igitur quum Moysi seruat conspectum suum et colloquium facie ad faciem in futurum  apparet retro semper in speculo, et enigmate, et uisione et somno Deum, id est Filium Dei, uisum tam prophetis et Patriarchis, quam et ipsi adhuc Moysi. Nec absimiliter loco posteriori: Ipse enim et ad humana semper colloquia descendit, ab Adam usque ad Patriarchas et Prophetas, in  uisione, in somno, in speculo, in enigmate. Ceterum S. Augustino locis iam citatis magis placet, ut dictis uisionibus Christus quidem fuerit figuratus, sed per angelos figura duntaxat Deum apparuisse, id probans ex Scripturis, Osee XII, ubi angelum fuisse dicitur, qui cum Iacob colluctatus est, et Hebr. XIII, quum dicuntur quidam nescientes angelos recepisse hospitio. Quibus adiicere licet, quod Deum, quem sibi in rubo et in Sina apparuisse Moses dixit, hunc ipsum S. Stephanus, Act. uII. angelum fuisse testatur.


20. De Fuga in persecutione non licita. Tom. II. lib. I ad Uxor. cap. 3. n. 17. lib. de Cor. milit. cap. 1. num. 18. et tom. u. libro integro eius argumenti.

Hunc Tertulliani errorem, quem late deducit lib.  de Fuga in persecutione, conscripto iuxta S. Hieron. Sophron. et Nicephor. adu. Ecclesiam, tam late confutauimus nostris in illum Adnotationibus, ut non multis hic sit opus. uide ibidem, quod ad calcem argumenti subiecimus, antidotum ex ipso auctore adhuc catholico, tom. II. lib. de Patient. cap. 13. num. 88. S. Cypriani locis aliquot; S. Athanasii Apologia pro sua fuga, et S. August. Epist. 180. ad Honoratum: e quibus etiam ad singula pene argumenta contraria respondimus: maxime cap. 4. num. 35. cap. 5. num. 39. cap. 6, num. 43. 47 ac 49, cap. 7. num. 54, cap. 8. n. 55. 57 ac 58, cap. 9. num. 60. et cap. 18. num. 75. uerba Auctoris citata sunt ista: Carnis patientia in persecutionibus preliatur. Si fuga urgeat,  incommoda fuge caro militat; si et carcer preueniat, est in illa paupertate lucis, patientia mundi. Quid, quod ex dicti libri cap. 11, uidetur potissimum fugam improbare. Prepositorum Ecclesie, utpote quibus  fugere non licet, nisi grege fugiente, aut Prepositum non desiderante, id est, non indigente eius opera; quum personalis est, ut sic loquamur, Episcoporum aut Pastorum persecutio? Quo casu etiam illis fugere licere, et multorum exemplis, et ex Scripturis late deducit S. Athanas. dicta sua Apolog. ad quam Lectorem, ne hic prolixiores simus, remittimus. Neque quidquam pro Auctore facit, quod inuitet Christus ad passionem contrariam fuge. Qui me confusus fuerit, et ego confundar eum,  quantumuis  Scorp. aduers. Gnosticos inde colligere uideatur Martyria precepta esse: quia eque preceptum esse Tertullianus agnoscit illud: Quum ceperint persequi uos, fugite de ciuitate in ciuitatem: quia neutrum preceptum uidetur, nisi secundum personas, tempora et causas, hoc quidem tempore persecutionis ob fidem Christi, iis quibus per animarum curam abesse licet: illud uero, si apprehensi fuerimus, uel in ipsa fuga. Preterquam etiam quod utrumque apud Matth. eodem capite contineatur, oportet sanam accipiat interpretationem, ne sibi Euangelista contrarius uideatur.


21. De Iob, quod filiis ei non restitutis, uoluntariam orbitatem sit passus. Tom. II, lib. de Patient. cap.  14, num. 98.

In exemplaribus libri Iob, que uiderat Tertullianus, desideratum fuisse uidetur, quod de filiis septem et filiabus tribus ei restitutis legitur in Hebreis, Chaldeis, Grecis et Latinis exemplaribus: atque hinc factum opinor, uti peculiare istud, quod apud neminem ueterum reperire potui, Paradoxon sit secutus. Certe pluribus id improbare superfluum foret, quum eiusdem fere etatis Origenes, Homil. 6 in Ezechiel. illud legisse se significet, et post eum Patres omnes, tam ueteres, quam medie etatis, et recentiores. Quibus Auctor consentiret, si duntaxat dixisset, Iob reliqua que amiserat, reduplicata possedisse, exceptis filiis, utpote quos septem duntaxat recepit, atque adeo totidem quot antea. Id propterea interpretantur  Philippus Presbyter, S. Gregorius Papa, Beda, et Rupertus Comment. in Iob, quod septem priores filii adhuc uiuere censerentur apud Deum.


22. De Maria uirgine, quod communi lege patefacti corporis Christum peperit. Tom. III. lib. de Carne Christi, cap. 4. num. 31, cap. 20. num. 155, cap. 23. num. 174 ac 175. Aduers. Marc. lib. III. cap. 11. num. 78, lib. Iu. cap. 21. num. 311, et lib. u. cap. 19. num. 304.

Tale quid Tertullianum scripsisse satis manifestum est, sicut etiam Origenem, hom. 14 in Lucam, et S. Ambros. in eumdem. uerum possunt intelligi, iuxta quod interpretatur S. Thomas Aquinas alicubi, de tali  patefactione uteri, que claustra uirginitatis non uiolauerit, sicuti etiam nos adnotauimus ad illud Luc. II, pro se citatum ab Auctore: Omne masculinum adaperiens uuluam, ad dict. lib. de Carne Christi num. 175, adductis ad hoc testimoniis Greci cuiusdam interpretis, et S. Hieron. qui agnoscunt Christum nondum apertam uuluam uirginalem aperuisse supernaturaliter, et clausulam naturaliter seruasse, iuxta Ezechielis uaticinium, de porta Orientali clausa, per quam solus Pontifex egreditur, que nichilominus semper clausa permanet. Quo pertinet etiam S. Ambros. comparatio, Epist. 81 ubi scribit, Christum sic exisse de utero uirginis, sicut aque fluxerunt de petra, denique illud Auctoris loco secundo citato dicti libri: Quid fuerit nouitatis in Christo ex uirgine  nascendi palam est, scilicet hoc solummodo quod ex uirgine; significans ibidem, et aliis locis hic citatis, se illud usque adeo ursisse, ut uerum probaret partum Christi ex uirgine, contra Marcionem, qui phantasticum dicebat. Postmodum interim, ubi satis fuit ea heresis confutata, maluerunt Patres definire, uirginem Deiparam clauso utero incorruptibiliter peperisse.


23. De Maria uirgine semel nuptura post partum. Tom. II. lib. de ueland. uirg. c. 6. n. 48. Tom. III. lib. de Carne Christi c. 23. n. 174. et tom. u. lib. de Monog. cap. 8. nu. 55.

Satis quidem obscure in hanc heresim impingere uidetur Auctor, ita ut aliquo modo sanum sensum  possint eius uerba recipere; uerum quandoquidem S. Hieronym., quum illum pro se citasset hereticus Heluidius, non neget illum tale quid scripsisse, neque ego ab ea ipsum excusandum putaui. Respondere sufficeret id, quod B. Hieron. de Tertulliano: Non aliud dico, quam hominem Ecclesie non fuisse. uerum quia seductum fuisse uerisimile est iisdem, quibus Heluidium, Euangelistarum uerbis, Matth. XII. Luc. uIII. Ioan. uII. de fratribus Domini, quos uere fratres, uti et uere matrem fuisse Christi, iam dict. lib. de Carne Christi cap. 7. num. 67 asserit, uti carnis Christi ueritatem tanto comprobaret magis, aliquid de eius phrasis intellectu adiiciendum est. Origenes, Hilarius, Euthymius, et Theophyl. in Mattheum,  Euseb. lib. II. hist. Eccl. c. 1. S. Epiphan. lib. III. Panarii aduersus Antidicomarianitas, S. Ambros. et Oecum. in Comm. c. 2 ad Galat., fratres Domini putant appellari filios Ioseph ex Maria Cleophe fratris sui uidua, ex qua liberos sex sustulerit, utpote Iacobum Ioseph, Simonem, Iudam et fratres eius. Idque  iuxta Euangelium quod Petri aut Iacobi titulum habebat. uerum rectius S. Hieron., in Comm. Quidam fratres Domini de alia uxore Ioseph filios suspicantur, sequentes deliramenta apocryphorum, et a quadam Escha muliercula confingentes. Nos autem, inquit, sicut in libro, quem aduersus Heluidium scripsimus, continetur, fratres Domini, non filios Ioseph, sed consobrinos Saluatoris, intelligimus, Marie liberos matertere Domini, que esse dicitur  mater Iacobi Minoris, et Ioseph, et Iude, quos in Euangelio fratres Domini legimus appellatos; fratres enim consobrinos dici, omnis Scriptura demonstrat. Ubi alludit tum ad Scripturas de Loth fratre Abrahe, Gen. XIII, tum ad Matth. c. XuII ubi iuxta crucem adstitisse dicitur Maria Iacobi, et Iose seu Ioseph mater: quod de matre Domini non posse intelligi recte adnotauit Euthymius. Ceterum uide definitionem Ecclesiasticam hac de re apud S. Fulgentium, lib. de Fide ad Petrum inter opera B. Augustini.


21. De mille annis post resurrectionem corporum. Lib. de Resurr. carn. cap. 25, num. 203. aduers. Marc. lib. I. cap. 29. nu. 203. lib. III. cap. 24. n. 191 et seq. lib. Iu. cap. 29. num. 471. et tom. Iu.  in Fragment. libri de Spe fidelium.

Quid Tertullianus hac de re senserit, satis arbitror deduxisse me t. Iu ad Fragmenta lib. de Spe fidelium, ex ipsis eius uerbis, nempe, in terra quidem regnum Christi nobis repromissum ante celum post primam resurrectionem, sed tamen ita, ut in eo reficiantur sancti omnium spiritalium bonorum copia. Quam etsi erroneam, utcumque tolerabilem tamen fatetur B. August., l. XX de Ciuit. Dei, quantum opinor, quod eam etiam sit reperire apud S. Ireneum, l. u. de heres., c. 32. 33. 34. 35 ac S. Iustinum Martyrem, Dialogo adu. Tryphonem et Melitonem, qui in hoc sunt imitati, uel S. Hier. auctore, Papiam. Quibus assentiuntur etiam Apollinarius, qui frustra libros Dionysii Alexandrini contra Nepotem nisus fuit impugnare;  Lactant. l. II, c. 13 ac l. uII, c. 24; uictorinus in Apocalypsin, antequam a S. Hieron. emendaretur; et, eodem teste, Seuerus in Gallo Dialogo de uita S. Martini. Quanquam etiam illis imputet  Gennad. lib. de Dogmat. Eccles., potus et cibi deliciis fruituros sanctos. Alioqui certe, longe diuersam patet fuisse Cerinthi, Marci ac Nepotis heresim, de quibus ipse ibidem, et Euseb., l. III. c. 22 ac l. uII. c. 20. post eum, et Nicephorus alicubi, aliorumque Chiliastarum seu Milliariorum, aduersum quos agit S. Epiph., her. 76. Utpote qui  in illo etiam nuptiarum copulam, imo Cerinthus et Marcus omnia libidinum genera exspectabant, et uti  S. Hier. asserit, iuxta Iudeorum circumcisionis iniuriam, instaurationem templi, taurorum et arietum uictimas, otium Sabbati, et cunctarum gentium seruitutem, atque adeo bella, exercitus, triumphos, superatorum neces, mortemque centenarii peccatoris. Porro quum omnibus iis imposuerit illud Apocalypseos S. Ioannis Apostoli  c. XX, Hec est resurrectio prima, beatus est sanctus, qui habet partem in resurrectione prima, in his erunt sacerdotes Domini et Christi, et regnabunt cum illo mille annis, de eius loci intellectu aliquid hic adiiciendum est. B. Hier. Pref. in l. XuIII. Isai., Apocalypsin, non iuxta litteram, sicuti a Iudaizantibus, sed spiritaliter, ut scripta est, edisserendam dicit, quod ipsum disertis uerbis facit Comm.  MS. uictorini in Apoca se emendato, Dionysium opinor Alexandrinum secutus, dictis aduers. Nepotem libris S. August. apertius lib. de Ciuit. Dei II. c. 7. 8. 9. primam resurrectionem interpretatur animarum resurrectionem, etiam in Scripturis agnitam, secundam corporum, et mille annos, aut tempus gratie, que remanebit ad seculi finem, eo loquendi genere, quo pars significatur a toto, aut pro annis omnibus huius seculi, ut perfecto numero notetur ipsa temporis plenitudo. Quem sequuntur Ambrosio adscriptus Commentarius, Primasius, Andreas, ac Beda Comm. in Apocalypsin. Neque etiam pro illis facit quod legitur Apoc. XXI. de Ciuitate Ierusalem descendente in terram nouam. Quia ipse Apostolus Ioannes indicat se loqui de Ierusalem non terrena, quum addit: Et templum  non uidi in ea : Dominus enim Deus omnipotens templum illius est et agnus. Proinde de Ecclesia rectius Patres alii interpretantur, et militante in hoc seculo, cuius fundamenta duodecim Apostoli, et in celis postmodum regnante. Sicuti etiam illud Gal. Iu. de Ierusalem libera, que est mater nostra; ubi repugnantia est in ipso adiecto: que sursum est, que etiam est in illo Philipp. III. nostrum in celis est, proinde non in terris, ut mirum sit hec pro dicta sententia ab Auctore nostro citari. Magis uidebantur pro illo militare que habentur Isai. LXu. et LXuI. ac Hierem. XuI. ac XXXI. denique Ezechiel. XX. XXuII. XXuIII. de  restitutione Iudee , que nominatim citantur, partim a sancto Ireneo, partim a sancto Iustino martyre; uerum pulchre in Commentariis suis Hieronymus allegorice de Ecclesia Christum confitente, eiusque mysteriis illa omnia interpretatur, ubique irridens mille annorum illas fabulas, quo lectorem compendii gratia remittimus. Facilior est responsio ad Scripturas Gen. XIII. ac Xu. quas  pro se citat Auctor, de prima et secunda promissione Abrahe semini facta, prius in multitudinem arene, deinde ad instar quoque stellarum, quasi terrene et celestis dispositionis auspicia, quia primam promissionem impletam constat multiplicatione filiorum Isrel in terra Chananeorum, siue Palestina: secundam uero interpretatur Apostolus  Paulus de gentium Ecclesia, Rom. IX. et Gal. III. quo modo etiam utramque hanc promissionem distinxit Rhabanus noster Comment. in Genes. nec minus facilis ad illud Genes. XXuII. ubi ad Iacob. cuius figuram Christianos ex gentibus gestare nouimus, prima promissio est celestis roris, secunda terre opimitatis, quia illam benedictionem tanquam terrenam interpretatur uel ipse Iacob uerbis suis ad Esau postmodum prolatis, ubi dixit: Frumento, et uino, et oleo, stabiliui eum: et, si allegorics uelimus accipere, Procopius in Comment. de celesti rore interpretatur, qui instillatur piorum animis, et de terre pinguedinibus, quas habet accipiens semen, idque centupliciter reddens. Denique facillima ad illud Luc. XII. Querite primum regnum Dei, et reliqua adiicientur uobis:  quia loqui Christum de hac uita, non illa futura post resurrectionem, initium eius Christi sermonis manifestum facit: Ideo dico uobis: Nolite curam agere anime de uictu et corpori de uestitu. Ceterum partim ex Platone Dialog. de Rep. et in Phedro, desumptum hunc Millenariorum errorem, annotauimus ad l. de Anima c. 30. n. 376. ubi quum pro fabulis habeat Auctor, mirum est quod postea in eumdem impegerit: sed, sicuti satis deducit S. Hieron. Papiam, Melitonem, et alios supradictos Auctores, et maxime S. Ireneum secutus est.


25. De Nuptiis secundis damnatis tanquam stupris. Tom. Il. lib. I. ad Uxor. cap. 1. num. 11. et lib. de ueland. uirgin. cap. 10. num. 84. ac cap. 11.  num. 98. Tom. III. lib. adu. Hermog. cap. 11 num. 7. Lib. de Resur. carn. cap. 8. num. 82. ac lib. adu. Marc. cap. 15. num. 245. denique tom. u. integris libris de Exhort. castit. et de Monogamia, ac lib. de Pudic. cap. 1. num. 15.

In hanc heresim Montanisticam paulatim delapsus est Tertullianus. Primum, castitatis amore, librum scripsit ad Uxorem de unis nuptiis, in quo quidem ab illis dehortatur, sed tanquam stupra non improbat: imo quum lib. II. ad Uxor. si nubere uelint, saltem in Domino nubere debere, id est, Christiano, late deducit; non omnino tunc damnasse uidetur secundas nuptias. Quanquam interim omni errore non careant hi libri duo. Imprimis quum l. I. c. 1. n. 11. secundas  nuptias confusionem, et cap. 4. n. 23. contumeliam, et c. 5. n. 34. detestabiles, et alibi quoque spurcas, et, dedecus uoluptuosum appellat, quales sunt etiam loci illi iam citati lib. de ueland. uirgin. De secundis enim nuptiis, his locis locutum fuisse, non de primis, uel hec S. August. l. I. de bono uiduitatis conuinciunt, que etiam antidoti loco hic afferunt: Non quia, inquit, innuptarum bonum honestum dixit Apostolus, ideo putare debemus turpe esse uinculum coniugale, alioquin etiam primas nuptias condemnabimus, quas nec Cataphrygas nec Nouatiani, nec disertissimus eorum adstipulator Tertullianus, turpes ausus est dicere. Deinceps l. adu. Hermog. errorem suum magis aperit his uerbis: Legem Dei in libidinem defendi, ac, totus adulter, et predicationis et carnis;  nubentium contagio fetet. Denique libris de Exhortatione castit. et de Monog. Montanum secutus, non solum stupra et adulteria et mechiam appellat secundas nuptias: sed etiam uariis argumentis id probare nititur; sed frustra, sicuti ex antidoto Annotationum nostrarum in utrumque, lectori perspicuum esse poterit, quo, ne hic prolixiores simus, lectorem remittimus. Ubi subinde pro catholica de nuptiis secundis non prohibitis sententia, citauimus B. Hier. Epist. de Monogam. ad Ageruchiam, uulg. Gerontiam, de uiduitate ad Saluinum ac ad Pammachium, S. Aug. l. de bono uiduitatis, ac l. II. contra adu. legis et Prophetarum, S. Epiphan. adu. Montanum heres. 59. et adu. Catharos, et Commentarios ueterum super Epistolas Pauli Rom. uII. 1. Cor. 7. et I. Cor. u. Quibus  licebit addere et illud B. Hieron. 54. Epist. ad Marcel. , pro secundis nuptiis: Nos secundas nuptias non tam appetimus quam concedimus, Paulo iubente, ut uidue adolescentule nubant, illi  in tantum putant scelerata coniugia iterata, ut quicumque hoc fecerit adulter habeatur. Item illud in Epist. ad Titum etiam a nobis alibi citatum: Scripsit et Tertullianus librum de Monogamia hereticum, quem Apostolo contraire, nemo qui Apostolum legerit, ignorabit. Item illud S. August. her. 126. lib. de Heres.: Ideo Tertullianus factus hereticus, quia transiens ad Cataphrygas, quos ante destruxerat, cepit etiam secundas nuptias contra apostolicam doctrinam tanquam stupra damnare.


 26. De Paracleto Montano. Tom. lI. Lib. de ueland. uirg. cap. 1. num. 6. Tom. III l. de Anima, c. 51. num. 613. ac 58. num. 652. Lib. de Resurr. carn. cap. 11. num. 98. et cap. ult. num. ult. Adu. Marc. lib. I. cap. 29. num. 203. ac lib. u. cap. 15. num. 247. et lib. adu. Prax. cap. 1. num. 11. cap. 2. num. 22. cap. 8. num. 59. cap. 13. n. 78. Tom. u. lib. de Monogamia, cap. 2. integro, et non semel in aliis libris sequ. de Fuga in persecutione, de Ieiuniis et Pudicitia.

Aduersus hanc heresim longe absurdissimam sufficere possunt ipsa Tertulliani uerba ante heresim, l. de Prescript. adu. heret. cap. 52. heresi 21. n. 327. ubi blasphemiam appellat, eorum qui Cataphryges  dicebantur, hereticorum, quia in Apostolis quidem dicebant Spiritum Sanctum fuisse, Paracletum non fuisse, et quia dicebant Paracletum in Montano plura dixisse, quam Christum in Euangelium protulisse. Et tamen miser, forte ab illis seductus, quod secundas nuptias detestarentur, tot locis iam citatis Paracletum uocat Montanum, et subinde uerba illius Paracleti titulo citat. Imo detorquet ad suam hanc heresim illud Ioan. 16: Adhuc multa habeo loqui uobis; sed non potestis portare modo. Cum uenerit ille Spiritus ueritatis, docebit uos omnem ueritatem, et que uentura sunt annuntiabit uobis. Quod ipsum tamen catholice interpretatur dicto lib. de Prescript. adu. heret. c. 8. n. 62. de Apostolis loquens: Consecuturi mox Spiritum Sanctum Paracletum, qui illos  deducturus esset in omnem ueritatem, et rursum: nationibus destinati Apostoli, ipsi quoque doctorem consecuturi erant Paracletum. Ubi pro eisdem habet, Spiritum Sanctum, et Paracletum, quum perperam illi distinguerent  Spiritum sanctum, et Paracletum: et illud ipse contextus Euangeliste conuincat, atque adeo sic locum illum interpretantur ueteres omnes, ex professo uero adu. hanc heresim S. Aug. tractatibus tribus in Euangelium Ioannis: quo lectorem compendii gratia remittimus.


27. De Penitentia mechis neganda. Tom. u. integro libro de Pudicitia.

Sicut in uita Auctoris annotauimus, quum omnino  penitentiam omnem tollerent Montanus et eius sectatores Cataphryges , in hoc ab iis dissentit Tertullianus, quod solis mechis eam negandam senserit, fortassis primum seductus ab illis sue etatis Episcopis, qui, S. Cypriano teste lib. de Lapsis, dandam mechis penitentiam non putarunt. uerum preterquam quod ex Scripturis ille ibidem contrariam sententiam comprobet, de omnium peccatorum uenie potestate in Ecclesia, Auctor adhuc catholicus Tom. II. lib. de Penitentia, quem ibidem ille imitatur disertis uerbis: Penitentiam de omnibus delictis necessariam deducit. Atque hoc est, quod dicit libro de Pudicit. cap. 1. num. 9. aduersus mee quoque  sententie retro penes illos societatem, et haud absimiliter uerbis etiam alibi non semel citatis S. Pacianus ad Nouatianos uerba faciens: Tertullianus post heresim uester est, nam multa inde sumpsistis. Ipsum Epistola sua, et ea quam catholicus edidit, audies confitentem: posse Ecclesiam peccata dimittere. Item et S. Hieronymus dum dicit Tertullianum in libro quem de pudicitia aduersus Penitentiam scripsit, sententiam ueterem noua opinione dissoluisse, in hoc secutum insanas et blasphemas feminas suas. Quibus addere licebit lectori scripta illa ueterum omnia de Penitentia, quorum a nobis facta est mentio. Tom. II. dict. lib. de Penitent. cap. 1. et que a nobis dicta sunt, tum ad illum librum, tum ad alterum illum de  Pud. ubi ad singula Auctoris in contrarium argumenta plerumque ex Paciano respondimus, adducta ad id preterea Scripturarum aliquot explicatione sepe ex ipso Tertulliano. Citauimus etiam ad cap. 9. num. 72 et 73. S. Hieron. Epist. ad Damas. de duobus filiis, ubi ex professo contra Auctorem agit, et inter cetera etiam defendit, publicanos fuisse, non ethnicos, quod ille uolebat, sed Iudeos, idque exemplis, Matth. ex circumcisione Apostoli, publicanorum a Ioanne baptizatorum, et publicani orantis in templo, Luc. u. uII. ac XuIII, qui si ethnici fuissent, cum illis Christus non habuisset conuiuium, ne legem solueret, neque hic in templum admissus fuisset. Et uero quoties id in Christo denotabant, quod cum publicanis cetum communicaret, fere simul coniunguntur peccatores  et publicani: atque adeo quod cum ethnicis conuiuaretur, non reprehendebatur, sed quia cum peccatoribus. Quo pertinet Pharisei murmuratio, Luc. uII. de Peccatrice femina, in qua penitentiam agnoscit et ueniam ipse Tertul. lib. Iu. adu. Marc. cap. 18 num. 265. quam tamen ethnicam, nusquam Auctor audet dicere, quia eius castellum Hierosolymis uicinum fuisse constat, Ioan. XI. Neque pro auctore quidquam facit illud: Non erit uectigal pendens ex filiis Isrel: quia, etiamsi non deberent pendere uectigal, antequam, Deo sic disponente, Romanis subiecti essent; quanquam odiosum fuisse publicanorum exercitium satis constet et infame, tamen sine peccato etiam potuisse exerceri, uidetur ex illis Ioannis Baptiste ad illos uerbis : Nihil amplius  quam constitutum est uobis faciatis, siue uti ex Greco uertitur, exigatis. De ceteris dictas Annotationes nostras consulat studiosus Lector.


28. De Psychicis, quo nomine Catholicis calumniam fecit. Tom. III. Adu. Marc. lib. Iu. c. 22. num. 325. aduers. Prax. cap. 1. num. 17. Tom. u. lib. de Monogam. cap. 1. num. 4 et 5. ac cap. 11. num. 86. 87. 88. et cap. 16. nu. 120. lib. de Ieiun. adu. Psychicos integro, et lib. de Pudicitia, cap. 1. num. 8. cap. 6. num. 47. cap. 10. num. 83. et cap. 21. num. 190.

Psychicos, animales intelligi, satis comprobauimus, uel ex Apost. I. Cor. II. ad initium lib. de Ieiun. aduers. Psychicos. num. 2; quod nomen iam in heresin  lapsus, catholicis impingit, suos Montanistas e contrario spiritales, quod spiritum Paracletum Montanum sequerentur, nuncupans; illis calumniam faciens quasi prorsus animales, passiuitatem, id est, licentiam uite sequerentur, utpote ad secundas nuptias transeuntes, martyria fuga uitantes, et ieiunia Montanistica improbantes. uerum miser non animaduertit, Montanum animalem uitam gessisse, utpote quum scorta essent Priscilla et Maximilla, que, relictis maritis, Montanum sequebantur, et earum assecle martyria Christo negato euaserint; et si quid passi sint, ob latrocinia ante acta id tolerauerint; denique etsi tres Quadragesimas  celebrarent, tamen reliquo anni tempore genio indulgebant. Neque tamen nouum id hereticis, ut catholicos  Psychicorum nomine appellarint, seque spirituales; nam idipsum ridet auctor in ualentinianis lib. contra ualent. c. 29 et 30. S. Ireneum secutus: quod post hos etiam scripsit B. Epiphan. l. de Heres.


29. De Quadragesimis duabus. Tom. u. lib. de Ieiunio aduers. Psychicos, in earum defensionem conscripto, maxime cap. 15. num. 90.

Quum Montaniste tres obseruarent quotannis plenas septem septimanarum Quadragesimas, in hoc ab illis dissensisse uidetur Tertullianus, quum separata ab illis cepit habere conuenticula, quod duas duntaxat, sic enim ille: Quantula est apud nos interdictio ciborum? duas in anno hebdomadas Xerophagiarum,  nec totas, exceptis scilicet Sabbatis et Dominicis, offerimus Deo. Neque tamen propterea illi heretici censendi sunt. Nam Amalarius lib. I. de diuinis Offi. cap. 36. et lib. Iu. cap. 37. describit piorum quorumdam Ieiunia, qui tres Quadragesimas obseruarent: unam ante Pascha, iuxta traditionem Apostolicam, alteram ex deuotione ante S. Ioannis aut potius post Pentecosten, tertiam uero ante Natiuitatem Domini; nec absimiliter secundam Quadragesimam pro Penitentibus recenset Micrologus noster lib. de Obserua. Eccles. cap. 35. que etiam hodie quibusdam Monachis in usu est. Quo pertinet et illud S. Hieron. Epist. ad Lucin. Beticum, ab Amalario citatum: Utinam omni tempore ieiunare possimus, quod in Actibus Apostolorum diebus Pentecostes, et  die Dominico Paulum Apostolum, et cum eo credentes fecisse legimus; item ieiunia illa strictissima priscorum monachorum, tam ab illo quam a Theodoreto et Nicephoro late descripta. uerum hoc pro heresi in Montanistis damnatum est, quod necessitatem obseruandi has Quadragesimas, seu tres, seu duas usque adeo urgerent, ut uel eo nomine catholicos Psychicorum, id est, sicuti iam dictum est, animalium hominum appellatione calumniarentur, quod secum eas obseruare nollent. Atque hoc est quod Epist. 54. ad Marcell. adu. Montanum urget S. Hieron. Nos  unam Quadragesimam, secundum traditionem Apostolorum, tempore nobis congruo ieiunamus, illi tres in anno faciunt Quadragesimas, quasi tres passi sint Saluatores, non quod et  per totum annum, excepta Pentecoste, ieiunare non liceat, sed quod aliud sit, necessitate, aliud uoluntate munus offerre. Hinc et Eusebius  lib. u. Eccl. hist. cap. 17. Theodor. heret. fabul. lib. III. de Montanistis, et Nicephorus lib. Iu. hist. Eccl. c. 22. Montanum nouas Ieiuniorum leges preter Ecclesie consuetudinem introduxisse et sanxisse scribunt.


30. De Repudio christianis licito, ita ut alteram ducant, adulterii caussa. Tom. II. lib. II. ad Uxor. cap. 1. num. 4. Tom. III. lib. Iu. adu. Marc. cap. 34. num. 537.

 uidetur quidem prima facie tale quid Tertullianus sentire, quum diuortium comparat excessui mariti, uti magis probet post hunc non licere alteri nubere, sicuti non licet post diuortium nisi adulterii caussa. uerum sese explicat tom. u. lib. de Monog. cap. 9. num. 70. et cap. 11. num. 89. Priori quidem loco, de repudiata uxore sic loquitur: ut in totum siue per nuptias, siue uulgo, alterius uiri admissio, adulterium pronuntietur a Deo; et mox clarius, per mortem utique, non per repudium facta solutione, quia repudiatis non permitteret Apostolus nubere aduersus pristinum preceptum. ualeant itaque Erasmus et eius assecle qui pro se auctorem perperam citant. Certe contrarium iam definitum est Concilii Trident. sess. 34. can. 9.


 31. Circa Trinitatem. Tom. I. Tertull. Apolog. cap. 21. n. 316. et lib. aduers. Hermogen. c. 3. n. 15. l. aduers. Prax. c. 3. n. 29. c. 3. n. 34. c. 4. n. 39. c. 8. n. 55. 59 et 60. c. 9. n. 62. ac. 63. Item tom. u. Nouatian. l. de Trinit. c. 11. n. 56. c. 22. n. 98. c. 24. n. 106. et c. 31. n. 141.

De Trinitatis fide, id est, trium Personarum, Patris, et Filii, et Spiritus Sancti, sed unius essentie, non dubitasse Tertullianum, ex compluribus eius locis manifestius est quam ut probatione sit opus, maxime toto libro eius argumenti, imo et tituli iuxta editionem nostram aduersus Praxean, ubi aduersus illam eiusque sectatores Montanistas, qui secundum Aeschinem dicebantur, non modo probat eumdem  non posse dici Patrem et Filium, sed etiam disertis uerbis asserit: Regulam fidei que ab initio Euangelii decucurrit unitatem in Trinitatem disponere: Patrem, Filium, et Spiritum Sanctum. Nec aliter Nouatianus, libro de Trinitate, Regulam fidei proponit, c. 1. 3. ac 29. qua credamus in Deum Patrem et Dominum omnipotentem, rerum omnium perfectissimum creatorem, et in Filium Dei Iesum Christum Dominum Deum nostrum, et etiam in Spiritum Sanctum. uerum dum illis Paradoxa circa Trinitatem ascribimus, hoc solum uolumus, subinde ipsos, utpote ante omnem de Trinitate heresim, obscure loqui in hac materia; et ut ne quis inde fortassis occasionem sui erroris aut hereseos accipiat, quomodo sano intellectu tales loci explicari possint, adiicimus, omittentes iam primum  Rhenani calumnias in scholasticos theologos, quas habet illa sua ad lectorem admonitione de quibusdam Tertulliani dogmatis: maxime quod calumniam faciat ipsi quoque Tertulliano, tum in locis quibusdam corruptis, aut male intellectis, de quibus mox latius, tum in eo quod falso illi heresim adscribat putantium in Eucaristia corpus Christi tantum esse in figura, a qua illum uindicauimus Annot. nostris in lib. Iu. adu. Marc. cap. 40. n. 662. tum quod inter dogmata siue Paradoxa ponat, que ille pulcherrime non solum de penitentia publica, sed etiam de confessione secreta, uel ipso fatente, late deducit in libro de Penitentia, de quo etiam dubitare non est ueritus an Tertulliani esset, quum tamen S. Pacianus ex illo multa descripserit. Quo magis miror, non solum  retentam fuisse in postrema anni 1580. editione parisiensi dictam illam admonitionem integram, sed preterea uniuersos errores Rhenani heresim plerumque sapientes, sine addito antidoto: usque adeo ut catholicus lector mihi monendus sit, non minus illas illi cauendas annotationes, etsi subinde omisso Rhenani nomine, quam eas que per Pium Iu. et u. romanos pontifices interdicte sunt in editionibus prioribus, donec repurgate fuerint. uerum ad rem ueniamus. Primum ubi sic loquitur Tertullianus in Apolog. et adu. Praxean: Tres sunt non statu, sed gradu, nec substantia, sed forma; nec potestate, sed specie; unius autem substantie, et unius status, et unius potestatis; quia unus Deus, ex quo et  gradus isti et forme et species; uocat statum, quod scholastici, et ipse quoque substantiam; gradum, quod illi notionem; formam, quod illi proprietates; speciem, quod illi habendi modum. Deinde illud lib. adu. Hermog: Fuit tempus, quum delictum et filius non fuit, ex zelo secundum scientiam dictum est uehementius, ut ostenderet materiam non esse eternam; uolens per hoc significare duntaxat, quod habet S. Hilarius lib. XII de Trinit., solum Patrem eternum, Filium autem illi ceternum esse, ut omittam quod ibidem ad similia uerba, que sibi ex persona Ariani proponit respondeat: Hoc humanum sensum et intelligentiam excedere mundi, non hoc capere rationem humane intelligentie, sed prudentie fidelis professionem esse. Seipsum autem explicat eodem sensu  auctor lib. adu. Prax. c. 5. n. 43. et seq. et totius cap. 6. ac 7. Deinceps his uerbis eod. lib. adu. Prax. Filio et Spiritu Sancto secundum et tertium sortis locum, tam consortibus substantie Patris: id uult quod dicunt scholastici, duabus emanationibus productos Filium et Spiritum Sanctum a Patre improducto; aut Filium esse secundam personam, et tertiam Spiritum Sanctum, sicuti postea non semel loquitur. uerum perperam illi impingit ibidem Rhenanus, quasi Filium et Spiritum Sanctum appellet membra, priora, et instrumenta, quum ea uerba referantur potius ad angelos, alienos a substantia Patris, qui tamen monarchiam Dei non euertunt. Similiter quum Spiritum Sanctum tertium gradum dicit, gradum intelligit originem. Quod rursum lib. adu. Prax. non solum  Spiritui Sancto, sed etiam Filio ex Patre attribuit, malunt ita distinguere SS. Hilarius ac August. libris de Trinit. et alii Patres posteriores, ut generationem Filio, processionem attribuant Spiritui Sancto. Quod ibidem eam interpretatur prolationem rei alterius ex altera, intelligit personas realiter non essentialiter disiunctas, sequitur enim: quia prolatum dicimus Filium a Patre, sed non separatum. Commode etiam sunt interpretande propositiones ille: Omnis origo parens est, et omne quod ex origine profertur, progenies est; item: Trinitas per connexos et consertos gradus a Patre decurrens. Iam uero ibi: Pater est tota substantia, Filius uero deriuatio totius et portio: totum accipit pro pleno seu plenitudine, non aliter atque scholastici doctores, dum dicunt: Pater plenitudinem  deitatis possidet, in primo signo originis, quia a se eam habet: Filius in secundo signo originis, quia ab uno per generationem communicatam a Patre; Spiritus Sanctus in tertio signo, quia a duobus per spirationem eamdem numero essentiam accipit. Atque hoc est quod aliis uerbis postea auctor extulit: Ex uno Patre omnia, que in Deo per substantie unitatem, et in unitate Trinitas unius substantie. Item: unitas in semetipsa deriuans Trinitatem, non destruitur ab illa, sed administrans; ut tota substantia sit idem quod una substantia indiuisa in tribus. Denique uidetur Filius ab Auctore appellari portio, quia nec Pater, nec Spiritus Sanctus est, tametsi, unus Deus sint tres persone, et non Filius, qui Pater, nec Pater qui  Spiritus Sanctus. Quum uero dicit ibidem: Patrem maiorem esse Filio, intelligi debet, non quoad deitatem que sit minor in eo, sed quatenus  a Patre generato genitus. Atqui quanquam hic satis obscure dicatur: Ipsum quod Pater et Filius dicuntur, nonne aliud pro alio est? pulchre seipsum explicat postea, ita ut cum scholasticis in eo consentiat, quod alius dicatur Pater, alius Filius, alius Spiritus Sanctus, sed non aliud, eo quod non sint idem Pater, Filius et Spiritus Sanctus, et tamen eiusdem substantie. Si que preterea sunt alia dicto lib. adu. Praxean, que durius aut obscurius dicta sint, meminerit lector totum hunc librum caute legi et commode intelligi debere. Ad Nouatiani redeamus librum de Trinitate. Imprimis quod habet  c. 11. diuinitate sermonis in ipsa concretione permixta, etsi quid tale inueniatur iam dicto lib. adu. Praxean, intelligi debere de permixtione unionis, non uero permixtione naturarum diuine et humane, ibi annotauimus n. 56. id comprobantes ex aliis pluribus eius libri locis. Est fides recta  ut credamus et confiteamur quod unus sit Christus, non conuersione diuinitatis in carnem, sed assumptione humanitatis in Deum, unus omnino non confusione substantie, sed unitate persone. Deinde illud ibidem: Ante quem nichil preter Patrem, eodem intellectu accipiendum, quo id quod supra adduximus ex Tertul. lib. aduers. Hermog. iuxta quod  annotauimus ad eumdem lib. cap. 31. num. 141. Nec  aliter quam iam diximus, quod ibidem minorem Patre dicit ut Filium. Caute etiam debet legi illud, quod uideatur non aliam unitatem Patris et Filii interpretari quam societatis concordiam, afferens perperam ad hoc locum, I. Cor. III. pro sua sententia; quia catholica fides et Scripture etiam ueritatem essentie agnoscunt in Patre et Filio. Denique quod de Spiritu sancto non uideatur consentire catholice Patrum traditioni ex Scripturis, factum putamus, non quod negaret Spiritum Sanctum equalem Patri et Filio; sed nondum re definita, obscurius solent loqui Patres ueteres ob materie summam obscuritatem, ita tamen ut commodum aliquem sensum patiantur.





PROuERBIALES FORMULAE TOTO OPERE HOC TERTULLIANICO CONTENTAE, BREuIBUS SCHOLIIS ILLUSTRATAE, AUCTORIBUS BEATO RHENANO ET AND. HOYO BRUGENSI.


 1. Abiit iam, et reuerti debet. Tom. I. lib. de Testim. Anime, cap. 4. num. 22.

Prouerbii huius, quod Teutonis Gallisque etiam usitatum, usum ipse Tertul. fusissime explicat: ut, abiisse hominem, sit, e corpore excessisse animam,  atque ita inter uiuos esse desiisse. Sic Greci uti his uerbis solent, , , , , hoc est mori: que omnia abitum excessumque significant. In dictiuncula iam, que longum spatium innuit, tota Prouerbii uis uidetur consistere. Tanta uis fuit ueritatis de resurrectione et immortalitate anime, ut ea ex hominum animis, ne in tantis quidem uanarum opinionum tenebris, a maioribus ueluti per manus tradita, potuerit euelli, sed trito usitatoque prouerbio sit frequentata, de iis qui iamdudum essent defuncti; quasi presumerent, hoc est preciperent, et anticiparent animis, corporum resurrectionem, siue animorum qui excesserant, ad sua corpora reditum, , , hoc est, Reuerti, , .


 2. Abruptum amplissimum salire. Tom. III. lib. u. adu. Marc. cap. 14. num. 231.

Salire, pro transilire uel saltu transmittere. Ut sit omnino, aut uerba saltem intermedia premittere. Ab iis sumptum qui malunt compendium facere itineris, saltu, quam dispendium commodiore ambulatione. Sic, »Maximum campum leuissimo saltu transuolas,« Scaliger ad Cardanum. Explicat se mox Tertullianus: Ademisti tanta de Scripturis, hoc est, intercidisti, reiecisti et abrupisti, ut lacune in librorum contextu permagne exstent. Lib. u. adu. eumdem. Quantas foueas in Epistola fecerit, auferendo que uoluit. uirg. libro. Iu:

His medium dictis sermonem abrumpit.


 3. Acie figere. Tom. I. lib. de Pall. cap. 4. n. 84.

Est acute, intentis et quasi defixis in rem oculis intueri, . uirgil.

. . . . . . Oculos horrenda in uirgine fixus.
Ut qui uestibus a nature moderatione alienis, hominesque  transuersos de recto statu agentibus induti, palam conspiciendos se, aut potius deridendos prebent, omnium oculos in se conuertere uelle uideantur. Ut tamen huiusmodi inspectio, siue spectatio, quam captant, cum probro contumeliaque eorumdem gestantium, sit coniuncta, ut non laudi, sed uitio uertat. Huic subiungitur: Digito destinare, Nutu tradere. De quibus infra.


4. Acies machere exerta. Tom. u. lib. de Pudicit. cap. 14. num. 115.

Quum quasi plene iuris, auctoritatis et potestatis habene effunduntur in aperta obiurgatione. Apud uirgil. »Ense incluso ibat.« Cui contrarium est illud Cic. I. in Catil. »At nos uigesimum iam diem patimur  hebescere aciem horum auctoritatis. Habemus enim Sen. Cons., uerumtamen inclusum in tabulis, tanquam gladium in uagina reconditum.« Sic in Apio: Dentes exerti ad uulnera infligenda acuti et erumpentes.


5. Nihil ad Andromacham. ibid. cap. 8. n. 65.

Alludere uidetur ad ueteris alicuius tragici fabulam, nomine Andromache inscriptam. Et ex Tertull. colligere est, nichil aliud isthoc prouerbio significari, quam hisce: Nihil ad uersum, nichil ad Bacchum, , , hoc est, aliena a re. Nam hereticos cum histrionibus comparat. Hi allegoricos gestus accommodantes canticis, alia longe a presenti et fabula et scena exprimunt (ut uideatur ad greca prouerbia respexisse, , uel ad  ; illi, heretici scilicet, easdem parabolas quo uolunt tribuunt, non quo habent aptissime excludunt.


6. Ad scamma producere. Tom. II. lib. ad Martyras, cap. 3. num. 44.

RHENANUS. Locus certaminis in quo congrediuntur athlete Grecis dicitur quod is fossa cingi soleret, . Hinc prouerbialiter dictum D. Hieron. de scammate et loco certaminis egredi; pro eo quod est: A proposito digredi, siue lineas transilire. Sic enim apud illum legendum, scribentem aduersus errores Ioannis Hieros. ad Pammachium. Quum ergo ista querantur, inquit, cur tu, omissis super quibus pugna est, de scammate et loco certaminis  egrediens, in peregrinis et longe alienis disputationibus immoraris? Porro seipsum exponit, quum addit: Et loco certaminis. Et, enim idem ualet, quod: id est. Non omittendum, ualde signanter loqui Tertull. Nam athlete et gladiatores produci dicuntur in spectaculis ab ipsis munerariis qui ludos edunt. Sic mox: ut ad stadium tribunalis bene exercitati incommodis omnibus producamur. Ex sententia Tertull. est in theatrum, arenam, locum publicum certaminis adducere, ostentandi periclitandique artem, uires, gratia, et premium, siue auferendi, in arenam descendere. Paulus Leopard. lib. I. Miscell. cap. 22. uocis significatum explicat: et scamma Erasmi et Celii refutat. B. Ambros. lib. I. Offic. »Adhuc athlete in scammate sunt,« etiam prouerbialiter, quasi  dicat: Etiamnum de premio certatur, et palma dubia est.


7. Ad quod uenimus, hoc age. Tom. III. lib. Iu. aduers. Marc. cap. 7. num. 65.

In sacris imperari solitum silentium, his uerbis: Fauete linguis; et Grece, , et eadem de caussa clamari solitum: Hoc age. Idque Plutarchus in Numa dicere uidetur: , , . Muret. uariar. Lect. 15. lib. Prouerbium igitur erit, quo ad rem institutam attentum aliquem esse iubemus ut in eam unam tota mente incumbat, ut nec uerbis aliud usurpet, nec in animo secum cogitet.


 8. Ex ere collatitio. Tom. III. lib. adu. ualent. cap. 12. num. 136.

RHENANUS. Qanquam hic symbole et collationis fit mentio,  nichilominus, quando uel exemplaria constanter habent: ere collatitio, uideo non tam collatitio legi posse, quod omnibus obuium est, quam collocatitio, pro ere mutatitio et alieno; quod in unum conferentes boni uiri, et apud amicum negotiationi intentum  collocantes, sic illum quum ornant, tum adiuuant, prius ab eo cauentes. Unde fortassis uulgo Afrorum usitatum id temporis prouerbium, ut ere collocatitio aliquid fieri diceretur, aut diues quispiam esse iactaretur, qui propriis opibus non polleret, sed commodatitiis et alienis. Sane apud Ireneum alio loco de hoc ipso Sotere legitur: In eum disponentibus uelut florem suum, ut collocatitium, sit hic deposititium. Idem sensus erit, si collatitio legas, aut certe non magnopere diuersus. Equidem apud ueteres multa fiebant ere collato; quibus operibus inscribebantur he note: AERE COL. Ad quem morem fortassis hic respexit Tertullianus. Stips collatitia que in pauperum usus erogatur; et collatio siue collecta, que et indictio, pensitationis pecuniarie genus est, et  , collatio in cene apparatum siue pecuniaria, siue penuaria. Unde Cena collatitia sodalium aut contubernalium accubatio, ubi suas quisque afferunt epulas, , prouerbium in eos conueniet qui per se nichil ualent, sed toti alienis nixi sunt opibus, quibus substractis corruant, et fide fortunaque fiant expertes. Diuites in ere alieno, uti Horatius dixit: Meo sum pauper in ere.


9. Aesopi graculus. Ibid. cap. 12. num. 139.

RHENANUS. De hoc exstat Apologus inter eos qui Aesopo uulgo tribuuntur. Unde Grecis natum prouerbium: , id est, Aesopicus graculus. Dicto solitum in eos, qui aliena pro suis ostentant. Horat. 3. Epist. lib. I:

 Quid mihi Celsus agit? monitus, multumque monendus
Priuatas ut querat opes, et tangere uitet
Scripta, palatinus quecumque recepit Apollo.
Ne, si forte suas repetitum uenerit olim
Grex auium plumas, moueat cornicula risum
Furtiuis nudata coloribus.
Gabrie ad sententiam Tertull. est plane accommodatum.



.
.
.
Quod sic uertimus:

Dum iactat alienis amicta plumulis
Prestare uolucres ceteras cornicula;
 Hirundo primum deripit munus suum,
Exinde relique, et nuda tandem cernitur.


10. De Aesopi puteo Asinus. Tom. III, lib. Iu. aduers. Marc. cap. 23. num. 349.

Ut subaudiantur uerba: modo uenis, modo apparuisti. In eum qui aliunde incognitus, nullaque celebritate nominis preclarus, et quasi ex angulo modo aduenit; qui latuit, siue ut uerbo Horatiano utar, fefellit hactenus, quique subito magnum quid et preclarum audeat iactare, imo auctoritatem et gratiam, cum fama sibi uindicare. Quum Apologus inter Aesopicos hic non exstet, futile esset aliquid hic ex coniectura afferre, unde eorum sit prouerbium, quidquid alii nugentur .


 11. Agina media, seu Agine equilibrio ferri. Tom. III. lib. aduers. Hermog. cap. 41. num 142. et Tom. u. lib. de Pudic. cap. 9. num. 73.

In lib. de Pudicit. Non enim admittetur exemplorum adequatio, licet in agina congruentissima, si fuerit saluti nocentissima. Si, ut ait Rhenan. ex Festo, Agina est foramen illud in quo inseritur scapus trutine, hoc est, in quo agitur siue uertitur trutina, et tum in media agina consistere trutina dicatur, quoties accidit equipondium, ut neutra pars propendeat: idem erit cum Ansa , que est , in quo examen uertitur, siue in cuius meditullio lingula obuersatur, et huc illuc nutat, dum lancibus equatis respondeat summo puncto,  hoc est, neutro inclinet, sed equo momento discrimen partiatur. Usus prouerbii esse poterit in eos qui neutrarum partium sunt, sic ut neque hos, neque illos offendant. In eos qui uirtutes amplectuntur, que mediocritates sunt quedam inter extrema uitia constitute. In iudices integros, et similia. uideantur Annot. Pamelii.


12. Alexandro sublimior. Tom. I. Apolog. cap. 11. num. 173.

In elati excelsique animi homines. Decantatissima animi in Alexandro Magno altitudo, que in dictis iuxta ac factis enituit. Qui nichil sibi quod ipse perficeret, a patre relinqui, puer doluerit; qui in Olympiis stadium decurrere, nisi cum antagonistis regibus, recusarit;  qui asiaticum regnum dispertiri cum Dario, rebus integris, noluerit; qui quum ab Anaxagora innumerabiles esse mundos audiisset, illacrymarit, qui nedum unius dominus esset factus.


13. Amazona audacior. Tom. III. lib. I. aduers. Marc. cap. 1. num. 14.

Amazones, uel Amazone, singulare omnium seculorum exemplar, inquit Iustin. lib. II. Quarum audacie plus quam uirilis plena facinora, bella, expeditiones commemorantur. At quoniam audacia in muliebri sexu cum impudentia plerumque est coniuncta, prouerbium in eos conueniet, qui impudenter sunt audaces et temerarii. uideantur annot. Pamelii.


 14. Aries in nos temperatur, quo quassatur caro. Tom. III. lib. de Resurr. car. cap. 5. num. 43.

Aries, trabs funibus tensa, suspensa, cuius caput ferro uestitur, ut durissimam, arietis instar, frontem uideatur habere, et more etiam arietis retro ducitur, ut maiore impetu feriat, subruatque muros. Hinc uerbum temperari, quod in apparatu et libratione in ictus destinata, arte opus esset et certa temperatura. Subiungit Tertullianus uerbum quassatur. uirgil. Pulsabant ariete muros, Labat ariete crebro ianua, Arietat in portas. Cicero, Aries murum percusserit. Prouerbialiter dici poterit, pro eo quod ualidum argumentum nobis obiicitur, quod difficile sit dissoluere. Aperta ui oppugnamur. Ut arietes et cuniculi in argumentis, inter se opponantur.


 15. Aristide iustior. Tom. I. Apolog. cap. 11. num. 173.

Tam celebris apud Grecos, et presertim Athenienses, iustitia et equitas Aristidis, ut cognomentum meruerit. Tanta non legum modo, sed equi boni etiam fuit in homine obseruantia; ut hoc solo nomine in exsilium ab improbis sit eiectus, et diuersis studiis cum Themistocle Remp. administrarit.


16. Aspis a uipera uenenum mutuatur. Tom. III. lib. III. adu. Marc. cap. 8. n. 53.

De Aspide sic Plin. lib. uIII, cap. 23. Colla aspidum intumescere nullo ictus remedio preterquam si confestim partes contacte amputentur: tam presentaneum scilicet est uenenum. De uipera, eodem lib.  cap. 29. Serpentum uipera, sola terra dicitur condi, cetere arborum aut saxorum cauis. Sed Aristot. lib. u. de Natura animal. contra tradit uiperam sub petris sese condere, reliquas serpentes in terra abdi; omnes secessus tempore ueneno orbe dormiunt. Lib. 7. cap. 2. ait qui montem Athon incolant, uiperinis carnibus ali. Quod certe argumentum est ueneni minus efficientis. Prouerbio igitur isto significabitur pestilentissimum a minus malo ad nequitiam edoceri.


17. Attalice diuitie. Tom. u. lib. de Ieiun. cap. 15. num. 93.

Si Attalice legatur, nichil difficultatis; note Attali, Regis Pergameni, diuitie, queis pop. Rom. ex hereditate adierit. De quo Horat. in Odis:

Non opes neque Attali
Ignotus heres regiam occupaui.
Et Attalicis conditionibus. Ut magnifice et superuacanee ille diuitie atque delicie, pani opponantur; hoc est simplicissimo uictui. Sin Attellane, personate ille in cultu et uestibus lautitie intelligentur. Nam Attellanis  histrionibus celeberrimis, hoc ius concessum erat, ut Personam in scena deponere non cogerentur. Unde fabule personate pro Attellanis . Dicetur in uestitum superuacaneum, et ad luxum ostentationemque comparatum.


18. A toga ad pallium. Tom. I, lib. de Pallio cap. 5. n. 94, et cap. 6, n. 116.

 RHENANUS. Pallium Grecorum erat et philosophorum. Hoc etiam Romani, toga reiecta, amiciebantur. Hinc illud admirantis uulgi dicterium de potentioribus ad christianam religionem transgressis, A toga ad Pallium. Unde motus Tertull. ut scriberet pro Pallio librum. Ammian. Marcell, de Iuliano. Aug. Namque in pace, inquit, eius mensuram tenuitas erat recte noscentibus admiranda, uelut ad pallium mox reuersuri.


19. Cecus a ceco in eamdem deductus foueam. Tom. III, lib. III, adu. Marc, c. 7. n. 44.

Prouerbium uel ipsi Seruatori usitatum, Luc XuI. quoties indoctus indoctum docere conatur, uel imprudens imprudenti dare consilium, atque ita in eosdem errores, aut prauas opiniones secum precipitat.  Tertullian. sic interpretatur. Ab eodem rationem errorum et ducatum mutuari.


20. Cecus in petram offendit. Tom. III. lib. u. adu. Marc. cap. 7. num. 119.

Tertullianus allegorice de Marcione qui, errorum prauitate excecatus, male de Christo  sentiret. Non absimile: Impingere in scopulum, lib. de Trinitate, cap. 28. Duobus istis locis, quibusdam effossis luminibus orbatus, totus in doctrine sue cecitate superatus. Usurpabitur in eum quem opinionum peruersitas ad absurda queque precipitem agit.


21. Cedere cominus. Tom. III, lib. II. adu. Marc. c. ult. num. 205. et lib. III. c. 5, n. 14.

 Cominus cedere, cominus dimicare, , ; cui contrarium, , . Translatum a bello, in quo nunc conserti pugnant gladiis, et conserere, siue conferre manus dicuntur, nunc machinis aut etiam amentis procul tela in hostem torquentes. Utemur eo, quum significare uoluerimus nos rem propius, seu de propinquo uelle expendere, agitare, argumenta ex rei ipsius natura, non extrinsecus assumpta, ad infirmandam alicuius sententiam afferre.


22. De calcaria ad carbonariam. Tom. III, lib. de Carne Christi, cap. 6. num. 52.

RHENANUS. Calcaria taberna est, ubi calx asseruatur aut uenditur. Sic carbonaria a carbonibus. Usus  erit, quum res sordida aut molesta, eque sordida aut molesta mutatur. Et elegans prouerbium est, quoties de impuro loco ad nichilo puriorem nos recipimus; quum ex uno malo in aliud diuersum incidimus. Postquam Tertullianus Marcionis respondisset impurissime heresi, ad Apellis eque impuri confutationem sese accingit. Non absimile: E Scylla in Charybdim; e fumo in flammam. Nisi quod illo Prouerbio quedam malorum diuersitas, et quasi repugnantia significari uideatur, uti calx et carbones, ratione contrariorum colorum repugnant. Sumptumque est ab iis, quibus sordes odiose, neque facile uestitum contaminari sibi patiuntur, quod fuligo utrorumque efficit.


 23. Campis suis diffundere. Tom. u, lib. de Trinitate, cap. 6. num. 26.

Hec inter se opponit Nouatianus, Intra hec corporis nostri lineamenta modum aut figuram diuine maiestatis includere; et suis illam interminate magnitudinis campis sine ullo fine diffundere. Nota sunt patentia equora camporum et immensitates, in propria uocis significatione. Et illud uirgil.:

   Equites Messapus in armis,
Et cum fratre Coras, latis diffundite campis.
hec: Rhetorum campi; In aliquo campo Oratorem uersari; Ex ingenti quodam immensoque campo in exiguum gyrum Oratorem compellere; et, Hec latissimum dicendi campum rhetori  solent aperire. Ex quibus et huius et sequentis prouerbii usus patet.


24. Campus fusus et latus aperitur. Ibid. cap. 28. num. 127.

Cui contrarium, non habere satis magnum campum in quo uersetur, apud Ciceronem. Nouatianus etiam alibi eodem libro: Hec breuiter sint nobis dicta et strictim posita, et non longa disputatione porrecta. Latius enim potuerunt porrigi, et propensiore disputatione produci.


25. Capitis supercilio loqui. Tom. III. lib. adu. Hermog. cap. 27. n. 91.

In superciliis notatur fastus, qua parte aut negamus aut annuimus. Haud dubie mutuatus ab Homero illud  est Tertull. Iliad. . Thetis ad Iouem:

, .
Haud dubitanda mihi promitte atque annue.
Respondet Iupiter:

, ;

, ,
, .
, .
Id est,

Annutabo tibi capite, ut bene fida quiescas;
Hoc si quidem magnum est diis cum immortalibus a me
Iudicium, neque enim reuocabile mi, neque fallax,
Quodque tibi capite annutabo, neque imperfectum.
Dicta superciliis Saturnius annuit atris.

Unde Plinius, lib. I. epist. ad Octauium Rufum: uide in quo me fastigio collocaris, quum mihi  idem potestatis, idemque regni dederis, quod Homerus Ioui,

, ,
Unum concessit uoto pater, annuit unum.
Nam ego quoque simili nutu ac renutu respondere uoto tuo possum. Huc pertinere non temere existimem: Censorium supercilium, quasi qui supercilio solo uel damnet, uel probet, quod alii tetricam seueritatem interpretantur.


26. Catharticum dare. Tom. I. lib. de Pallio, cap. 5. num. 111.

, , medicamentum uentrifluum, siue quod aluum deiicit. Hinc dictum Hippocrati. Explicat se Tertull.  Sermone me suasisti medicamine sapientissimo: ex greco Senario:

.
est lustrare et expiare, ad quod alludit Horat. lib. I. epist. 1. loquens de uitiis animi:

Sunt uerba et uoces, quibus hunc lenire dolorem
Possis, et morbi magnam depellere partem. Et,
. . . . . sunt certa piacula, que te
Ter pure lecto potuerunt recreare libello.
Huc pertinet, Elleboro purgare, et similia.


27. Catone sapientior et grauior. Tom. I. Apolog. cap. 11. num. 173.

Catum Sabini acutum dixerunt, unde Catonum nomen. Huius autem Catonis, apud Tertull. primi et Censorii, elogium habes apud Plinium lib. uII. cap. 27.  et apud Ciceron. lib. de Amic. ubi de Catone Lelius: Aut enim nemo, aut si quisquam, ille sapiens fuit. Et in lib. de Senect. qui Catonis huius nomine inscribitur.


28. Caucaso abruptior. Tom. I. lib. I. adu. Marc. cap. 1. num. 15.

Caucasus, mons Scythie uastissimus, cuius, ut ait Plin. lib. uI. cap. 5. iuga in colchica Ponti regione ad Ripheos montes torquentur, altero latere in Euxinum et Meotim deuexa, altero in Caspium et Hyrcanium mare, uariis nominibus. uirgil. Iu. Aeneid.:

   Duris genuit te cautibus horrens
Caucasus, Hyrcaneque, etc.
Quibus uerbis abruptum explicatur. In hominem agrestem, et durum, intractabilem et inhospitalem.


 29. Cerebrum uel cor non habere. Tom. III. lib. Iu. adu. Marc. cap. 10. num. 118.

In hominis cerebro, spirituum uitalium receptaculo, suprema et quasi regia rationis potestas; in corde totus ipse uite fons et sapientie sedes. Hinc uecordes et insipidi, cerebro cordeque uacui dicuntur. Atque adeo ipsa corporis uitia, si uel cerebro uel cordi sint affinita, mentem quoque et actionem labefactant. Notus Aesopi apologus de uulpe caput larue admirante, , . O quale caput! et cerebrum non habet.


30. Cerui in prelio. Tom. II. lib. de Coron. milit. cap. 1. num. 18.

 RHENANUS. Prouerbialem figuram sapit, natum ut apparet, ex illo Chabrie apophtegmate, qui dixit, Formidabiliorem esse ceruorum exercitum duce leone, quam leonum duce ceruo. Meminit Plut. Ceruus est simplex et note timiditatis animal, cuius omne in fuga presidium, quum sit pernicissimum. Hinc ceruini uiri dicuntur quum fuge magis quam uiribus fidunt, quique formidolosi sunt. Quibus Mauors, ut ait uirgil. lib. II., uentosa in lingua pedibusque fugacibus. Et apud Hom. Iliad. Achilles Agamemnoni timiditatem in congressibus preliorum exprobrat:

, , ;
Ebrie, ceruinum cor habens, oculosque caninos


31. Chrysippus ad elleborum. Tom. III. lib. de Anima, cap. 6. num. 89.

 Chrysippus, Cleanthis discipulus, homo acerrimo ingenio, de quo uersiculus,

, . . . .
Nisi fuat Chrysippus, aut fuat Stoa.

Refert ual. Max. lib. uIII. cap. 7. Carneadem cum Chrysippo disputaturum, elleboro se ante purgare solitum, ad exprimendum ingenium suum attentius, et illius refellendum acrius. Idem A. Gel. lib. XuII. cap. 15. Carneades Academicus scripturus aduersus Stoici Zenonis libros, superiora corporis elleboro candido purgauit. Et cap. ubi ellebori efficientem et duplex genus explicat. Et Plin. lib. XXu. c. 5. idem Carneadi attribuit, et ellebori naturam describit. Tertull. ipsi Chrysippo tribuere uidetur. Sententias  suas non intelligendo, ualetudinis corruptelam suspicari. Quod ualerius de Chrysippo eodem capite scribit: Cuius studium in tractandis ingenii sui monumentis tantum operis laborisque sustinuit, ut ad ea que scripsit, penitus cognoscenda, longa uita sit opus. Et ut Cic. de eodem: Quedam, inquit, proponebat, que ne ipse quidem potuit dissoluere. At Lucianus fabulatur in II. uerar. Narrat. lib. Non licuisse Chrysippo in beatorum insulam immigrare, nisi quartum iam sumpto elleboro. Alludens huc, quod ter in uita bibisse memoratur. Hinc elleborum bibere, edere, eoque se purgare iubentur, qui mentis capitisque uitia sibi leuari uelint.


32. De celo superuenit. Tom. I. Apolog. cap. 10. num. 162.

 uideantur Annotationes Pamelii. Explicat Tertullianus in ignotos, et uel ex inopinato apparentes; qui et celites et celo delapsi, uel e celo cecidisse dicebantur, . Illud sumptum uideri potest a scenis Tragicis, in quibus fere, . Est enim machina supra scenam locus, unde ex improuiso Deus aliquis apparebat.


33. De celo in cenum. Tom. II. lib. de Spect. cap. 25. num. 189.

Tertul. De Ecclesia Dei, In diaboli Ecclesiam tendere. Et lib. de Coron. milit. De castris in castra tenebrarum nomen deferre. Elegantiam affectauit Tertull. : ut sit luci tenebras, uite mortem preferre. Quum ab honestissimis actionibus  studiisque, ad flagitia, ad uanas turpesque exercitationes deflectimus.


34. Cena estiua post assum. Tom. III. lib. de Anima, cap. 32. num. 387.

uidetur innuere Tertullianus in cenis estiuis post assum, hoc est, carnes assas, nichil preterea ferculorum importari solitum, ita ut finis cene fuerit assum. Uti Empedocles in ardenti Aetna probe assus, in nullum aliud corpus est mutatus, atque ideo finis fuit metensomatoseos. Quid si huc alludat? Grecis, qui oua cum turdis et leporinis carnibus ac mellitis placentis, secundas mensas dabant, mos iste fuit, ut in fine cene linguas igne torridas post sermones, degustandas darent. Quare, finitum aliquid esse,  nichil esse reliqui, Prouerbio significabitur.


35. De Corio suo ludere. Tom. I. lib. de Pallio, cap. 3. num. 49.

A Chameleonte tractum, qui toto corpore reddit colorem quemcumque proximum attigerit, preter rubrum et album. Itaque adagium patet in hominem uersipellem, inconstantem ac pro tempore in omnem habitum sese uertentem. Cui simile, Proteo mutabilior.


36. Creso et Crasso copiosior. Tom. I. Apolog. cap. 11. num. 173.

Cresi, Lydorum regis, opulentia apud Grecos in Prouerbium abiit, qui Cyro Perse bellum facere ausus. M. Crasso apud Roman. diuitis cognomentum  additum qui in agris suis sestertium uicies mille possedit, et neminem esse diuitem, nisi qui exercitum alere possit suis fructibus, dixisse memorat Cicer. in Paradox.


37. Cubito pellere. Tom. III. lib. de Anima, cap. 55. num. 605.

Si quid perperam dictum aut improbius reprehendimus, in latus proximi, cuius dicta non probamus, cubitum impellere solemus, et procul a nobis, quasi abhorrentes, detestationis caussa, arcere. Horat. lib. I. Epist. 6:

Mercemur seruum, qui dictet nomina, leuum
Qui fodiat latus.
Intelligit seruum a memoria, siue nomenclatorem. Ubi fodere latus, est manu uel pungere, uel tundere,  quod fit monendi, suggerendi, et impellendi gratia. Erit igitur, aspernari et respuere homines tam praua opinione imbutos.


38. Cuneo extrudere. Tom. III. lib. I. adu. Marc. cap. 21. num. 150.

Hoc cuneo ueritatis omnis extruditur heresis. Cuneus, ferreum uel ligneum instrumentum quo, ut ait uirgilius, scindebatur fissile lignum; a cuius forma Cuneus in acie pedites conferti, qui iuncti cum acie, primo angustius, deinde latius procedunt, et aduersariorum ordines rumpunt, quia a pluribus in unum locum tela mittuntur. Quibus opponitur ordinario, quem forficem uocant, que lectissimis militibus confertis, in u. littere formam componitur, et illum  cuneum excipit, atque ex utraque parte concludit. Quo facto, aciem non potest erumpere. Ex priore significato sunt illa: Malo nodo, malus querendus cuneus; a sectoribus roborum, pro, Malum malo retundere, et clauum clauo pellere. Ad que hic alludere uidetur Tertull. In sequentibus ludere uidetur altero significato.


39. Cuneo occurrere. Tom. III. lib. de Resurr. carn. cap. 2. num. 18.

Sumptum a re militari. uirgil.:

Agmina densentur cuneis . . . . . Et, omnes
Dant cuneum, densaque ad muros mole feruntur. Et,
Qua globus ille uirum densissimus urget.

Eritque ualida confertaque alicuius rationibus argumenta  opponere.


40. Cuneum primum congressionis armat. Tom. III. lib. adu. ualent. cap. 3. num. 24.

Cui subiungit Tertullianus, Detectorem conscientie illorum, primam hanc uictoriam auspicamur. Sic Antecursores, equites premissi, solent detegere hostiles copias, insidias, et numerum. Et prima uictoria quasi omen est pugne. Omnia translata a conflictu martio prelii, ad disputationem, quod est certamen litterarium.


41. Demosthene eloquentior. Tom. I. Apolog. cap. 2. num. 173.

Nihil Demosthenis oratoria ui clarius, inquit ualer. Max. lib. Iu, cap. 5 et cap. 7, lib. uIII. Demosthenes, cuius  commemorato nomine, maxime eloquentie consummatio audientis animo oboritur. Quinctil. lib. IX. eiusdem commemorat elogium.


42. Digiti nutu loqui. Tom. III. lib. adu. Hermog. cap. 27. num. 91.

In Apolog. cum digitorum supputatoriis gesticulis. Priscis usitata supputandi ratio, que fiebat digitorum flexu. A uener. Beda loquela digitorum, siue per gestum digitorum, dicitur. Alexand. ab Alexand. lib. I. cap. 14. ueteres gestu manus, modo dextre, modo sinistre, et digitorum depressione aut circumflexione, sepe annos dinumerarunt, etc. Ad quem morem alludit Tertull. quum addit: nutu accommodato; altius tollens, et quasi retro iactans. Usurpatur in hominem plus nimio sibi sumentem, et pro arbitratu  suo, quod lubet, statuentem.


43. Digito destinare. Tom. I. lib. de Pallio capite, num. 84.

Tertullianus lib. de ueland. uirg. dum digitis demonstrantium titillatur. Est potentis, digitis denotari et monstrari. Horat. Od. 3. lib. 4:

Quod monstror digito pretereuntium,
Romane fidicen lyre.

Et lib. Ep. Od. 4. explicat nostrum prouerbium ex Tertull. sententia,

uidesne sacram metiente te uiam
Cum bis ter ulnarum toga,
Ut ora uertat et huc euntium
Liberrima indignatio?


 44. Dimicare ad certum. Tom. III. lib. III. adu. Marc. cap. 5. num. 14.

Solent gladiatores et pugiles inter se congressuri, antequam ad manus ictusque ueniant, quoddam quasi preludii specimen edere, et, ut B. Paulus ait, erem uerberare. uirgil. lib. u:

Talis prima Dares caput altum in prelia tollit,
Ostenditque humeros latos, alternaque iactat
Brachia protendens, et uerberat ictibus auras.

Tum postmodo,

Immiscentque manus manibus pugnamque lacessunt.

Et lib. 12:

   uentosque lacessit
Ictibus, et sparsa ad pugnam proludit arena.

Potest et uideri sumptum a iaculatoribus, qui scopum,  ad quem colliment, sibi proponunt. Huc pertinet B. Pauli illud, I. Cor. IX. Ego igitur sic curro, non quasi in incertum; sic pugno, non quasi acrem uerberans.


45. Dimicare cominus. Ibidem. uide Cedere cominus, superius.


46. Epicitarisma post fabulam. Tom. III. lib. adu. ualent. cap. 33. num. 367.

RHENANUS. Quum fabule recensebantur olim publice, ad demulcendos spectatorum animos, qui tedio longe narrationis iam languebant in fine, priusquam dimitterentur, citharedus aliquis prodibat. Solent et ante et post iustam fabulam quedam cani in odeo a re aliena, ad auditorum fastidia dispellenda duntaxat.  Unde illa proemium, quasi precentio, , ante cantum ordinarium, quod rhetores per translationem sue orationis exordium dixerunt. In pesi, prologus, et contra, epilogus. In tibiarum incentione, Proaulion. Poterit dici, corollarium uani alicuius cepti, aut commentum additum.


47. Fauos post fella gustare. Tom. II. lib. de Cor. mil. cap. 14. num. 196.

RHENANUS. Prouerbii speciem habet, de eo uulgo dici solitum qui, toleratis aduersis, letioribus tandem rebus potitur. Huc faciunt illa: Ex tempestate in portum, Post agonem corona. uulgare: Ab atro pane ad candidum; uirtutis radices amare, fructus suauissimi.


 48. Fibulam laxare seu relaxare. Tom. II. lib. de Cor. milit. cap. 11. num. 144.

RHENANUS. Prouerbialiter dictum, pro aperire fenestram, et ansam dare delictis; que et ipsa prouerbii schema habent. Huic opponitur quod idem lib. de Monogamia dixit: fibulam imponere, quod est, compescere et cohibere. Natum uidetur a fibula cinguli, qua uestis fluxa adstringitur, uel adstricta remittitur. uirgil.:

Aurea purpuream subnectit fibula uestem.

Sed quoniam ad carnis lubricas uoluptates plerumque Tertullianus refert, referri poterit ad fibule adstrigmentum, qua olim adolescentulis in uenerem prurientibus pronisque partes genitales traiiciebant, quod  infibulare uocabant. Cuius rei ratio est apud Corn. Celsum, mentio apud Martial. Iuuenal. ut in eos dicatur qui, ruptis pudoris repagulis, in libidinem precipites feruntur, et dissoluti in omne licentie genus.


49. Filum tenuissimum pendente uestigio aggredi. fortassis, ingredi. Tom. u. lib. de Pudicit. cap. 10. num. 83.

Tertullianus sese explicat, et a funambulis hoc locutionis genus, translatum significat, dum premittit: funambule pudicitie. Funambuli, , et , per extentum funem incedebant, cuiusmodi incessus in imperitis periculo lapsus non carebat; et hinc uestigio pendente  opponit: In gradu totum esse, in solido esse.  In eos ergo competet, qui rem periculo plenam aggrediuntur. Ouid., de casuum humanorum uarietate:

Omnia sunt hominum tenui pendentia filo.


50. Fossam determinare. Tom. III. lib. de Prescript. adu. heret. cap. 10. num. 68.

RHENANUS. Ultra quam transilire non liceat: metaphorica locutio. uallum castrorum consueuit, uel ex cespite aggesta humo, uel ducta ingenti fossa, quam cum munitionibus nemo transcenderet, communiri, intra quam milites continebantur, uel huc pertinet, quod supra de Scammate dictum est. Erit igitur, certas alicui leges esse prestitutas, quibus nefas sit recedere. Grecis non absimile, , ultra fossam salire.


 51. Fluctus utrumque te inuoluunt. Tom. III. lib. I. adu. Marc. cap. 7. num. 50.

A tempestate maris, et decumanis fluctibus; ad argumenta utrimque aduersarium capientia; Nam et dilemmate utitur Tertullian. Quasi dicat; Non est effugio locus, utrimque siue ex utraque argumenti parte constrictus et irretitus teneris. Potest et usurpari in eum qui geminis et ancipitibus malis circumcluditur. uirgil.:

uario curarum fluctuat estu.


52. Frenare. Tom. u. lib. I. de Pudicit. cap. 16. num. 136.

Tertullianus, Tenebitur frenandis continentie coniugiis.  Usitatissima ab equis Metaphora. uirgil.:

Iustitiaque dedit gentes frenare superbas.

Horat.:

Hunc  frenis, hunc tu compesce catenis:

Hoc est, cerce et comprime animi perturbationes. Cui opponere ex Tertull. fibulam laxare uel relaxare carni. Cicero, alicui frenos furios iniicere et alicuius furorem frenare.


53. Frenatos relaxare, uel laxare. Tom. u. lib. de Pudicit. cap. 2. num. 22. et Frenos restringere. Ibidem.

Contraria sunt. uirgil. lib. I. Aeneid.:

   Qui federe certo
Et premere et laxas sciret dare iussus habenas.

Cicero: Alter frenis eget, alter calcaribus. Tertull.  ad disciplinam transtulit, ut significet, uel nimia indulgentia, uel immodica seueritate, in discipline obseruatione uti.


54. Fronte sua proponi. Tom. u. lib. de Monog. cap. 12. num. 100.

RHENANUS. Quod libere et aperte debeat proponi, non coacte et recte. uera Fronte apud Cic. pro C. Rabir. ex animo et citra fucum facere quid uel dicere, et contra: mendaci fronte et uultu, per simulationem. Hinc illud: Fronti nulla fides. Frons enim et oculi declarant maxime affectum animi. Et apud Terentium: uultum fingere, est componere ad simulandum uel dissimulandum aliquid. Opinor tamen uerisimilius ad hoc respexisse Prouerbii Auctores Quum in fronte pudori sit sedes ,  quum quid ab honestate non discrepans, quodque non temere uertat pudori, uel facimus uel dicimus: nostra fronte id nos facere uel dicere, possumus usurpare. Quum si quid contra uel turpe uel indecorum faciendum sit, aliena fronte, siue per subornatos, id faciamus dicamusque, et nostro parcamus pudori.


55. Qui fugiebat, rursus preliabitur. Tom. u. de Fuga in persecutione, cap. 10. num. 72.

RHENANUS. Demosthenes olim fugiens ex prelio Cheronensi, in quo succubuerunt Athenienses aduersus Philippum Macedonum Regem pugnantes, fedam eam fugam, ob abiectum clypeum exprobrantibus solitus est hoc uersiculo respondere:  , hoc est: uir qui fugit, rursum capesset prelia. Tertullianus paulo ante hec opponit: Stare immobiles precipit utique nec fugam, mobiles, et accinctos in fugam, an in accursum Euangelii? Hastam abiicere, et Grecis ou , : Prouerb. pro diffidere causse, uel causse defensionem deserere. Tertull. Prouerbio  moneri possumus, non protinus despondere animum, si quid infelicius successerit, et quum hac non successit, ut ait Comicus, alia aggredi uia.


56. Funem contentionis ducere. Tom. III. lib. Iu. adu. Marc. cap. 4. num. 28.

Frequens est apud bonos auctores, Ducere funem,  quod sumptum a comica saltatione, quam et appellant. Terent. Adelph. Tu inter eos restim dictitans saltitabis; et apud Aristoph. . In quibus choreis qui presultor est, et moderator, funem ducit, quem alii, apprehenso fune, preeuntem sequuntur. Hinc apud Cic. familiam ducere est, esse principem et auctorem alicuius secte, et Horat. de Pecunia, epist. I:

Totum digna sequi potius, quam ducere funem.

Sed quid hec ad contentionem et certamen? Ad pertinacem opinionum defensionem? Alludere igitur uidetur ad aliud lusus genus, in quo forte funem medium utraque pars in diuersa obnitens ac se pertrahere nitebatur, et alteris extorquere. Qua in re propositum  erat uictorie premium: quod non paucis locis a pueris obseruatur hodie, quem funem contentionis uel contentiosum a partium contentione  in lusu pile palmarie, quum luditur datatim appellat Tertull. qui addit: pari hinc inde nisu fluctuante; fortasse: fluctuantem sub funem.


57. Fune contentioso diem ad uesperam ducere. Tom. I. lib. adu. Iud. cap. 1. num. 1. et tom. III. lib de Resurr. carnis. cap. 34. num. 254.

uel in uesperam trahere. Cui addit Tertull. alternis uicibus, ut supra: pari hinc inde nisu. Cic. 2. epist. I. lib. Famil. Hac controuersia usque ad noctem ducta: et 2. epist. Iu. lib. ad Attic. Quum ad Clodium uentum est, cupit diem consumere. Plinius: Actionem meam, ut prelia nox dirimit, et: Dixit in noctem,  atque etiam illatis lucernis. Apud Roman. quum quid differri, uel in diem diffindi uellent intercessores, dicendo diem ducebant, ne quid eo die ipso a Senatu decerneretur: dicebanturque diem extrahere, tempus trahere et prolatare consultationes, apud Salust. Itaque significabitur contentionis diuturne pertinacia. In lib. de Resurr. carn. contentioso fune deducere, est, argumentis prolixis perplexisque rem agitare.


58. Funem contentiosum alterno ductu in diuersa distendere. Tom. u. lib. de Pudic. cap. 2. num. 22.

Preter ea que supra allata sunt, hoc prouerbio admoneor, Ductarium funem dici, qui per orbiculos trochlee  traiicitur. Qua Machina utimur in oneribus, fascibus, saccis frumentariis in altum attollendis, et per fenestras immittendis. Qui funis dicitur contra demitti. uirg.:

Demissum lapsi per funem.

Aeterno ductu, ut supra, Alternis uicibus, pari nisu hinc inde. Idemque significabit: Utrimque magna cum pertinacia rem disputando agitare.


59. Funem longum attrahere. Tom. II. lib. de ueland. uirg. cap. 14. num. 115.

Notum est illud B. Gregorii Moralibus: Oritur ex suggestione cogitatio, ex cogitatione affectio, ex affectione  delectatio, ex delectatione consensus, etc. usque ad certam damnationem. Que est longa illa et horrenda peccatorum catena. Qui funes atque compedes, quibus constrictum hominem Satanas non solum in omne genus malorum, sed etiam in tartaream abyssum precipitat. Apud profanos auctores: Catena negotiorum, Catenati labores. Pind. .


60. Glacie fragilior. Tom. III. lib. I. adu. Marc. cap. 1. num. 14.

Aliis, Gelu fragilior. De homine inconstante et fedifrago. Nam fragile opponitur firmo et stabili. Fragilitatis in glacie caussa est, partium, excreto calore, quod coniungendi uinculum est, raritas.


 61. Gradu cedere, de gradu cedere, siue paulisper decedere. Tom. III. lib. de Presc. adu. her. cap. 9. num. 64. et lib. u. adu. Marc. c. 16. num. 256. ac. Tom. u. lib. de Pudic. c. 7. num. 53.

Omnes metaphore ab athletis sumpte iam congredientibus, siue gradum, pedem, manum congredientibus. Lib. de Prescript. adu. her. Cedo nunc sponte de gradu isto. Quod est, Non impulsus, nec argumentis euictus, de iure meo concedo: hoc dono aduersario, quod defendere mihi sit procliue, et ad firmiores rationes recurro.


62. Gradu eodem occurrere. Tom. III. lib. Iu. adu. Marc. cap. 29. num. 492.

Sumptum a gladiatoribus, qui cum antagonista  decertaturi gradum figunt, et ictus declinandi caussa cedentes, iterum procedunt, et eodem gradu consistunt, obuiam euntes renituntur. Erit, eodem argumento et telo uti.


63. Gradu excludere, expellere, de gradu pellere. Tom. III. lib. de Anim. cap. 6. num. 82. et lib. I. Adu. Marc. cap. 13. num. 71. ac lib. Iu. adu. Marc. cap. 9. num. 104.

Libro de anima: Huius definitionis gradum exclusero; hoc est, Ostendero definitionem consistere non posse, neque rem, definitionem cum ea retro commeare, quod est uitium in rei definiende ratione primarium. Cum Deo hoc gradu expellimus, hoc est, quum Deo hanc potestatem, prerogatiuam, uim  creandi adimimus. Te gradu pellam, hoc est, conuincam te falsi, et tuas rationes infirmabo. Hec omnia a colluctatoribus sumpta, significant aduersarium confutare, et in certamine disputationis superare.


64. De gradu deiici, aut moueri. Tom. III. lib. de Resurr. carnis, c. 2. num. 18.

Apud Cicer. lib. I. Offic. De gradu deiici, est animo consternari, et uelut a statu mentis demoueri, nec presentis animi uti consilio. Huc pertinent, Moueri loco, Deturbari gradu. Cui contraria: Reponi in gradum, et Restitui in locum. Tertull., Deiectus uel motus de gradu eius spei, hoc est, qui iam spem abiecit, in qua innitebatur, alienis persuasionibus inductus.


 65. Gradum alium inire. Tom. III. lib. Iu adu. Marc. cap. 6. num. 52.

Est alia aggredi uia, et nouum inire certamen, uel saltem nouo modo, uel, re una iam improbata et labefactata, ad alterius euersionem sese accingere.


66. Gradum conferre. Tom. I. lib. adu. Iud., cap. 2. num. 6 et cap. 7. num. 27. et lib. III. adu. Marc. cap. 2. num. 4.

Militaris phrasis; ut illa, Collato pede preliari; conferre manum uel pedem; conferre gradum cum hoste. , Auspicari certamen disputationis: Ad rem propius accedere, Hoc , cominus congressi.


67. Gradum dirigere. Tom. III. lib. Iu. adu. Marc.  cap. 37. num. 601.

Est aliquo referre uim ingenii, ad aliquid expendendum se comparare.


68. Gradum figere. Tom. II. lib. de ueland. uirg. c. 1. n. 86. et Tom. III. lib. Iu. adu. Marc. cap. 2. n. 18. lib. u. adu. Marc. cap. 10. num. 154. lib. aduers. Praxean. cap. 8. num. 56. et cap. 22. num. 135. Tom. u. lib. de Ieiun. cap. 11. num. 71.

RHENANUS. Translatio ab athletis in certamine congredientibus, sermo prouerbialis. Consistere cum constantia, et apud Tertull. tot locis est sententiam semel conceptam acriter defendere, in eaque persistere: aut premere argumentum suum, ut loquitur Cicero: uel in unius rei diligenti pensitatione immorari,  et nullis uti excursionibus a re alienis.


69. Gradum in acie figere. Tom. u. lib. de Fuga in persecut. cap. 11. num. 80.

Apud uirgilium frequens, State uiri, adhortantis ut ex fuga sistant, unde Iouis Statoris nomen. Et Aeneid., lib. 10:

Fidite ne pedibus: ferro rumpenda per hostes
Est uia.
Prouerbial. argumentis aduersariorum non moueri, pertinaciter in sententia persistere, suam caussam acriter defendere. Lib. de Ieiun. State in isto gradu, si potestis.


70. Gradum mouere. Tom. u. lib. de Ieiun. cap. 13. num. 78.

Tertullianus sic interpretatur: Mouistis gradum excedendo  traditionem, quum que non sunt constituta, obitis. Est igitur recedere ab instituto, siue a prescripta norma, cedere aduersario uictum. uirgil., lib. II:

Retroque pedem cum uoce repressit.


71. Gradum obstruere. Tom. I. Apolog. cap. 27, n. 424. Tom. II. lib. de ueland. uirg. cap. 15. n. 120. Tom. III. lib. de Prescript. adu. her. cap. 15. n. 99. et lib. de Resurr. carn. cap. 48. n. 344.

Hunc igitur gradum potissimum obstruimus, non admittendi eos ad ullam de Scripturis disputationem, hoc est: Hoc primum opponimus, a congressu remouemus. In Apolog. Prouocati ad sacrificandum obstruimus gradum perfidie  conscientie nostre, hoc est, Anteuertimus, ne perfidia irrepat mentibus nostris.  Cicero: obstruere perfugia improborum. Lib. de Resurrect. carn., ut quod aduersarii in prima statim acie obstruunt, in ultima congressione prosterneremus.


72. Gradum sustinere. Tom. III. lib. I. aduers. Marc. cap. 1. num. 23.

Qui oppugnantur, dicuntur uim et impressionem hostilem sustinere, siue sufferre. Hinc prouerbialiter, pro, Suscipere alicuius rei defensionem, siue sustinere. Tertullianus sic transtulit ad litterariam disputationem: Alius libellus hunc gradum sustinebit aduersus hereticos.


73. Gradum unum insistere. Tom. III. lib. Scorp. adu. Gnost. cap. 8. num. 52.

Addit Tertullianus, et explicat se: In hoc solum  prouocamus. Insistere, et referre pedem, et longius procedere, contraria sunt. Cicero: Insistere, in aliquo statu est commorari. Prouerb. ab instituta disputatione non egredi, et in unius rei disquisitionem incumbere.


74. Gradus hic stabit. Tom. III. lib. de Anima, cap. num. 83.

Tertullianus. Sed nec hic gradus stabit, hoc est: Hec ratio, hec definitio, hoc argumentum firmum non erit neque consistet; facile poterit refelli et infirmari: Affirmate, hoc ego defendendum aduersus omnes rationes suscipiam; huius pronuntiati ueritatem propugnabo.


75. Ad gradum presentem occurrere. Tom. III. lib. I.  aduers. Marcion. cap. 19. num. 125.

Cicero: Consiliis alicuius occurrere atque obsistere. Tertulliano est, argumentum pro re nata, eludere responso et contraria ratione.


76. De gradu primo preludere. Tom. III. lib. III. adu. Marc. cap. 5. n. 14.

Adiungit Tertullian. Adhuc et quasi de longinquo, cui statim oppositum subiungit: Ad certum et cominus dimicare, que supra explicata huc faciunt. Solent gladiatores, ante iustum cum antagonista certamen, ostentande artis et oblectandi spectatoris caussa preludere, ut apud uirgilium Acestes:

Ostentans artem pariter, arcumque sonantem.
Est igitur leuia et quasi ludicra afferre argumenta et  imbecilliora, initio, antequam ipsum robur argumentorum depromatur.


77. In gradu esse. Tom. u. lib. de Pudicit. 6. 10. num. 83.

In uno argumento insistere. Cui opponit Tertull. pergere. Quod interpretari possumus, Ex sumptionibus siue pronuntiatis complexionem elicere, et ad rei probande summam peruenire. In gradu totus esse, ille dici potest, qui proponit quidem, sed nichil concludit. Qui sorite, siue argumentatione aceruali utens initiis immoratur, longeque abest ab extremo conclusionis.


78. In gradu deducere. Ibid. cap. 21. num. 183.

Ad nouam rei disquisitionem se comparare; una explicata, ad aliud progredi.


 79. In gradum rursum. Tom. III. lib. I. adu. Marc. cap. 9. num. 155.

Quum ab instituto per digressionem, siue , abrepti abductique longius, eodem unde diuertimus regredimur, et eamdem rem denuo agitamus expendimusque.


80. In gradu ipso prouocare. Tom. III. lib. u. aduers. Marc. cap. 1. num. 12.

Sumptum a prouocantibus ad pugnam, qui quum gradum institerint, aduersarium opperiuntur et intentato telo lacessunt. Significat itaque, caput rei aggredi, et rem altius non repetere neque longe arcessere, sed ea super quibus pugna est, initio inquirere, ab eorumque inquisitione non recedere.


 81. Habenis effusis. Tom. u. Epist. de cibis Iudaicis, cap. 4, num. 14.

Habene lora sunt, que freno utrimque alligantur ad equum regendum. Hinc ille Metaphore: laxissimas habenas dare amicitie. Cic. uirgilius, lib. u:

      Spumantiaque addit
Frena feris, manibusque omnes effundit habenas. 
   Nullo discrimine cedem
Suscitat, irarumque omnes effundit habenas. 
Et Orator dicitur in peroratione totos eloquentie aperire fontes, et omnes affectuum habenas effundere. Contrarium est: Iniicere habenas, pro, Compescere, et impetum sistere. Habenas effundere, dare, laxare, Grecis ,  , pro, Nimium indulgere, nimiamque permittere libertatem. Habenis effusis, est licentissime, liberrime et intemperantissime, uel immodice. Idem Nouatianus, lib. de Trinitate: Indulgentie sue sinus largos profudit; et: Sub iugo enim naturalis legis omnibus date, alia quasi frenis reuocata retrahuntur, alia quasi effusis habenis excitata impelluntur.


82. Hamaxobio instabilior. Tom. III. lib. I. adu. Marc. cap. 1. num. 12.

uideantur Annot. Pamelii. Historicis et Petis celebrati Hamaxobii, uel Hamaxobite, Sarmatie gens. Quos sic describit Horat., lib. III. Od. 24:

Campestres melius Scythe,
Quorum plaustra uagas rite trahunt domos,
uiuunt, et rigidi Gete,
 Immetata quibus iugera liberas
Fruges, et Cererem ferunt,
Nec cultura placet longior annua.
Ergo non modo in eum dicetur, qui sedes subinde mutat, et fabulam undecumque motoriam agit: sed qui uersatili est animi sententia inconstans.


83. Hieme frigidior. Tom. III. lib. I. adu. Marc. cap. 1. num. 14.

uerba, iudicia, homines frigere dicuntur Ciceroni; et: In re frigidissima calere, in feruentissima frigere, opponit metaphorics; et: Lentus in dicendo, et pene frigidus, de homine insulso, tardi stupidique ingenii; ut Calidus, de alacri et excitato animo. Et: Calida consilia, est, precipitia et temeraria.


 84. Hypobrychium irrespirabile. Tom. II. lib. de Idolol. cap. ult. num. 170.

uideantur Annotat. Pamelii: , , quod fluctibus est obtectum. Homer. Odyss.:

.
ubi Pet. pro , , qui sub aqua subiit. Hec fere Paul. Leop., l. uIII. Miscell., c. 23. Sed quum Tertull. dicat: Inenarrabile excussis profundum, inextricabile impactis naufragium, irrespirabile deuoratis hypobrychium, uidetur locum significare, imum scilicet maris fundum, in quem et excussi natandi imperiti et impacti, nec tabulis nec scopulis adherescentes deferantur. Significabit ergo Prouerb. Extremum periculum, ut omnis salutis emergendique  e malis spes adempta sit.


85. In alium ictum considerare. Tom. III. Scorp. adu. Gnostic., cap. 5, num. 35.

Occursum est huic plage, in alium ictum consideremus, etc. Alii longe aliter distinguunt. A gladiatoribus sumptum. Cicer., I. Catil. Quot ego tuas petitiones, ita coniectas ut uitari posse non uiderentur, parua quadam declinatione, et ut aiunt, corpore effugi; et uirgil., lib. u de Pugil.:

Nunc hos, nunc illos aditus, omnemque pererrat
Arte locum, et uariis assultibus irritus urget:
Ostendit dextram insurgens Entellus, et alte
Extulit, ille ictum uenientem a uertice uelox
Preuidit, celerique elapsus corpore cessit.
Ut sit: uno argumento refutato, alius infirmationem  inquirere, et rationem secum inire qua improbari possit.


86. Istro fallacior. Tom. III. lib. I. aduers. Marc. cap. 1. num. 15.

uideantur Annotat. Pamelii. Quis ab histrice animante hoc sumptum dicat? Istrie regionis incole, non Istri aut Histri, sed Istrii dicuntur: quibus quis fallaciam tribuat, non reperio. Reliquum est igitur, ut Ister fluuius, alio nomine Danubius, huic prouerbio locum fecerit. Quum Tertull. Marcioni tot titulos honorificasque appellationes a locis, gentibus, Ponto, Patrie uicinis, et rebus eidem peculiaribus, assignet. Dicetur autem, fallax Ister, uel propter sinuosos flexus , unde a petis retortus et sinuatus dicitur,  uel propter ostiorum multitudinem  que fallat in instituto cursu nauigantes, uel quod subita inundatione plerumque accolas inopinato opprimat, Tibul.:

   Fallax quoque testis,
Pannonius qui Istri accola,
Auson.:

Et fontem latiis ignotum annalibus Histri.
 Ignotum, quia fallit et latet.


87. Iugum excutere; et: Ceruicem a iugo excusare. Tom. u. lib. de Pudic. cap. 10. 12. num. 81 et 95.

Iugum, quod boues induunt cum trahunt aratrum uel currum. Cicer. Boum ceruices nate ad iugum.  Metaphorics seruitutem aut onus graue significat. Hinc illa: sub iugum mittere. Iugum deiicere a ceruicibus, est: liberare uiolenta dominatione, graui onere seruitutis. Contrar. apud uirgil. XII:

Ni frenum accipere, et uicti parere fatentur.
Tertull., lib de Idol. uinculum et iugum nobis relaxauit, et lib. de Pudic. Operum iuga reiecta sunt, non disciplinarum.


88. Lamie turres. Tom. III. lib. aduers. ualent. c. 3. num. 23.

De Lamiis multa Politianus in Prefatione in Dialect. et Brassicanus eius commentator, Hadrian. Iunius Adagio 34. Cent. 2. et Cel. Rhodrig. c. 5. l. XXIX. ubi de Menippi Lycii amica, in coniugem iamiam adsciscenda,  post multa ait quidam philosophus: Bella hec sponsa una est , , hoc est: ex Empusis, quas et Lamias et Mormolycias plerique putant. Turres autem commemorat. Tertull. quod ingentem specum ad rupis radices insedisse fabulantur Lamiam in Libye locis reginam. Dicetur igitur de rebus in speciem formidabilibus, in quibus nichil insit periculi. Nomina ad terrorem inuenta, fabule aniles.


89. Latere hoc defendit. Tom. III. lib. de Resurr. carn. cap. 2. num. 21.

In acie, hoc est, exercitu ad pugnam procincto hec fuere: frons, tergum, duo latera, que et ale et cornua dicebantur. Tectum latus, de iis qui armis et  presidio muniti sunt; apertum de iis qui periculo expositi. Terent. Hauton.:

Triumpho, si licet me latere tecto abscedere:
hoc est, sic ut nichil mihi accersam periculi. Cesar., lib. II. bell. Gall. Que res et latius unum castrorum ripis fluminis muniebat, et: Totis fere castris a fronte, et a sinistra parte nudatis, et: quorum pars aperto latere legiones circumuenire. Nennius in Miscellades  et eum secutus Muret. in Terent. a gladiatoribus sumptum uolunt, quibus si minus plagam possint infligere, satis honorificum est, latere tecto, id est, integros illesosque abire. Dicebantur preterea: latus apertum prebere, quum ictum non declinarent, sed lictori mortique se gratis obiicerent. Latere hoc defendi igitur est, his iisdemque argumentis,  rationibus, probationibusque constabiliri; quo uerbo, uti et militari, muniri, eodem loco utitur Ter.


90. Ex latere utroque. Tom. u. lib. de Trinit., cap. 26, num. 112.

uerba Iureconsultis frequentia. Ulpian., lib. III. Dig. tit. de procurat. Ut ex utroque latere quasi actor habeatur. Et Iustin., lib. u. Cod. Iuris. inquit, Auctores ex utroque latere magnum habuere certamen. Tertull. Ex utroque latere nos ueritas in istam concludit sententiam, id est: utrimque, et ex utrimque argumenti parte.


91. Quoquo latere uelis. Tom. III. lib. Iu. adu. Marc. cap. 34. num. 544.

Idem cum superiore: ex utroque latere, quod Tertull.  declarat: Habes nuptiarum quoque uelis latere prospectorem, hoc est: quamcumque in partem te uertas.


92. Quo laterum. Tom. u. lib. de Ieiun. cap. 11. num. 72.

Utra parte argumenti; qua ratione, quam in partem? Et hic utitur uerbo confirmatum, ut ad latus tectum, in exercitu uel gladiatore, referatur.


93. Leones in pace; uide supra: Cerui in prelio. Tom. II. lib. de Cor. milit. cap. 1. num. 18.

Conuenit in eos qui prepostere se gerunt: ubi res postulat audaciam et uirtutem, ibi timidi; feroces, ubi nichil ferocitate opus. Liuius. In otio tumultuosi, in bello segnes. Synesius: , , in pace feroces, in bello formidolosi.


 94. In limine occurrere. Tom. u. lib. de Monog., cap. 8, num. 52.

In ipso operis disputationisque ingressu sese offerre.


95. De limine offendere. Tom. III. lib. adu. ualent., cap. 3, num. 22.

RHENANUS. Prouerbium de his qui initio rei, quam agendam susceperant, peccant. Simile illi: Cantherius in porta. Cum hoc conueniunt: In portu impingere: In limine deficere. uirgil.:

Cur indecores in limine primo
Deficimus? . . . . .
pro, in ipso operis negotiique suscepti primordio peccare. Ab iis translatum, qui ex edibus egressori  in limine pedem offendunt. Offendisse autem limen, laciniam ad id adhesisse, uel prolapsum cecidisse, ostenta fuere inauspicata et mali ominis, passim apud petas. Ouidius:

Dicitur offenso procubuisse pede.


96. Lineas agere. Tom. III. lib. de anima, cap. 43. num. 480.

Humani uel maxime initii ac finis lineas quotidie agere. Prouerbia a lineis ducta, que consequuntur, partim a Geometria, que lineis omnia perficit, partim a curriculis et palestris, quorum spatia certis lineis includebantur: partim a pictoribus, qui penicillo lineas ducere solent priusquam umbram sine colore colorare incipiant, translata sunt. Hoc autem primum  Tertull. ducere uidetur uel ab initio et fine spatiorum in Dromone, uel a pictura, quum addit: Manum fidei porrigens facilius adiuuande per imagines et parabolas, sicut sermonum ita et rerum. Deinde: proponit igitur tibi, quasi ob oculos subiicit in pictura: Etiam per imaginem mortis.


97. Lineas aliquas preducere, ad quas erit dimicandum. Tom. III. lib. adu. Marc, cap. 5. n. 14.

Hoc sumptum ab iis qui duello, siue singulari certamine congrediuntur; uel ab iis qui in stadio decurrunt, pro: certam materie legem prefinire.


98. Lineis certis determinare. Tom. I. lib. aduers. Iudeos, cap. 2. num. 6.

Addit Tertullian. summam questionis ipsius. Ab  iisdem certantium lineis, intra quas decertaturi consistunt. In lib de Pudicit. Eumdem limitem liminis figimus. Ubi limen est linea, ut apud uirgil. limenque relinquunt. Certos terminos certasque leges prestituere institute disputationi.


99. Lineis claudere. Tom. III. lib. I. aduers. Marc, cap. 7. num. 51.

Quanquam tota materia de duobus Deis dimicetur, his interim lineis eam clausimus, intra nos congrediemur. Est igitur stata quedam argumenta prefinire intra que ceu cancellos quosdam cerceatur liberior orationis euagatio.


100. Lineis deducere. Ibid. cap. 25.

Cicero: Huc caussa deducitur. Rem de huc deduxi,  id est in hunc statum, locum adduxi. Tertull. Quod attinet ad bonitatis questionem, his lineis deduximus eam minime Deo adequari, hoc est: intra hosce terminos tractauimus.


101. Lineas certas preducere in unam congressionis speciem. Tom. III. Scorp. adu. Gnost., c. 4. n. 32.

Precedit apud Tertull. Nos alibi de Deo dimicantes. Certas leges sibi prescribere quas intra de una eademque re decurrat disputatio.


102. Linea extrema. Tom. III. lib. adu. Hermogen., cap. 3. num. 19. et cap. 38. num. 132. 133. et lib. adu. Prax., cap. 16. num. 100.

RHENANUS: In spatiis olim, in quibus cursus publice fiebat, initium et finis lineis notabatur. Hinc  quidquid postremum est, extrema linea, Prouerbialiter dici cepit. Ergo quum Tertull. Hermogenem hic uocat non intelligentium extremam lineam, imperitissimum accipe. Horatius Epistolam ad Quintum sic claudit:

Mors ultima linea rerum est.
Hec etiam Turneb. Aduers. lib. XII. cap. 10. Ubi similem Terent. locum explicat, et calx dicebatur quod scilicet calce et creta notaretur. Ultra autem calcem nichil superest quo cursus tendatur. Atqui quum Deus uniuersitatis, l. aduers. Prax., Extrema linea dicitur, alludere potius uidetur auctor ad illud Apoc., I. et XXII. Ego sum et , siue principium et finis. Lib., aduers. Hermogen. Si determinatur, habet lineam extremam;  quam quantum proprie pictor, agnoscis finem esse omni rei cuius linea extrema est. Apud Terentium extrema linea amare, est impensissime summa linea et extremus terminus, ut ibi summus amor significetur. Quomodo Eurip. cum extremum terminum malorum et miseriarum intelligeret, dixit. Non tamen inepte apud Terent. intellexeris extremam lineam in amore, ipsum rei amate aut concupite adspectum, quasi longis lineis, hoc est, de longinquo amare. Erasmus Hermogenem, extremam lineam a Tertulliano appellari autumat, quasi extremum et postremum sui temporis hereticorum, qui etate Tertulliani superesset.


103. Ad lineam dimicare. Tom. u. lib. de Pudicit., cap. 6. num. 59.

 Ad hanc iam lineam dimicabit nostra congressio. Deinde explicat se: Prescribam tamen tibi formam necesse est, ne ad uetera manum emittas, ne in terga respicias. Est itaque in disputando a re proposita non euagari.


104. A lineis excedere. Tom. III. lib. adu. Hermogen., cap. 39. num. 137.

Ab instituto et proposito aberrare, que translatio uidetur sumpta ab iis, qui lineis non insistentes, excidunt, aut excedunt, hoc est, ultra lineam pedem inter dimidicandum efferunt.


105. Ultra lineam. Ibid.

Ultra prestitutum disputationis limitem.


 106. Linea una est. Tom. III. Scorpiac. adu. Gnost., cap. 11, num. 84.

Unus est scopus, ad quem totius disputationis summa est dirigenda.


107. Ad lineam unam congressionis dirigere. Tom. III. lib. de Carne Christi, cap. 17, num. 135.

In re una insistere, et eam allatis utrimque rationibus disputare, ut supra: Eodem gradu dimicare.


108. Linee insistere. Tom. III. lib. Iu. adu. Marc., cap. 17. num. 250.

Cui superius contrarium est: A lineis excedere. Est, in instituto permanere, neque euagari. Quia, ut ait Turneb., sic interdum collato pede pugnabatur, ut  linee ducte pedem semper oporteret insistere, nec inde referri.


109. Lineis eisdem dimicare. Tom. III. lib. u. adu. Marc. cap. 1. num. 12.

Intra certa argumentorum septa permanere, siue intra eosdem fines in disputando uersari.


110. Ad lineas rursum. Tom. III. lib. I. adu. Marc. cap. 9. num. 55.

Hoc est, ad propositum atque institutum post digressionem siue reuerti. Sumptum ab iis, qui quum a lineis iam exciderint, rursum gradum colligunt. uide supra: In gradum rursum.


111. In lineas easdem gradum colligere. Tom. III. lib. de Anima, cap. 26. num. 345.

 B. Hieron., in Dialog. adu. Lucifer.: in gradum rursum ac lineas regredere.


112. Intra lineam extremam includere. Tom. III. lib. adu. Hermogen., cap. 38. num. 134.

Hoc sumptum uidetur magis a Geometris, quorum tractatio est de quantitate, loco, superficie, et linea. Loquitur de Materia Tertull. quam Hermogenes corpore infinitam faciebat, et locum tamen ei adscribebat, quo ambiret, hoc est, extrema linea includeretur. Significabit igitur Prouerbium, si placet, certis limitibus aliquid comprehendere et finire.


113. Lineas ducere. Tom. III. lib. de Anima, cap. 36, num. 432.

Grecis . Et linearis pictura,  . Hinc illud: Primas lineas ducere, eleganti metaphora a pictoribus, pro eo quod est, umbram tantum alicuius rei exhibere, atque obiter quod intelligi cupias delineare. Ducit et primas lineas, qui formulam exordiendi negotii prescribit. Et mittere lineam, pro: Rem tantum adumbrare, et coniecturis quibusdam inuestigandam proponere. Siquidem ex linearum ductu iustum etiam picture artificium discimus. Unde uersiculus:

Linea que ueterem longe fateatur Apellem.
Plinius, lib. XXXu, c. 10, meminit linearum Apellis. Solent enim pictores, uti etiam Rhen. annotauit, penicillo lineas ducere, priusquam umbram sine colore colorare incipiant.


 114. Lineas rectas ducere. Tom. III. lib. adu. Herm., cap. 36. num. 126.

Adaptat hec Prouerbia, a pictoria arte deducta, Hermogeni, qui ante heresim pictoriam exercuerat: Nisi quod si tam rectas lineas ducis Hermogenes, quam ratio ista, pictor te bardior non est. Referri potest ad eum qui officium suum probe facit; qui ab honestatis preceptis non discedit; qui sue artis peritus est. Cui opponatur etiam: a lineis excidere.


115. Lineamenta ductare. Tom. III. lib. de Resur. car., num. 35.

Cicero: Aspersa temere pigmenta in tabella, oris lineamenta effingere possunt. Grecis sunt  et . Item Cic. in Orat. ad Brut. Numerus quasi quamdam palestram et extrema lineamenta orationi attulit, hoc est, uenustatem ad ostentationem adhibitam, et extremam quasi manum. Tertullianus: Exprimere interpretatur, lineas ducere. Rem scilicet clarius ob oculos proponere et demonstrare.


116. A Lineis excidere. Tom. III. lib. adu. Hermog., cap. 39. num. 137.

Preter superiorem interpretationem ab athletis ductam, pictoribus hoc potius in Hermogenem antea pictorem refert. Pictores namque a lineis penicillo deductis excidentes, ultra lineam picturam protendunt suam, ut sit: exorbitare ab instituto, uel etiam, ab officio discedere, et falli atque errare.


 117. Per lineam eamdem serram reciprocare. Tom. II. lib. de Coron. milit. c. 3. num. 28.

Rhenanus: Habet Prouerbii speciem de inutili et uano labore. Metaphora sumpta a sectoribus lignorum: qui sic ducant serram, ut aut non dimittant, aut in eadem tantum linea perseuerent, nichil agent, uel certe non multum agent. Innuit Tert. inutilem laborem circa unam eamdemque rem, ut ii qui in eodem argumento immodici sunt, et uelut cupressum simulant. Hec eodem spectant: Eadem semper oberrare corda: Eamdem incudem noctu diuque tundere. Apud uirg. Argute lamina serre, innuit reciprocationem. Sic fullones dicuntur: Argutari pedibus, hoc est, alterno et reciproco pede exculcare et lauare pannos.


 118. Lucifuge. Tom. III. lib. de Resurrect. car., c. 47. num. 341.

Lucifuga et Lucifugus, infame nomen. Homo nimirum nature contrarius et preposterus, luce dormit, noctu uigilat, quem Iureconsulti appellant uespertilionem, quod exacto iam diei curriculo, sub noctem, uespertilionis in morem prorepat. Grece , quibusdam Tenebrio, quasi amans tenebrarum. Cicero in Catil. Dormientes appellat, quum uigilantibus opponit. Tertul. Lucifuge scripturarum, qui in summa scriptorum claritate, et in iis, ut uerbis Tertull. utar, que uel ipsius solis radio scripte clarent, impingunt, et ut dicitur, in sole caligant.


 119. Lucernam meridie circumferre. Tom. III. lib. I. adu. Marc. cap. 1. num. 19.

Prouerbialiter idem significabit quod, lucernam adhibere uel accendere in meridie, quod est, facere aliquid non suo tempore, uel: in re clara obscuritatem aucupari. Natum a Diogene, qui accensa lucerna meridie hominem querebat.


120. Luminibus effossis orbatus. Tom. u. lib. de Trinit. cap. 28. num. 127.

uirgil., lib. III. de Polyp.

Luminis effossi fluidum lauit inde cruorem.
Et paulo superius: Cui lumen ademptum, et: Telo lumen terebramus. uide supra: Cecus in petram offendit. Adiungit Nouatianus per Epexegesin. Totus  sit in doctrine sue cecitate superatus. Ut prouerbialiter de eo dici possit, qui doctrinarum uel errorum prauitate excecatus est, et cui nichil sane mentis intelligentieue sit reliquum. uel ad Nouatiani sententiam propius: cui nichil subterfugii restat, quo argumentis uictus recurrat, nichilque secum potest dispicere, quo errorem tueatur.


121. A lumine exorbitare caligine. Tom. u. lib. de Pudic. cap. 8. num. 59.

Ab orbita, quod est uestigium decurrentis in uia rote, est uerbum exorbitare, quasi a uia deflectere, pre errorum cecitate ueram doctrinam, que per se lucet, non posse perspicere. Lib. ad. Gnost. Ab illo  in idololatria exorbitauerunt.


 122. Malum foras. Tom. III. lib. adu. ualent. c. 10. num. 119.

Detestantis et abhorrentis uox, et malum infortuniumque deprecantis. uirgil. II.

   Quod di prius omen in ipsum
Conuertant . . . . . et:
Di meliora piis, erroremque hostibus illum.
Di prohibete minas, Di talem auertite casum.
Solet apud ueteres in uestibus edium statui Hercules , hoc est, malorum depulsor, et adscribi interdum, boni ominis caussa, , nichil mali ingrediatur. A sacris preterea mali profanique homines sacrificorum uoce solebant arceri. uirgil.

procul hinc, procul este profani.
Theoc. in idil.

 , .
Hoc est

Expertis cantabo, fores operite profani.


123. Manu iniecta detinere. Tom. III. lib. 1. adu. Marc. cap. 6. num. 44.

Iniicere manum, proprie antiquo uerbo Iuris, est quoties nulla Iudicis expectata auctoritate rem nobis debitam, aut etiam nostram uindicamus, et Dominus in predium beneficiarium manum iniicere consueuit. Iniicitur autem manus in aliquem eiusque bona mercesue, quum inde abire uel moueri auctoritate aliqua siue edicto uetantur. Sic recipere manus iniectionem, est retinere facultatem reprehendende rei alienate. uirg.

 Iniecere manum Parce,
id est, morti destinarunt. Explicat se Tertul. Porro et hic eadem regula summi magni patrocinabitur nobis, utpote que totum statum uindicet diuinitatis.


124. Manum porrigere. Tom. III. lib. de Anima, cap. 23. n, 408. et lib. de Resurrect. car. cap. 53. num. 382. ac libro Iu. aduers. Marc. cap. 41. num. 677.

Satis uulgatum, pro: Auxilio esse, Cicero in Orat. post redit.: Qui mihi primus afflicto et iacenti consularem fidem dextramque porrexit. Sic Deus dicitur a Tertull. manum porrigere fidei, hoc est, confirmare, et in sua firmitate conseruare. uirg., lib. III.

Dat dextram, atque animum presenti pignore firmat.
Manuum porrectione etiam aliene sententie comprobatio  fuit significata, que Grecis, , .


125. Manum tradere. Tom. u. lib. de Pud. cap. 15. num. 126.

Pro eodem cum superiore usurpat. uirgilius, l. uIII.

Accepitque manu, dextramque amplexus inhesit.
Tradere de manu in manum, Cicer., est dedere et commendare.


126. Manus dare. Tom. u. lib. de Trinit. cap. 11. num. 55.

Cicero in Amicit. Ad extremum det manus, uincique se patiatur. uirgil.

Neque enim ipse manus feritate dedisset.
Est igitur se uictum agnoscere, et aduersario cedere.  Nam qui se uictori dedunt ne interimantur, ultro manus ad uincula offerunt. uirg. etiam Tendere, et Protendere dixit lib. XII.

Ille humilis supplexque oculos, dextramque precantem
Protendens, et uicisti, et uictum tendere palmas
Ausonii uidere . . . . .


127. Inter manus tenere, Ibid. cap. 1. nu. 95.

Est certum quid habere, ob oculos quasi propositum habere. Sic dicimus: uictoriam in manibus tenere. uir.

Cetera qua rerum iaceant perculsa ruina,
Ante oculos interque manus sunt omnia uestra.
Quasi dicat: Narratione non egent, omnibus patent claraque sunt.


128. Mappa missa. Tom. III. lib. adu. ualent. cap. 36.  num. 381.

Hoc est, ueluti signo quopiam dato. Alludit Tertul. ad morem Circencibus Rome Ludis receptum, quo mappa Tragedis usitata a Pretore dimittebatur in signum aurigationis et certaminis auspicandi. Quem morem attingit Iuuen. Sat. II.

Interea Megalesiace spectacula mappe
Ideum solemne colunt . . . . Et Martial.
Cretatam  preter cum uellet mittere mappam;
Et Sueton. in Nerone: Aliquo liberto mittente mappam. uide Adnot. Pamelii ad lib. de Spect. cap. 16. num. 143. Tom. II.


129. Massageta inhumanior. Tom. III. lib. I. adu. Marc. cap. 1. num. 13.

 uideantur Adnot. Pamelii. Schytarum natio trans mare Hyrcanum, Alani, Abasgi, et Augi postea dicti, et ab Hebreis Magogi, hospitibus infestissimi, neque cum uicinis populis diuturna amicitie federa, neque fidem possunt seruare. Lac equorum sanguine mixtum bibunt; preterea tam prodigiose immanisque nature, ut senio confectos in frusta cedere, illorumque carnibus cum pecudinis admixtis pasci consueuerint. Hinc nobile illud inhumanitatis nomen.


130. . Tom. 1. l. ad. Scap. c. 4. n. 22.

Noli cum Deo bellare. Cicero in l. de Senect.: Quid est enim aliud Gigantum more bellare cum Diis, nisi nature repugnare? Hinc, . Dei hostes uel qui Deo obluctantur. Tractum uidetur a notissima  Gigantium in Iouem belligerantium fabula. Usurpari poterit, ubi quis uiribus suis fretus temere res non tentandas molitur, et uti admoneamus infeliciter credere, quecumque aduersus diuina humanaque iura per uim instituuntur. Horat. in Od.

Quid eternis minorem
Consiliis animam fatigans? uirgil.
Crede Deo . . . . . et:
Heu nichil inuitis fas quemquam fidere Diuis.
Bis in Act. post. . . . . . . Plato eiusmodi homines, e Titanum genere, dixit.


131. Micas infarcire. Tom. III. lib. de Anima, cap. 6. num. 85.

Ex contentione Platonis et Aristotelis, quam instituit Tertull, aliquid poterit elici. Plato uarius, multiplex  et copiosus, singulari eloquentia et suauitate orationis, in cuius Dialogis locutio, etsi absit a uersu, tamen quod incitatius feratur, et clarissimis uerborum luminibus utatur, potius Pema putanda, quam Comicorum Petarum. Aristoteles breuitate dicendi prestitit, uel potius siccitatem quamdam tenuitatemque in dicendo, hoc est, orationem angustam, pressam et concisam  adamauit. Hinc illa: Mulsa aqua de eloquio Platonis, et: Mice de minutiloquio Aristotelis, Prouerbialiter accipi possunt. Ut hoc quidem genus orationis siccum, et cui nichil temere detrahi possit, illud autem redundans, et ex quo si quid demas mutesue, de sententia nichil detraxeris. Nihilominus Micas infarcire,  interpretari etiam poterimus, Tenuiter et cum parcitate quid distribuere, ut: mulsam aquam infundere, largiter et benigne.


132. Mulsam aquam infundere. Ibid.

A qua mulsa, , , aqua melle mixta. Ut alludat non solum ad copiosam, sed ad mellitam siue melleam in Platone eloquentiam. Lib. de Anim. de eodem Platone, ob mella facundie. Quum contra quod siccum est, facillime frietur, et in micas minutatim dissoluatur. Eodem faciunt uerba: Infundere, et: Infarcire. Fortasse et Micas infarcire, cum Tulliano, premansum in os inserere, conueniet, quod est: rem in docendo nimis enucleate, minusque frustulatim tradere, et crasse explicare,  grece: , , siue ut Cicero ad Attic. , quod est, cura minutula anxium esse.


133. Mulum de asino pungere. Tom. III. lib. adu. ualent. cap. 19. num. 237.

Muli, quos asini et eque generant, unde , quasi dimidiati asini, a patribus. Hinnuli, uel potius ex Columelle sententia, Hinni, a patris equi hinnitu, equo et asina geniti. Gigni, cum equa muli coitu nati. Hinc prouerbium: ex asini mulique, id est: dimidiati asini; ex etymologia greca, similitudine, quando exemplar et res affectas non multum sunt discreta, uel quando ineptie ineptiis representantur, uel mendacia mendaciis astruuntur. Cuiusmodi farine  et illa: Non tam ouum ouo simile, armenti eiusdem, Cum Bytho Bacchius.


134. Narem contrahere. Tom. III. lib. I. adu. Marc. cap. 13. num. 71.

In naso irrisionis sedes. Hinc nasuti, et nasum habere, irrisores dicuntur, Plin. lib. XI. c. 37. Nasum noui mores subdole irrisioni dicauere. Hor.

Naso adunco suspendere.
Martial.

Et pueri nasum rhinocerotis habent,
Pers.

Rides, ait, et nimis uncis
Naribus indulges.
Et Greci , , a naso, irridere. Ex naribus etiam indicium iracundie, uti  animantes quedam iram narium flatu produnt. Theoc. in Thyrsi:

.
Aspera ei semper sedet ira in naribus.
Unde corrugare et contrahere nares dicuntur, qui offenduntur. Horat.

Ne sordida mappa
Corruget nares.


135. Naso agere. Tom. III. lib. adu. Marc. cap. 25. num. 178.

Cicer. Ridiculo scommaticoque dicterio ledere.


136. Naso deridere. Tom. u. lib. de Pudic. cap. 6. num. 18.

B. Paulus ad Gal. 6. , id est,  non irridetur, non agitur naso, enim apud Grecos, id est, missare uel mussare, non aliud fere signat, quam labiis occlusis sonum naribus elicere unde . Sonus autem , irrisioni plerumque dicatus, atque hinc, qui citra reprehensionis morsum agit, dicitur, Homero passim . Addit Tertull. adulantium, ut significari uideatur postica sanna, que est clancularia et tecta irrisio a gestu ridentium aliquem a tergo siue occipitio, ut sit: obtrudere palpum Deo.


137. Naufragium inextricabile. Tom. II. lib. de Idolol. cap. ult. num. 169.

Grecis: , quod uitari non potest.  Qui in scopulos impingunt nauemque frangunt, sese extricare siue expedire a periculo non possunt. uirg. de Labyrintho, inextricabilis error. uide Hypobrychium.


138. Nauigare inter scopulos et sinus, per uada et freta. Ibid. 168.

Est, uersari in ancipiti periculo. Nam scopuli, hoc est, montes saxei, siue rupes e mari eminentes, et quandoque sub aque equore latentes, et Sinus, littora incurua mare amplectentia, et uada, minus profunda maris loca, et undarum breuibus infesta, et freta, maris angustie, ubi quasi estu feruescit mare, nauigantibus et insidiosa et periculosa sunt. Lib. 1. aduers. Marc. Duas Symplegadas naufragii sui.


 139. Nubilo obscurior. Tom. III. lib. I. aduers. Marc. cap. 1. num. 14.

uideantur Adnot. Pamelii de Cimmeriis tenebris, que in idem incidunt prouerbium. Nubilium, nubes densior siue crassamentum exhalationum, aque gignende fecundam uim habens. Unde celum nebulosum seu nubilum. Nebulas uel Nubilium offundere, est obscurare. Sed quum Tertull. ad mores Marcionis alludat, tristitia et recondita animi seueritas significabitur, ut apud Comicum Grecum , discutere frontis nubilum, quod est tristitiam abigere, letumque uultum inducere. Et supercilium nubilium , pro tristi. Horat. Deme supercilio nubem. uirg.

Sed frons leta parum, et deiecto lumina uultu: et:
Sed nox atra caput tristi circumuolat umbra.


 140. Nutu tradere.  Tom. I. lib. de Pall. cap. 4. num. 84.

uide: Acie figere, et digito destinare. Est deridentium et improbantium aliquid clanculum inter se, quod palam facere non sit impune uel decens: quum neque coniectis in hominem remue oculis, neque protentis digitis id facere licet: tum clanculario saltem ac nutu demonstrari potest.


111. Oculis clausis. Tom. I, lib. de Pall. cap. 2. num. 20. Apolog. cap. 3. n. 36. Tom. III. lib. de Resurr. carnis, cap. 51. num. 361.

Si subaudias uerbum, liquet, res est clarissima, luce meridiana clarior, ut nolens uolensque quiuis uel uidere possit uel intelligere. Si subaudias Agere quid,  est abrupte, temere, sine discrimine facere. Ut impingunt in odium nominis Christiani clausis oculis, et cecitate odii in naufragium, qui rei ueritatem neque explorant neque explorare laborant, sed affectibus suis iniquissime indulgent; et iuxta Terent.

Neque ius neque bonum atque equum sciunt.
Melius, peius, prosit, nichil uident, nisi quod lubet.

B. August. Que tandem uis, nisi cecitas et uanitas animi cogit hominem clausis, ut dicitur, oculis, tanquam in alterum iacere, quod cum in eum iecerit, continuo redeat? B. Hieronym. More Andabatarum in tenebris gladium uentilant, et: Melius est tamen clausis  oculis Andabatarum more pugnare, quam directa spicula clypeo non repellere ueritatis.  Et B. Basil. dixit, nocturnam pugnam, in eos qui nullo iudicio insectantur aliquid.


142. Oculis Homericis. Tom. I. lib. de Pall. cap. 2. num. 20.

uideantur Adnot. Pamelii. Idem cum superiore. Homerus, antea Melesigenes dictus, a cecitate [nam ab ineunte etate luminibus captus proditur nomen sortitus est. Unde illa omnium admiratio, omnium rerum humanarum simulacra expressa nobis ante oculos constitui potuisse ab eo qui nunquam ea oculis usurparat.


143. Palos Terminales figere. Tom. u. lib. de Ieiun. cap. 11, num. 72.

Terminalis lapis, et aliquando palus, qui in agrorum  finibus ponitur, et ut uirgil. de Saxo:

   Campo qui forte iacebat
Limes agro positus, litem ut discerneret aruis.
Et in Georg.

Nec signare quidem, aut partiri limite campum
Fas erat.

Palos autem loco lapidum aut saxorum poni consueuisse indicat nomen, Palen, Flandris pro agrorum terminis usitatum. uel alludit Tertull. ad dromonem siue stadium equestre; ubi terminus erat ubi peracto cursu quiescebant, et meta, palus erat acuminatus in stadii fine positus, circa quem girabant cursum. Est igitur, palos terminales figere, intra angustos et certos fines aliquem concludere, ne quid uel entet, uel possit, uel imperium exerceat ulterius.


 144. In partem unam incumbere. Tom. u. lib. de Trinit. cap. 23. num. 102.

Sumptum a militia, ubi in dextrum uel sinistrum latus siue cornu siue partem maiore impetu et pertinacia conuersa undique signa inferentibus aduersariis incumbitur. Quibus deiectis et loco summotis procliuis sit uictoria, Cesa. 2. Bel. Gal. Cesar ad dexterum cornu profectus ubi suos urgeri, etc. His uerbis se explicat Auctor lib. de Trinit. Inclinauerant, trahere, superare, que a militia ducta sunt.


145. Pepone magis insulsus. Tom. III. lib. de Anima cap. 32, num. 387.

molles et faciles dicuntur, metaphora a maturis fructibus ducta; uel etiam a cucumeribus,  qui pepones quod mollescant, et, simul atque maturuerint, flaccescant, appellantur. Inde illa: , mollior ficu matura; , maturior moris. Et conuiuium prouerbiale per translationem, , . Est et interdum blanda et amica uox, , , , , , a maturis placidisque moribus, uel quod hoc est mollia maturaque amemus omnes.


146. Peponem cordis loco habere. Tom. III. lib. Iu. adu. Marc. cap. 40. n. 666.

uideantur hoc loco adnotat. Pamelii, et Feuardentii ad illud B. Irenei lib. 1, cap. 3, num. 10. O pepones Sophiste uituperabiles, et non uiri: quod ex  Homer. Ilia . desumptum est.

, , ,
id est:

O molles, mala probra, et Acheides, haud enim
Achiui,
Quod uirgil. imitatus:

O uere Phrygie, neque enim Phryges.

Significat itaque prouerbium: excordem esse, uel corde esse insulso. In corde enim primarie animi uires. Hinc cordati, quibus cor recte affectum est et robustum. Excordes, quibus peponis instar, molle, flaccidum, minime uirile. uide supra: Cerebrum uel cor non habere, et, Cerui in prelio.


 147. Personam agere. Tom. III. lib. III. adu. Marc. cap. 11. num. 77.

uide infra: Scenam decurrere. Persona, pro munere siue partibus. Cicer. Has partes lenitatis semper egi, illam grauitatis personam non appetiui. Ab histrionum persona. Personam gerere, tueri, sustinere, agere, ab histrionicis auctoribus.


148. Physcone impurior. Tom. I. lib. de Pall. cap. 4, num. 79.

De homine qui se in omne luxus libidinisque genus ingurgitat. Fuit enim Ptolemeus Physcon. 8. Aegypti Rex, qui quum Cyrene imperaret fratri Euergete defuncto successit, qui supra belluinam libidinem et  crudelitatem  sagina uentris, et corporis uultusque deformitate bellue quam homini similior. Que feditas in eo pellucide uestis subtilitate, quasi de industria, siue potius ex intemperantia augebatur, infame Physconis nomen ex re tulit, quasi uentricosi et aquarioli, propter abdominis studium. enim , , quod est, intestinum crassum. Cui et Persius ait:

Pinguis aqualiculus propenso sesquipede exstat.


149. Plage occurrere. Tom. III. Scorp. aduers. Gnost. cap. 5. num. 35.

Sumptum a gladiatoribus, qui uel aduersarii petitionem corporis declinatione effugiunt, uel parmula  excipiunt, ut sit frustra conatus. uide supra: In alium ictum considerare, B. Hieron. contra Iouin. Quasi de loco uidemur cedere, et aduersario feriendi occasionem dare. Et: directa spicula clypeo refellere ueritatis.


150. Plaudere in sinum. Tom. u. lib. de Pudic. cap. 9. num. 42.

Si qua uobis exempla in sinum plaudent, hoc est, tam grata uobis accidant, que informatam in animis uestris opinionem uideantur confirmare, ut inde tacitam apud uos uoluptatem sentiatis, uestroque affectui indulgeatis. Apud Homer. . Tib. In tacito gaudere sinu.


151. Plaudere parti. Ibidem, cap. 16. num. 160.

 Legitur apud. Tertull. diuerse parti supplaudere, uel subplaudere, quasi suffragari et subscribere aliorum sententie. Ab iis qui pedibus strepitum edunt, uel manuum complosione approbant. Cicero: Pedem nemo in illo iudicio supplausit.


152. Polycrate felicior. Tom. I. Apolog. cap. 11. num. 173.

Polycrates, Sami Tyrannus, aureus fortune fetus, cui ad nutum uoluntatemque omnia fluxerunt. Sed qui tamen prosperum ad inuidiam usque uite cursum miserabili exitu in Mycalensis montis uertice cruce suffixus conclusit. ual. Max. lib. 6. cap. 11.


153. Pompeio sublimior. Ibidem.

Pompeii elogium habes apud Cicer. Orat. pro Leg.  Manil.; Apud Plin. lib. uII. toto cap. 26, a quo ait non modo Alexandri Magni rerum splendorem equatum, sed etiam Herculis prope ac Liberi. Cognomentum Magni cum Alexandro commune, communem quoque sublimitatis titulum dedit.


154. In ponti estu medio herere. Tom. III. lib. I. adu. Marc. cap. 7. num. 50.

uirgilius lib. u.

Saxis in procurrentibus hesit. Et:
In scopulo luctantem breuibusque uadis.
Et lib. X.

Inflicta uadis dorso dum pendet iniquo,
Que, uti Tertullianicum, Prouerbialiter accipi possunt. Contrarium erit ex eodem lib.

 Labitur alta secans, fluctuque estuque secundo.

Aestus autem aliquando accipitur pro ipsa maris crescentis decrescentisque commotione, hoc est, accessu siue incremento, uel recessu siue reciprocatione. Aliquando pro arena illa instabili, que absorbet et haurit omnia. uirgil.

Furit estus arenis . . . . . Et
Aestu miscentur arene
Similia illa: Herere in iisdem scopulis, in aqua, in uado, in salebra. Metaphore a nauigantibus ducte, qui uado illisa naui cursum institutum tenere non possunt. Sic dum nauis estu reciproco huc et illuc impellitur, neque progredi potest, ut significetur prouerb. Se non extricare aut expedire, non satisfacere argumento, sed eodem relabi. uide: Fluctus utrimque.


 155. In preruptum imponere. Tom. III. lib. Iu. adu. Marc. cap. 37. num. 607.

Preruptum, substantiue, ut abruptum quidquid altum et preceps, saxa prerupta, et mons preruptus, altus. Plin. Grecis , unde procliue precipitium. Explicat se Tertullianus: Sciens preceps ituros homines, ipse illos in preruptum imposuit: ut sit: aperto periculo exponere, nec satis prouidere, ne quid mali contingat, ut si homini auaro et furi pecunie administratio committatur, adolescenti libidinoso pudicitia uirginum.


156. Profundum inenarrabile. Tom. II. lib. de Idol. cap. ult. num. 169.

Qui naui excussi in maris profundum delabuntur,  natatione uix unquam emergunt de periculo ineluctabili. uide Hypobrychium, et: Naufragium. Contrarium erit illud uirgil. lih. u.

Fundo uix tandem redditus imo est.
et lib. 6.

Adnabam terre, et iam tuta tenebam.


157. Ad regulas perducere. Tom, III. lib. I. adu. Marc. cap. 22. num. 153.

Regula, alias norma, est instrumentum fabrile quo structure longitudinem, an respondeat, exigunt fabri, et utitur Tertull. uerbo fabrili, ad examinandam Dei bonitatem. Hinc illa: Regula rectior, Amussi exactior, ad perpendiculum et amussim. Rem diligenter  expendere, ut omnibus suis partibus numerisque absolute tractetur.


158. Sardanapalo mollior. Tom. I. lib. de Pall. cap. 4. num. 79.

Sardanapalus postremus Assyriorum Rex, uir muliere corruptior, inquit Iust. lib. 1, qui inter scortorum greges inuentus, purpuram colo nere, et muliebri habitu, cum mollitia corporis et oculorum lasciuia omnes feminas anteiret, pensa inter uirgines partiri, adeo ut eius cognomen ob insignem mollitiem in prouerbium abierit apud Grecos et Latinos.


159. Scenam decurrere et desaltare. Tom. III. lib. III. adu. Marc. cap. 11, num. 7.

Scena, proprie fons theatri, locus nimirum Actorum,  obstructus peripetasmatis, e quo in proscenium acturi histriones prodibant. Frequenter pro ipsa fabula, Tragedia, aut comedia. uirgil.

Scenis agitatus Orestes;
id est, Tragediis celebratus et frequenter actus. Horat.

Quam non adstricto percurrat pulpita socco.

Pulpita pro scena, hoc est, quam inconditas et male aptas conscribat comedias. Erit igitur decurrere scenam, perficere eius rei, que instituta erat, summam. Cicero: Que abs te breuiter de arte decursa sunt. Decurrere scenam phantasmatis Tertull. est, omnino et absolute probare carnem Christi phantasma tantum fuisse, et in eo probando herere. Sic Cel. ad Cicer.  lib. 8. Scena totius rei, hoc est, id in quo tota res uertitur, et consumi debet. Lib. aduers. ualentin. appellat Tertull. desultricem uirtutem, instabilem et male firmam et motoriam, et inde: desultorii homines, a desultoribus equitibus proprie etiam usurpat, uti decurrere, ut desaltare, sit saltu mimico representare. Nam in scena, orchestra chori propria est, sicuti scena histrionum, in qua mimi solebant suas actiones exhibere. , ars saltandi, et ipsa saltatio, ut alludat ad utrosque utroque uerbo, et ad scenicos histriones, et ad mimos, et ab iisdem diuersas trahat metaphoras.


160. Scalpellum immergere. Tom. I. lib. de Pall. cap. 11. num. 173.

 Scalpellus, uel scalpellum, est scalprum chirurgicum, . Nescio an etiam scalpella, ut pistilla Plauto, pro pistillo, uulgo lanceola, a chirurgis tractum. Nam uoce acerbitati, uidetur cholerici humoris in uedio abundantia significari. Cicer. pro Sest. Non ea est medicina, quum sane parti corporis scalpellum adhibetur. Solent chirurgi immerso scalpello uenam incidere, et humorem redundantem elicere. Usus erit prouerbii in morborum animi medicina, uti et ea que consequuntur apud Tertull. Catharticum dare.


161. Scipione iustior, et militarior. Tom. I. Apolog. cap. 11. num. 173.

 Plinius, lib. 7, num. 27. Cato primus tres summas in nomine res prestitisse existimatus est: Optimus orator, Imperator, Senator; que mihi omnia etiam si non prius, attamen clarius fulsisse in Scipione Aemiliano uidentur. Eiusdem laus apud Cicer. lib. de Amicit. Iustitia et bonitas in altero Scipione Nasica, commendatur. Utrumque tamen et iustitie et militaris scientie studium Scipioni minori siue Aemiliano attribuit Lelius apud Cicer. lib. eodem. Maior, siue Africanus, utraque etiam laude excelluit.


162. Scytha tetrior. Tom. III. lib. I. adu. Marc. cap. 1. num. 11.

uide adnotat. Pamelii. Gens scythica omni memoria, et omnium fere gentium scriptorumque existimatione ad bella et ad immanitatem magis, quam ad ullum humanitatis studium nata.


 163. Syluam cedere et truncare. Tom. I. Apolog. cap. 4. num. 50. et 51. et lib. de Prescript. adu. her. cap. 37. num. 222.

Quo iure syluam meam cedis, que a iure ciuili transfert omnia; hoc est: quid in meam possessionem irruis? in meam messem falcem immittis? Apolog. Totam illam ueterem et squallentem syluam legum, nouis principalium rescriptorum et edictorum securibus truncatis et ceditis. Sylua Latinis, uti et Grecis , metaphorice, pro copia et materia. Cicero: Omnis ubertas et quasi sylua dicendi et: Rerum et sententiarum sylua. Hoc autem prouerbium sumptum ab arboribus, que uel putantur ne syluescant sarmentis, et in omnes partes nimie fundantur, uel radicibus una cum trunco exciduntur.


 164. Syluam cedere, eradicare, et excaudicare. Tom. u. lib. de Pudic. cap. 16. num. 135.

Quantum securi omnem syluam libidinum cedat, et eradicet et excaudicet. Addit, Ne quidquam de recidiuo fruticare permittat. Est penitus aliquid abolere, idemque cum superiore. Nam truncus est stipes ipse ramis et frondibus exutus. Caudex cum frondibus. Itaque truncare, et excaudicare, eadem.


165. Syluam ingentem commouere. Tom. u. lib. de Trinit. cap. 16. n. 81.

Syluam scripturarum commouere circa aliquid. Multa excutere, et undique argumenta desumere, lato campo euagari.


 166. Quanta sylua. Tom. III. lib. de Anim. cap. 2. num. 30.

Que uis? que copia? quam ampla lateque patens materia?


167. Socrate sapientior. Tom. I. Apolog. cap. 11. num. 137.

Non modo hominum existimatione, sed Pythii Apollinis oraculo sapientissimus iudicatus Socrates, et cunctis prelatus proditur. Plin. lib. 7. cap. 31. Cicer. lib. de Amicit.


268. Solis pectines. Tom. III. lib. adu. ualent. cap. 3. num. 24.

In pectinibus, quibus comas uel discriminamus uel  pectimus, radii densi et rari, a solarium radiorum similitudine, dicuntur; et reciproca metaphora: pectines solis, quod omnem in partem radios, quasi crenula instar pectinis intercisos emittat. Unde apud Lucret. Tela diei, quasi missiles, telorum in morem, radii. Et , Sol. At cum his uerbis, puerorum terriculamenta, uti et, Lamie turres, significentur, consueuerunt fortasse nutrices, uel puerilem eiulatum compescere, uel obstinatam, dum caput sibi pecti non ferunt, contumaciam, hisce uerbis infringere, dum pectines solis, ueluti strigiles, ad se afferri imperant.


169. Solis radio scriptum. Tom. III. lib. de Resurr. carn. cap. 47. num. 341.

Pro perspicuo, et eo quod claret. Nam que maxime constant, maximeque in confesso sunt, ea sole clariora  dicimus. Hinc illa: In sole caligare; aduersus solem loqui. Lib. de Pudicit. cap. 7. Quibus exquirendis non lucerne spiculo lumine, sed totius solis lancea opus est.


170. In solido esse. Tom. u. lib. de Pudicit. c. 10. num. 83.

Securum esse, et bene firmum, munitumque. Cui opponit: Pendente uestigio ingredi, et: In gradu totum esse, Decuti de tenore. Huic similia: Duabus ancoris fultum esse. In uado esse. uirg. lib. II.

   Multos alterna reuisens
Lusit, et in solido rursus fortuna locauit.


171. Ad speculum respondere. Ibidem. c. 8. num. 64. lib. Iu. adu. Marc. cap. 31. num. 511.

 Aduersus speculum parabole, dixisse uidetur pro sensu anagogico, siue ipsa anagoge, qui est sensus scripturarum, parabolarum, oraculorum mysticus et reconditus; quique interius et quasi sub cortice latet. Sic ad speculum respondere  erit omnia ea, que parabola proponuntur, posse accommodari iis, que eadem significantur. Et, ut loquitur Tertullianus, exempla perequari.


172. Spongia Marcionis. Tom. III. lib. u. adu. Marc. cap. 4. num. 43.

Usus spongie pictoribus in colore delendo; quod patet ex Plin., lib. 35. cap. 10. de Pictorib. et de Protogene. Absterserat sepius, mutaueratque penicillum,  postremo, spongiam eam impegit, inuiso loco tabule. Auson. in Epist. quadam: Fuco tue emendationis adiecto impingas spongiam, que imperfectum opus equi male spumantis absoluat. Usus etiam in extergendis mensis numulariorum, precipueque abacis, in quibus scribebant, et inducta spongia corrigebant. Et in palimpsestis, hoc est tabellis membranisue deletitiis, in quibus stylo graphiario exarare solemus. Hinc Augustus, Aiacem Tragediam, quam conscriptam a se delerat, in spongiam decubuisse dicebat, ad exemplum Aiacis, qui in ferrum incubuerat. Aristides in Orat. quadam , , nichil opus fuerit Stesichori palinodia siue recantatione, sed spongia medebitur. Sic quum Marcion, quos uellet, sacre Scripture libros deleret  , spongiam Marcionis appellauit, audaciam illam in expungendis Libris, et censoria temeritate intercidendis.


173. Sportulam furunculus captat. Tom. III. lib. III. adu. Marc. cap. 16. n. 111.

Sportula, a sportulis sparteis, nummorum receptaculis dicta, donarium, siue potius obsonium, quod diuites Rom. salutatoribus dabant, ipsi secreto cenantes. Cui opposita Recta cena, quam ciuiliores clientibus salutatoribus suis legitimum conuiuium exhiberent, que olim pauperibus tantum dabatur, postea diuites etiam sportulam captare et exposcere  ceperunt. Qui uero quum cliens non esset, nec ordinarius salutator, alii sese ingerebat, et sportulam accipere ignotus contendebat, furunculus hoc loco dicitur. In eum conueniet qui falso sibi quid uindicat, ut deus Marcionis nomen Christi.


174. Stipulam quis in alieno oculo facilius perspicit, quam in suo trabem. Tom. I. Apolog. cap. 39. num. 510.

Prouerbium Euangelicum, Matth. 5. et Luc. 6. quo philautia notatur eorum, qui aliorum uel minimis uitiis offenduntur, suis et maximis blandiuntur, , stipula Tertullian. uulgate editionis interpreti: festuca. Horat.

Qui ne tuberibus propriis offendat amicum
 Postulat, ignoscat uerrucis illius equum est.
Et aliud Prouerb. Pustulas alienas, ulceribus scatens.


175. Sub sinu et tunica. Tom. u. lib de Fug. in persecut. cap. 12. num. 89.

Addit Tertull. ut furtiuo, et opponit: coram toto mundo. Quidquid propatulo non fit, sed insidiose et clam, remotis arbitris, et aliena conscientia, sub sinu fieri dicitur. Sic: In sinum conferre, uertere, id est, in priuatum commodum referre. Et Plinio Scaurus dicitur rapinarum prouincialium sinus, qui in sue auaritie uoraginem omnia conuerteret. In sinu gaudere, est gaudium suum in uulgus non edere, nec palam facere.


176. Sylla felicior. Tom. I. Apologet. 11. num 173.

 Huic Sylle felicitatis ostentum datum est fulmine, ut ait Plin. lib. II. cap 54. Unus hominum, inquit idem Plinius, lib. uII. cap. 44. ad hoc eui, felicis sibi cognomen asseruit. Quam temeritatem cum stultitia coniunctam eodem loco refellit.


177. Tanti uitreum, quanti margaritum? Tom. II. lib. adu. Marc. cap. 4. num. 58.

Istud non solum legitur apud Tertull. sed etiam apud B. Hieronym. Quo dicto summa rerum inequalitas significabitur. Margaritarum, alias unionum, summum inter gemmas pretium. uitrum uilissimum, quod tamen margaritam mentiri potest, et imperitis imponere, explicat se Tertull. et hec inter se confert, Terrenam gloriam, gloriam celestem, premium  laudis humane, diuinam mercedem.


178. Tempus omnia reuelat. Tom. I. Apolog. cap. 7. num. 107.

Seneca: ueritatem dies aperit. Horat.

Quidquid sub terra est in apricum proferet etas,
Defodiet, condetque nitentia.
, tempus omnia explorat. Et Sophocli dicitur , omnia uidere et audire, etiam in apertum prolaturum. Atque hinc ueritas Temporis filia apte dicitur, que temporis progressu, quum aliquandiu delituerit, in lucem emergat. Hinc illud: . At ueritatem tempus in lucem eruit.


 179. Terre filii. Ibidem cap. 10. num. 162.

uideantur adnot. Pamelii. Terre Filios  uulgus uocat, quorum genus incertum est, , et inde gigantes, quasi e terra nati. Apud Iuuenal. Fraterculus gigantum, pro ignoto. Persius: Progenies terre. uide supra: De celo superuenit.


180. Terram grauem imprecari. Tom. I. lib. de Testim. anime. cap. 4. num. 21.

Solebant antiqui, ut ex omnibus fere patet latinis Petis, manibus eius, cuius memoriam, ut Tertull. ait, cum alicuius offense morsu facerent, et maledicere uellent, terram grauem imprecari; eius uero cui gratiam deberent, ossibus et cineribus refrigerium comprecari. Et mense presertim Februario duodecim  continentes dies, pro impetranda mortuorum manibus quiete, populus lustrationes et piacula faciebat. Hinc illa:

Molliter ossa cubent, . . . . .
   Et cinerem tellus non onerosa premat.
Ossa quieta precor tuta requiescere in urna,
   Et sit humus cineri non onerosa tuo.


181. Thales in puteum. Tom. III. lib. de Anim. cap. 6. num. 89.

uide hoc prouerbium tractatum a Platone in Theeteto. De iis qui nec pro pedibus prospiciunt. Thales e septem Grecie sapientibus unus et primus, dum celestia intentius contemplatur, in foueam incidit. Hinc a uetula siue ab ancilla irrisus.


 182. Themistocle sublimior. Tom. I. Apolog. cap. 2. num. 173.

Militarem illum appellat Tertull. Hinc legendum uidetur militarior, uel militie aut militaris artis peritior. Ipsius autem adolescentis gloria emicuit bello Medico, pugna Marathonia, sub auspiciis Miltiadis. Deinde aliquot annis post dux Atheniensium, aduersus Xerxis nauales copias ad Salaminem memorabili cum laude conflixit.


183. Titulum dispungere. Tom. u. lib. de Monog. cap. 8. num. 55.

Dispungere rationes apud Iureconsultos est computum, ut uulgo loquimur, examinare, siue, ut Papian. describit, conferre accepta et data, et alibi:  percontari, examinare, describere rationes, pro eo quod est dispungere. Aliud est expungere, quod est punctis circumducere et tollere, et quasi rem confectam eximere e codice. Utitur Tertull. metaphora a ratiocinatoribus ducta, et a censoribus, qui in tabulas referunt nomina et titulos eorum qui profitentur. Si prouerbialiter usurpare placet, erit: rationem uel caussam, iustane sit an contra, expendere; uel diiudicare idoneusne sit quis ad munus aliquod obeundum et suis dotibus affatim instructus. Lib. Iu. aduers. Marc. Creatorem uocat iudicem et dispunctorem meritorum. Lib. u. dispunctionem boni atque mali operis. Lib. de Patient. Omnis iniuria quum patientiam offenderit, eodem exitu dispungetur, quo telum in petra libratum et obtusum, hoc est: euanescet et irritus  erit conatus, uti euanescunt ea que delentur siue dispunguntur, pro expunguntur.


184. Titulum incidere. Tom. III. lib. I. adu. Marc. cap. 9. num. 57.

Incidere est notare aliquid in monimentis rerum gestarum. Cicero: Incidere elogium  in sepulcro, in es, in marmore. Plin. de Pomp. Magno, cap 26. lib. uII. commemorat titulos uictoriarum et triumphorum notatos. Quem ad morem allusit Tertull. ut sit, publico cognomento honestare uel infamare, et elogio nobilitare.


185. Tullio eloquentior. Tom. I. Apolog. cap. 11, num. 17.

M. Tullii elogium habes lib. uII. nu. 30. apud Plin.  ubi eum uocat facundie Latinarumque litterarum parentem. Quintil. lib. IX. Instit. In quem, ait, copiam Platonis, uim Demosthenis, suauitatem Isocratis fuisse transfusam.


186. uanitatem uanitate depellere. Tom. III. lib. Iu. adu. Marc. cap. 30. n. 496.

Est artem arte, mendacium mendacio eludere. Friuolum argumentum, et ad rem non accommodatum, friuolo et alieno infringere et refellere. Illa persimilia: Cum uulpe uulpinari, cum Cretensi cretizare.


187. uenas deducere. Tom. u. lib. de Trinit. 1. cap. 2. num. 131.

Translatio ducta a fontibus, unde riui et quasi uene aquarum deducuntur. Hinc illa: Diuite uel tenui uena,  quod fontium alii angustiore uena manant, alii maiore, ut flumen efficiant; uel etiam a metallis, quorum uene, ut genere, ita copia interdum differunt. Quintil. Pleniore canali fluunt. Et pete uenas ab Homero tanquam Peseos fonte, duxisse dicuntur.


188. uia eadem sursum et deorsum. Tom. III. lib. II. adu. Marc. cap. 28. n. 195.

Hoc prouerbium Heraclito usurpatum, transferre uidetur Tertull. ad suam argumentandi rationem. Nam eo faciunt: Supra, et infra se. Hec quidem ad dignitatem, illa sursum ac deorsum ad locum spectantia. Hoc enim uere est aduersus Marcionem antitheseis emulas facere, que non solum in sententiis, si ignorauit, omnino non sciuit, sed in uocabulis, que  dixi, consistant. Heraclitus usurparit forte in Psychicis disciplinis hoc obscurius dictum; quum Sursum ac deorsum in loci ratione sint ex numero eorum que dicuntur , siue relata. Cicero: Ferri sursum rectis lineis, et deorsum ad lineam. Atque ita Tertull. argumentationem suam, Heracliti axiomate probat.


189. uiua uoce. Tom. III. lib. de Prescript. adu. heret. cap. 21. num. 128.

Huic statim opponitur, per Epistolas, subintell. predicando. uiua uox, quasi uiuida atque efficax ab ipso pronuntiantis ore, percepta, in qua natiua et genuina elucescit gratia, et actio cum motu, que in orationis est uita, inherescit. Que omnia a scriptura,  que ueram uiuamque uocem tantum imitatur, sunt seiuncta. Quinct. Actio orationis quasi uita est, rerum inuentio ossium instar est: ordo neruos imitatur, elocutio carnem, cutem et colorem refert; memoria spiritus uice fungitur. Quibus omnibus accedit pronuntiatio, uelut motus quidam uitalis. Nullum enim certius argumentum uite, quam motus; unde flumina uiua, a motu. B. Hieron. in Prefat. Gen. Habet nescio quid latentis energie uiua uox. Huic opponit, ut dixi, Tertull. per Epistolam predicare. Et aliis: Muti magistri, que sunt scripta eorum, qui eruditi ingenii monumenta posteritati litteris mandata reliquerunt, quasi uocis et uite expertes.


 190. Umbram sine lumine colorare. Tom. III. lib. adu. Hermog. cap. 2. num 12.

Ab arte pictoria, quam Hermogenes exercuerat, tractum. Prima picture initia  umbra hominis lineis circumducta, que linearis dicta, secunda singulis coloribus, et monochromatos appellata. Itaque prima sine ullo colore fuit, adeo ut quos pingerent, adscribere esset institutum. Deinde linee colorari cepte testa trita. Cuiusmodi picture in arte tectonica par est , que est aree iacens efformatio et superficiaria descriptio, futuri operis specimen exhibens: Detorquebitur ad sermonis, argumenti, rei demonstrate obscuritatem.





ARGUMENTA CAPITUM PROUT IN MSS. CONCIPIUNTUR, NAM COPIOSIORA ET ACCURATIORA NOS SINGULIS CAPITIBUS PRAEFIXIMUS.

     CAPUT I. De iniquitate iudicandi.
    CAP. II. Contra Inquisitionem.
    CAP. III. De Nominis exprobratione.
    CAP. Iu. De Legibus.
    CAP. u. Contra Idola.
    CAP. uI. De Legibus neglectis.
    CAP. uII. De Infanticidio et Fama Incestus.
    CAP. uIII. De Fama Incerti.
    CAP. IX. De Sceleribus Gentilium.
    CAP. X. De non colendo Idolo.
    CAP. XI. De hominibus post mortem in Diuinitatem allectis.
    CAP. XII. Contra Deorum Simulacra.
    CAP. XIII. De irreuerentia erga Deos.
    CAP. XIu. De Sacrificando.
    CAP. Xu. De Fabulis et Mimis Deorumque feditatibus.
    CAP. XuI. De Capite Asinino et ceteris insignibus, que Christiani dicebantur colere.
     CAP. XuII. De Deo.
    CAP. XuIII. De Prophetis et Scripturis Dominicis.
    CAP. XIX. De Moyse Propheta.
    CAP. XX. De Statu Temporum.
    CAP. XXI. De Christianis et Iudeis, Christo et Omnipotente.
    CAP. XXII. De Demonum natura.
    CAP. XXIII. De Phantasmatibus magicis et demoniacis.
    CAP. XXIu. De uarietate Deorum.
     CAP. XXu. De Religiositate Romanorum.
    CAP. XXuI. De Regno Dei.
    CAP. XXuII. De Spiritu Demoniaco.
    CAP. XXuIII. De Regno Imperatorum.
    CAP. XXIX. An possint prodesse Idola.
    CAP. XXX. De Precibus Christianorum.
    CAP. XXXI. De Oratione pro inimicis, pro Imperio et potestate Imperatorum.
    CAP. XXXII. De non iurando per Genium Cesaris.
    CAP. XXXIII. Pro Imperatore.
    CAP. XXXIu. Pro Augusto Imperatore.
    CAP. XXXu. De Solemnibus Cesarum.
    CAP. XXXuI. De Aequalitate omnium personarum.
    CAP. XXXuII. Ne malum contra malum.
    CAP. XXXuIII. De Cetu.
    CAP. XXXIX. De disciplina Christianorum.
    CAP. XL. Contra Ethnicam rationem.
    CAP. XLI. Quod Deus spernitur et statue adorantur.
    CAP. XLII. Quod Infructuosos dicunt.
     CAP. XLIII. De Lenocinio.
    CAP. XLIu. De Custodiis Ethnicorum.
    CAP. XLu. De Innocentia Christianorum.
    CAP. XLuI. De Christianis et Philosophis.
    CAP. XLuII. Quod Philosophi et Pete sua ex Lege Dei desumpserint.
    CAP. XLuIII. De Resurrectione Corporis.
    CAP. XLIX. De Tolerandis Christianis.
    CAP. L. Prestantia doctrine Christiane.







LECTORI CANDIDO S. P. D. SIGEBERTUS HAuERCAMPUS.

 Semper Africa noui aliquid. Illa, solitudine horrida, ferarum altrix, scholas bestiarum, Romanorumque olim munera, mille, diuersa horroris specie roborisque amplitudine, ditauit animalibus. Illa in sanctissima Martyrum corpora, spectante leta Romuli plebe, spectatoribus non dissimilia Lybica immisit monstra. Fuit eadem Africa, que non uulpes solum, doli plenum  genus, triste malum uuis, protuberantiuus primum in Ecclesia Christiana uitibus, procreauit; sed et metuendos dentibus apros, uineta ipsa effodientes, horre idum rugientes leones, immitesque ursos subministrat. At uero sicut ad temperandam Urbis Aeterne, quo falso nomine sibi blandiebatur Roma, letitiam, Afri presertim efflagitabantur uenatores, qui, uiribus ualentes,  frustrandisque bestiarum morsibus artifices, impetum earum eluderent, ipsasque conficerent; sic etiam satis magnum eterna uere Dei ueri Ciuitas contra ualentinianos, Gnosticos, Arianos, similiaque Nature portenta, genitum ex eadem sibi Africa uidit presidium. Quid enim Augustini ego subtilitatem et eruditionem laudem? mellifluam Lactantii eloquentiam probem? Arnobii doctam curiositatem persequar? Undique in Cypriani scriptis relucentem pietatem, quam ipse sanguine suo signauit, suspiciam? Quid denique, qui uno etiam libello multum uere glorie meruit, Minucii admirer rotundum et lenefluens eloquium! Unus instar omnium est TERTULLIANUS, in quo multum sibi placet Augustinus; Omnis generis litterarum peritiam agnoscit Lactantius; Quem sequendum sibi proponit Arnobius; Magistrum,  quoties libros eius poscit, uocat Cyprianus; in suo denique Dialogo, qui uelut contractum ex uasto Apologetici huius pelago sinus est curuamen, tantum non transcribit Minutius. De quo quidem TERTULLIANO, quid ueteres et Recentes Auctores non sine laudum cumulo senserint, quamuis hic exscribere mihi non sit propositum, tamen non possum, quin pauca delibem. Et ueterum quidem perhonorifica testimonia hisce contraxit uincentius Lirinensis, quinti seculi, cui illum Cangius, assignat, non infacundus scriptor. Hic, inquit, apud Latinos nostrorum omnium facile princeps iudicandus. Quid enim hoc uiro doctius? Quid in Diuinis atque Humanis Rebus exercitatius? Nempe omnem Philosophiam et cunctas Philosophorum Sectas, auctores assertoresque Sectarum, omnesque  eorum disciplinas, omnem historiarum et studiorum uarietatem mira quadam mentis capacitate complexus est. Ingenio uero nonne tam graui et uehementi excelluit, uti nichil sibi pene ad expugnandum proposuerit, quod non aut acumine irruperit, aut pondere illiserit? Iam porro orationis sue laudes quis exequi ualeat? Que tanta, nescio qua, rationum densitate conserta est, ut ad consensum sui, quos suadere non potuerit, impellat: cuius quot pene uerba, tot sententie sunt, quot sensus, tot uictorie. Ex Recentioribus quidem, Illustris Nobilitatis Iosepho Scaligero sublimius et perfectius in omni genere doctrine et Scientiarum non nouit Orbis eruditus. uide itaque quantum sit a laudato laudari. uerba eius sunt in Primis  Scaligeranis pag. 96. »TERTULLIANUS semper in manibus habendus accurateque legendus est, tum propter Lingue Romane proprietatem, tum propter disciplinarum ac litterarum omnium cognitionem; Fuit enim doctor omniscius et argutus, qui illotis manibus tractandus non est, nec obiter legendus, ubique enim remoratur lectorem. TERTULLIANUS certe excellentissimus auctor est in omnibus. »Exstant etiam doctissimi et accuratissimi Lipsii littere, lib. Iu. Ep. IX. ad Iacobum Pamelium, in hunc sensum. »Audio te, clarissime Pameli, in emendando TERTULLIANO esse. Maior, an utilior a te res suscepta, nescio. Scriptorem plenum antique et recondite doctrine corrigere arduum; eumdem correctum dari, non solum uestra Theologorum interest, sed nostra omnium, qui litteras  Grecas Romanasque tractamus. »Merito itaque nobili litterato, et diffuse eruditionis Barthio audit PATER ERUDITIONUM, lib. Aduersar. XIII. Cap. XuI. Apud quem lib. XIX. Cap. I. hec etiam legi possunt. »Scriptorum, quantum ad nos uenit, eruditior nemo est, exque quo plura condiscere possis, quam TERTULLIANUS, Nullus in eo apex est non cum cura positus, ut, quo pacto alii inopia, hic abundantia litterarum peccare nonnunquam uideatur.« Quibus merito adiungendum Thome Campanelle testimonium, uiri cuius ingenii uehementiam et iudicii acrimoniam sepe sum admiratus. Ille in Libello de Libris Propriis et Recta Ratione Studendi Cap. IX. Edit: Creniane pag. 216. ubi uirtutes et uitia Scriptorum quorumdam, qui Theologica tractarunt, enumerauit, ita in hoc Nostro Auctore finit.  »TERTULLIANUS denique ut Theologorum Magister, plus probat duobus uerbis, quam ceteri mille argumentis: grauis, arduus, acer, efficax, breuis, concinnus: philosophice grammatice, non autem ciuilis cultor, et suo africanismo homines uelut ad peregrinas merces alliciens.«

Quid igitur mirum, si tantus Auctor non tantum tam insignes laudatores, sed et omnium Gentium inuenerit Commentatores. Cum TERTULLIANI enim nomine consecrata Aeternitati, ex omni statu et disciplina, manebunt nomina RHENANORUM, PAMELIORUM, IUNIORUM, DE LA CERDARUM, HERALDORUM, GOTHOFREDORUM, SALMASIORUM, RIGALTIORUM. Ut iam taceam ZEPHYROS, BARRAEOS, GAGNAEOS, LATINIOS, GELENIOS, MERCERIOS, WOUWERIOS, aliamque satis numerosam eruditorum  turbam, qui huius Auctoris studium publicis ingenii sui monumentis testatum posteris uoluerunt. Et ex his quidem plurimi cuncta nobis TERTULLIANI Opera elucidationibus suis exornata dederunt. Inter quos primus RHENANUS,  bis terue repetitis editionibus, GELENIUM BARRAEUMQUE habuit secutores, PAMELIUM dehinc IUNIUMQUE, et egregie doctrine LUDOuICUM DE LA CERDA. Post quos, ut et quemdam GEORGIUM AMBINATEM, qui operosi sui Omniloquii trium uoluminum hiatu nichil dignum prestitit, tantum non ex mortuis rediuiuum retraxit note doctrine uir NICOLAUS RIGALTIUS. Cuius editiones sepissime Parisienses sub prelum reuocarunt, PHILIPPI PRIORII auspiciis, sed  ipsius Rigaltii inquinatiores multo, ut sepius a Nobis in hoc uno libello est ostensum. Per partes uero iuerunt reliqui, uel Emendationes Notulasque ab Auctoris opere separatim editas reliquerunt. Quos inter eminet industria DESIDERII HERALDI, qui in hunc APOLOGETICUM, cui et Nobis animum et cogitationes primum applicare libuit, Commentarium uarie eruditionis plenum, Digressionumque libros sane doctos condidit; sed et scriptum hoc iam olim FRANCISCUS ZEPHYRUS Paraphrasi quadam utcumque illustrauerat, et ALDUS Baptiste Egnatii secutus curam, ediderat separatim ad calcem Lactantii, Anno MDXu. et MDXXXu. Quem tamen preoccupauerat Ioannes Tacuinus, qui itidem Lactantio annexuerat illum uenetiis, anno MDIX.

Et tamen post tot tantosaue uiros in publicum prodire  sum ausus, non ut studium meum diligentiamque uinditarem, aut ex reprehensione florilegiisque aliorum, quod detestor et odi, mihi laudis corollam texerem, sed ut Theologus Theologo TERTULLIANO, Theologisque nostris meam qualemcumque nauarem operam; Ut ad Auctoris, omnium elogio, Grecarum Romanarumque antiquitatum et disciplinarum peritissimi, intellectum subministrarem, si quid se mihi, dum illum forte sub manibus tero, in utriusque Lingue Scriptoribus, quod ad hoc eius Scriptum faceret, obtulit; quorum quidem lectione et uersatione non inficior me a teneris ualde fuisse delectatum raptumque; Denique, ut illi, si quis alius, post tot medicos, corruptissimo adhuc et pessime affecto, medicinam aliquam facerem. Quod ultimum,  cum haud ignotum mihi esset, quam sit difficile, in hoc presertim Auctore, uel ex his Magni Scaligeri uerbis in Scaligeranis pag. 47. »Beza aliquid fecerat in Tertullianum, sed bene fecit, quod non edidit: difficile est aliquid in illum Auctorem edere sine MSS. cepi circumspicere subsidii illud genus, quo certe eruditi carere non possunt, nec arceri debent. »Nec tamen mihi excurrendum putabam Augustam Taurinorum usque, ubi sexcentorum annorum etatem referentem huius APOLOGETICI Codicem offendisse se testatur Mabillonius in Itinerario Italico, pag. 8. Consulant Membranas istas, quibus licet esse tam beatis. Nobis uero sese obtulit insignis Codex Membranaceus, in quo preter hunc libellum plurima TERTULLIANI scripta continentur.  Occupat ille secundum inter MSS. instructissime bibliothece Lugduno-Batare locum, ibique, pag. 324. recensetur. Quem sicut ualde ueterem asserere non audemus, tamen ex optimo et uetustissimo esse deriuatum, nobis conferentibus liquido constitisse, et cum Fuldensi aliisque optimis in multis conuenire, asseueramus.

Non enim puto usquam terrarum aliquos exstare Codices huius APOLOGETICI, qui cum illo, qui quondam in Bibliotheca Fuldensi fuit, singularitate et prestantia comparari possit. Huius Codicis Lectiones uariantes ad exemplar quod Michel Iulianus  Lutetie Parisiorum Anno MDLXXX. RENATO LAURENTIO BARRAEO auctore edidit, adscripserat Franciscus  Modius Brugensis, uir diligentissimus doctissimusque; que cum postea in Gasparis Scioppii manus peruenissent, ab illo ad IUNIUM sunt transmisse. Sed quum tota iam adornata esset eius editio, ab illo ad calcem TERTULLIANARUM suarum notarum fuit reiecta. Quod uero mihi maxime semper mirum est uisum, nec DE LA CERDA, nec ipse HERALDUS oculos in hanc tam nobilem Collationem coniecerunt, latuitque post illas IUNII Notas, nulli fere nisi GOTHOFREDO cognita. Donec acris uir doctrine NICOLAUS RIGALTIUS illis in emendatiore sua prioribus editione usus est, sed ita, ut que ipsi placuerint, inde desumpserit, neque ullam reliquarum, que satis multe erant, in Notis suis mentionem fecerit. Itaque et nobis satis fecundum ex illa ipsa Collatione reliquit Spicilegium, cuius Lectiones ubique fideliter, prout fide dignissimus excerpsit Modius, in Notis nostris  representauimus. Accessit insuper accurata Codicis Agobardini Collatio, non quidem illius, ex quo tantum non ex inferis excitata iam leguntur reliqua TERTULLIANI scripta, et in quo solo et unico, deprauatissimi hinc hactenus duo ad Nationes libri inueniuntur; sed tamen note satis bone, nullisque hactenus, quod et de Codice Lugduno-Batauo dictum sit, editoribus TERTULLIANI inspecto. Diuersos esse duos istos Codices Agobardinos tribus mihi argumentis persuadeo. Primo, quod RIGALTIUS, qui quamplurimos Tertulliani libros ex MS. antiquissimo Agobardino ante octingentos, et quod excurrit, annos scripto, emendauit, singulisque libris prenotauit, ex quo libro et quot locis emendauerit, ante APOLOGETICI libellum huius Codicis non meminerit.  Secundo, quod in accuratissima Agobardini istius antiquissimi MS. Collatione, quam iuxta Pamelianam Editionem sua manu instituit, Agobardi, ut ipse adscripsit, Anno 1625. IOSIAS MERCERUS, non uero IOANNES MERCERIUS, ut impressum in Bibliotheca, pag. 71. nisi plane fallat me memoria, qui illo libro sepissime sum usus, APOLOGETICI ore nullis notis consperse sint. uisitur autem hodieque is liber in Bibliotheca Lugduno-Bataua, p. 71. Tertio precipue, quod IACOBUS GOTHOFREDUS, Librorum Ad Nationes editor, qui ipse insignis huius Thesauri, antequam Regis Gallorum Bibliothece inferretur, fuit possessor, ubi in Prefatione librorum Ad Nationes diligenter catalogum contexit illorum Librorum, qui Codice isto comprehendantur, APOLOGETICUM  illis non annumeret. Hec uero Collatio alterius Agobardini Codicis, quam Nos iam damus itidem a IOSIAE MERCERI, qui a IOANNE MERCERIO, qui Antecessor Biturencensis fuit, et Notas in Tertulliani librum de Pallio conscripsit, et multum ante uixit, distinguitur, diligentia pro fecta est. Testatur id manus PAULI COLOMESII, qui hec ore Rigaltiane editionis alleuerat. »In margine huius uoluminis habes IOSIAE MERCERI Notas et uarias Lectiones e Codice Agobardino ab eodem erutas Descripsit Soudleie, prope Windseram in Aedibus. uossianis PAULUS COLOMESIUS, Anno MDCLXXXII.« Huius libri mentionem iniecerat mihi FRANCISCUS FABRICIUS, SS. Theologie in Academia Lugduno-Bataua Doctor et Professor celeberrimus, seque eum possidere dixerat, petenti dein proferri iussit, et pro singulari  sua humanitate copiam eius fecit. Sed iam opere ad finem usque Cap. XI. erant progresse, quare postulare mihi res uisa fuit, ut priorum undecim Capitum Collatio Addendis insereretur. Par ratio habenda fuit alterius MS. Membranacei, qui recensetur in Bibliotheca Lugd. Bat. pag. 376. cum Cypriani aliorumque scriptis colligatus. Fugerat is liber primo diligentiam Nostram, sed tamen nuperrime a Nobis diligentissime collatus est, iisdemque Addendis uarie eius Lectiones inserte sunt. Codex erat sane prestans, et licet scriptionis ratione prioribus Lugd. Bat. Membranis minus nitidus, uetustate tamen et accuratione superans. Usus sum preterea IUNII Editione, cui IOSEPHUS SCALIGER coniecturas nonnullas adscripserat, que debito honore nomini tanti uiri ubique sunt reddite; ut et eiusdem editionis exemplari cui PETRUS SCRIuERIUS emendationes nonnullas ex Codicibus  uetustis adiecerat, quod mihi dudum ex Bibliotheca almeloueniana in eius distractione comparaueram. Referri forsan debent ad Codices Iesuite docti et amici Scriuerii, Heriberti Rosuueidi. Ad illum certe pertinent hec, que libro suo olim prefixit doctissimus SCRIuERIUS: »Heribertus Rosuuey epistola anno MDCIII. sexto Maii ad me scripta: Nactus sum nuper duo exemplaria M Scripta APOLOGETICI TERTULLIANEI, que mire conspirant, et ueteres lectiones tuentur contra Criticorum acumen. Sane miratus sum magnum Scaligerum, quod Gomphosin nobis in TERTULLIANO excogitarit, plausibili quidem coniectura, sed minime necessaria, etc.« Nec plus apparet ibidem, Preter hanc MStorum Codicum accessionem, quotquot hactenus  exierunt TERTULLIANI Operum, uel APOLOGETICI huius editiones, diligenter conquisiui, contuli, et in quo uariarent annotaui; ut nemo imparatum me ad tantum Auctorem, et tam nobile eius Scriptum, quale in primis hic APOLOGETICUS, accessisse dicturus sit. Quid uero prestiterim equi lectoris erit iudicare, qui sicubi lapsus fuero, quod et maximis ante me uiris in hoc ipso opusculo sepissime accidit, et in isto scribendi genere euitari non potest, facile, ut puto, condonabit.

Supersunt adhuc quedam dicenda mihi, que pertineant ad uitam TERTULLIANI, mores, opiniones, non omnes in omnibus cum orthodoxa Ecclesia consentientes, tempus quo APOLOGETICUM hunc scripserit, quibus tunc partibus, et an Montani fuerit addictus, et cur huic APOLOGETICO quasi antebulones fecerit duos Ad Nationes  Libros, Iustini Martyris scilicet, ut mihi obseruatum est, exemplo; sed hec partim uberius ab aliis pertractata sunt, partim in ipso hoc Commentario perstringuntur, partim etiam proferentur a nobis in Prolegomenis ad reliquos, quos aduersus Gentes uariis titulis composuit libros, quos breui iam si Deo humanarum rerum arbitro placuerit, Notulis Nostris aliorumque illustratos, edere est animus. Et sane non mediocrem in illis diligentiam a Nobis positam esse, uel inde patet,  quod ex duobus paruis Ad Nationes Libellis, non quesita sed ultro oblata occasione, in hoc Nostro Commentario plus uiginti mendas sustulerimus, in quibus, quoniam nullum a MSS. unico tantum superstite, superest subsidium, ingenio fuit indulgendum.

Id tamen sciri uelim, magnam non modo curam in hoc APOLOGETICO a TERTULLIANO adhibitam, sed et his idem hoc Scriptum, hic illic paulum in uerbis et oratione immutatum, ab illo in publicum emissum esse, quod Lectori euidenter, ut putamus, apparebit, si conferat, que a nobis afferuntur paginis 292. b. 313, a. 409. b., et presertim 439, a. b. Nec id mirum uideri debet, etiamsi nullus ante nos obseruauerit, cum idem et Lucretio et Lucano accidisse in promptu sit ostendere;  adeoque non immerito Hugo ille Grotius idem iudicium de Lucano ferat lib. uI. uersu 187. agnoscatque in multis Auctoribus id obseruari posse Conradus Rittershusius, in Commentario ad Oppianum, cuius uerba inde excerpta exhibentur a Gaspare Scioppio De Arte Critica pag. 87. inuictis denique argumentis euicerit magnus Salmasius in Notis ad Achillem Tatium.

Et hec quidem hactenus, que si tibi placuerint, benigne Lector, spondemus, indesinenter operam nostram usui tuo profuturam, nam et multa habemus inchoata, semiperfecta, absoluta etiam, que non parco excutiemus sinu, dum animus et otium suppetit, et dum

---integer eui

Sanguis inest, solideque suo stant robore uires.

 Namque ut sobrie precipit Syracusani dulcis Musa Theocriti, Idyll. XIu. uersu ultimo:

--- .
Dabam ex Museo meo, in pago Stad aan 't Haringuliet, in Insula Ouerflakke, ipsis Calendis Iunii, Anno MDCCXuIII.



QUINTI SEPTIMII FLORENTIS TERTULLIANI OPERUM PARS PRIMA, IN QUA CONTINENTUR LIBRI ANTE SUSCEPTUM AB AUCTORE MONTANISMUM SCRIPTI.



Series prima. LIBRI APOLOGETICI. APOLOGETICUS ADuERSUS GENTES. AD NATIONES libri II. DE TESTIMONIO ANIMAE. AD MARTYRES. DE SPECTACULIS. DE IDOLOLATRIA. LIBER AD SCAPULAM, APPENDICIS INSTAR.



[APOLOGETICUS.]





APOLOGETICUS ADuERSUS GENTES PRO CHRISTIANIS. 



TOTIUS OPERIS ARGUMENTUM.


Imperante Septimio Seuero, et cum Antonino filio res Romanas administrante, Tertullianus, uere religionis ardore flagrans, illius utpote sacris initiatus, moleste, pro eo ac debuit, patiebatur religionem, que efferre sese quodammodo ceperat, opprimi, sub initium persecutionis quinte, qua seuiente, insontes passim Christiani, nulla sexus aut etatis habita ratione, inauditis ante illam diem suppliciis cruciabantur. Pro summa qua tunc pollebat facundia, Christianorum patrocinium suscepit, quorum adeo deplorata erat conditio, ut indicta caussa, et solius nominis preiudicio damnarentur. Communi malo ac publico occurrere, et erumpentem in dies tempestatem, quantum in  se erat, compescere, partes suas duxit, missaque hanc ob caussam ad antistites romanos apologia, effrenatos aduersariorum impetus fregit tantisper ac debilitauit. Eo quippe uigore eaque eruditione caussam egit, ut si rationibus et ueritate disceptandum fuisset, gentiles  omnes redegisset ad incitas. Iustini martyris et Aristidis uestigia premere poterat, uerum ita eloquentiam est imitatus, ut et dicendi charactere, et argumentorum pondere ac doctrine uarietate, utrumque superasse uideatur.



CAPUT PRIMUM.

ARGUMENTUM.---Cum sub Seuero negatum esset Christianis in iudicio se defendere, scriptum hoc presidibus Romani imperii obtulit auctor, ostendens hoc capite iniquam istam iudicandi formulam, per quam defensio negatur insontibus, et ueritas absconditur; cum interim tot tantique, qui quotidie ad hanc sectam transeant, illam aliqua consideratione dignam faciant, qui sane omnes, remoti ab aliqua peruersitatis culpe, ostendant  sese longe alium affectum induisse, quam istum qui in maleficis semper deprehenditur.

Si non licet uobis, Romani imperii antistites  ,  in aperto et edito ipso  fere uertice  ciuitatis presidentibus ad iudicandum, palam dispicere  et coram examinare quid sit liquido in caussa Christianorum; si  ad hanc solam speciem  auctoritas  uestra de iustitie diligentia in publico aut timet aut erubescit inquirere; si denique, quod proxime accidit, domesticis  iudiciis  nimis operata   secte huius infestatio  obstruit uiam  defensioni, liceat ueritati uel occulta  uia tacitarum literarum ad aures uestras peruenire. Nihil  illa de caussa sua deprecatur  , quia nec de conditione miratur.  Scit se peregrinam  in terris agere, inter extraneos facile inimicos inuenire, ceterum genus, sedem  , spem, gratiam, dignitatem in celis habere. Unum gestit interdum, ne ignorata damnetur. Quid hinc  deperit  legibus in suo regno dominantibus, si audiatur? Ad hoc magis gloriabitur potestas earum, quod etiam auditam  damnabunt ueritatem? Ceterum, inauditam si damnent, preter inuidiam iniquitatis etiam suspicionem merebuntur alicuius conscientie, nolentes audire, quod auditum damnare non possint. Hanc itaque primam caussam  apud uos collocamus  , iniquitatem  odii erga nomen Christianorum. Quam iniquitatem idem titulus et onerat et reuincit, qui uidetur excusare, ignorantia scilicet. Quid enim iniquius, quam ut oderint homines, quod ignorant etiamsi res mereretur odium? Tunc etenim meretur  , cum cognoscitur, an mereatur. uacante autem meriti notitia, unde odii iustitia defenditur que non de euentu, sed de conscientia probanda est? Cum ergo propterea oderint  homines  , quia ignorant, quale sit quod oderunt, cur non liceat eiusmodi illud esse, quod non debeant  odisse? Ita utrumque ex alterutro redarguimus, et ignorare illos, dum oderunt, et iniuste odisse, dum ignorant. Testimonium ignorantie est, que iniquitatem, dum  excusat, condemnat; cum omnes, qui retro oderant, quia ignorabant quale esset quod oderant, simul ut  desinunt ignorare, cessent  et odisse. Ex his fiunt Christiani, utique de comperto et incipiunt odisse quod fuerant, et profiteri quod oderant; et sunt tanti  , quanti et denotamur  . Obsessam uociferantur ciuitatem  , in agris, in castellis, in insulis Christianos; omnem sexum,  etatem, conditionem, etiam dignitatem  transgredi ad hoc nomen quasi detrimento merent. Nec tamen  hoc [b 1Kb] ipso modo ad estimationem alicuius latentis  boni promouent animos; non licet rectius suspicari,  non libet  propius experiri. Hic tantum humana  curiositas torpescit, amant ignorare, cum alii gaudeant cognouisse. Quanto magis hos Anacharsis denotasset imprudentes de prudentibus iudicantes, quam immusicos  de musicis  ! Malunt nescire  , quia iam oderunt; adeo quod nesciunt, preiudicant  id esse, quod, si sciant, odisse non poterant  ; quando si nullum odii debitum deprehendatur, optimum utique sit desinere  iniuste odisse; si uero de merito constet, non modo nichil odii detrahatur  , sed amplius acquiratur ad perseuerantiam, etiam iustitie ipsius auctoritate. Sed non ideo, inquit  , bonum, quia multos conuertit  . Quanti enim ad malum  preformantur  , quanti transfuge in peruersum? Quis negat  ? Tamen quod uere malum est, ne ipsi quidem, quos rapit, defendere pro bono audent. Omne malum aut timore aut pudore natura perfudit  .  Denique malefici gestiunt latere  , deuitant apparere, trepidant deprehensi, negant accusati, ne torti  quidem facile aut semper confitentur; certe  condemnati  merent; dinumerant in semetipsos  , mentis male impetus  uel fato  uel astris  imputant; nolunt enim suum esse, quod  malum agnoscunt. Christianos uero, nichil simile  ; neminem pudet  , neminem penitet, nisi plane  retro non fuisse. Si denotatur, gloriatur; accusatur; non defendit; interrogatus  uel ultro confitetur; damnatus gratias agit. Quid hoc mali est  quod naturalia  mali  non habet, timorem, pudorem, tergiuersationem, penitentiam, deplorationem? Quid hoc mali est  , cuius reus gaudet? cuius accusatio uotum est, et pena felicitas  ? Non potes dementiam dicere, qui reuinceris ignorare.



CAPUT II.

Iam uero, si ut maleficos tractare uelint Christianos, oportuit saltem eodem modo in Iure cum utrisque agi, nec facultas quocunque modo se defendendi, illis abnegari,  cum crimen ex circumstantiis uel dilui, uel  probari soleat. Imo ostendit uel inde Secte huius innocentiam, quod olim Traianus inquiri eos prohibuerit, licet oblatos damnari uoluerit, cuius ridet censuram sibi ipsi contrariam, pergitque, cum in illa explodenda, tum in reprehendendis peruersis iudicum, in emendandis Christianis, actibus, simul in causam huius mali inquirens, quod illos cum nudo Nomine Christianorum facit preliari.

Si certum est denique nos nocentissimos esse, cur a uobis ipsis aliter tractamur, quam pares nostri, id est ceteri nocentes? cum eiusdem  noxe eadem tractatio deberet interuenire. Quodcumque dicimur  , cum alii dicuntur  , et proprio ore et mercenaria aduocatione  utuntur ad innocentie sue commendationem. Respondendi, altercandi   facultas patet, quando nec liceat indefensos  et inauditos omnino damnari  . Sed Christianis solis nichil permittitur loqui, quod caussam purget, quod ueritatem defendat, quod iudicem non faciat iniustum  . Sed illud solum exspectatur   quod odio publico necessarium est, confessio nominis, non examinatio criminis: quando si de  aliquo nocente cognoscitis, non statim confesso eo nomen homicide, uel sacrilegi, uel incesti, uel publici hostis (ut de nostris  elogiis  [ contenti sitis ad pronuntiandum, nisi et consequentia exigatis,  qualitatem facti, numerum, locum  , modum, tempus, conscios, socios. De nobis nichil tale, cum eque extorqueri oporteret, quodcunque falso iactatur, quot quisque iam infanticidia degustasset, quot incesta contenebrasset  , qui coci, qui canes affuissent. O quanta illius presidis gloria, si eruisset  aliquem, qui centum iam infantes comedisset! Atquin inuenimus inquisitionem quoque in nos prohibitam. Plinius enim Secundus  cum prouinciam regeret, damnatis quibusdam Christianis, quibusdam  gradu pulsis  , ipsa tamen multitudine perturbatus, quid de cetero ageret, consuluit tunc  Traianum imperatorem, allegans preter obstinationem non sacrificandi, nichil aliud se de sacramentis  eorum comperisse, quam cetus antelucanos  ad canendum  Christo ut  Deo et ad confederandam  disciplinam, homicidium, adulterium, fraudem, perfidiam, et cetera scelera prohibentes. Tunc Traianus rescripsit, hoc genus inquirendos quidem non esse, oblatos uero puniri oportere. O sententiam necessitate confusam! Negat inquirendos ut innocentes, et mandat puniendos  ut nocentes. Parcit et seuit, dissimulat et animaduertit. Quid temetipsum  censura circumuenis? si damnas, cur non et   inquiris? si non inquiris, cur non et absoluis? Latronibus uestigandis  per uniuersas prouincias militaris statio sortitur; in reos maiestatis et publicos hostes omnis homo miles est, ad socios, ad conscios usque inquisitio extenditur. Solum Christianum inquiri non licet, offerri licet, quasi aliud esset actura inquisitio, quam oblationem  . Damnatis  ergo oblatum; quem nemo uoluit requisitum, qui, puto, iam non ideo meruit penam, quia nocens est, sed quia, uon requirendus, inuentus est  . Itaque nec in illo ex forma malorum iudicandorum agitis erga nos, quod ceteris negantibus adhibetis tormenta ad confitendum, solis Christianis ad negandum; cum, si malum esset, nos quidem negaremus, uos uero confiteri tormentis compelleretis. Neque enim ideo putaretis non  requirenda  questionibus scelera, quia certi essetis admitti ea ex nominis confessione, qui hodie de confesso homicida, scientes homicidium quid sit, nichilominus ordinem extorquetis admissi: quo peruersius, cum presumatis de sceleribus nostris ex nominis confessione   cogitis tormentis de confessione decedere, ut negantes nomen pariter utique negemus et scelera, de quibus ex confessione nominis presumpseratis. Sed, opinor, non uultis nos perire, quos pessimos creditis. Sic enim soletis dicere homicide  ;  Nega  : laniari  iubere sacrilegum, si confiteri perseuerauerit. Si non ita agitis circa  nocentes, ergo nos innocentissimos iudicatis, cum quasi innocentissimos non uultis in ea confessione perseuerare, quam necessitate, non iustitia damnandam a uobis sciatis. uociferatur homo: Christianus sum. Quod est dicit; tu uis audire quod non est. ueritatis extorquende presides, de nobis solis mendacium elaboratis audire. Hoc sum, inquit, quod queris, an sim; quid me torques in peruersum? confiteor, et torques; quid faceres, si negarem? Plane aliis negantibus non facile fidem accommodatis; nobis, si negauerimus, statim creditis. Suspecta sit uobis  ista peruersitas, ne qua uis lateat in occulto   , que uos aduersus formam, aduersus naturam iudicandi, contra ipsas quoque leges ministret   . Nisi enim fallor, leges malos crui  iubent, non abscondi; confessos damnari  prescribunt, non absolui. Hoc senatus consulta, hoc principum mandata definiunt, hoc imperium, cuius ministri estis. Ciuilis, non tyrannica dominatio  [uestra] est. Apud tyrannos enim tormenta etiam pro pena adhibentur; apud uos soli questioni temperantur  . uestram illis seruate legem usque ad confessionem; et si  confessione preueniantur, uacabunt. Sententia opus est; debito   nocens expungendus   est, non eximendus  . Denique illum nemo gestit absoluere  , non licet hoc uelle; ideo nec cogitur quisquam negare. Christianum, hominem omnium scelerum reum  deorum, imperatorum, legum, morum, nature totius inimicum existimas, et cogis negare, ut absoluas, quem non poteris absoluere, nisi negauerit  . Preuaricaris in leges  . uis ergo neget se nocentem, ut eum facias innocentem, et quidem inuitum iam, nec de preterito reum. Unde ista peruersitas? ut etiam illud non recogitetis, sponte confesso magis credendum esse, quam per uim neganti; uel ne compulsus negare, non ex   fide negarit; et absolutus ibidem post tribunal de uestra rideat emulatione, iterum  Christianus  . Cum igitur in omnibus nos aliter disponatis, quam ceteros nocentes  , id unum contendendo, ut de eo nomine excludamur , intelligere potestis non scelus aliquod in caussa esse, sed nomen, quod quedam ratio emule operationis insequitur, hoc primum agens  , ut homines nolint scire pro certo, quod se nescire pro certo sciunt. Ideo et credunt de nobis que non probantur, et nolunt inquiri, ne probentur non esse, que malunt credi esse, ut nomen illius emule rationis  inimicum, presumptis, non probatis criminibus, de sua sola confessione damnetur. Ideo torquemur confitentes, et punimur perseuerantes, et absoluimur  negantes, quia nominis prelium est. Denique quid de tabella  recitatis illum Christianum, cur non et homicidam? Si  homicida Christianus, cur non incestus? uel quodcunque aliud nos esse creditis? In nobis solis pudet aut piget ipsis nominibus scelerum pronuntiare  ? Christianus si nullius  criminis reus est, nomen ualde infestum, si solius nominis crimen est  .



CAP. III.

Odii eorum cecitatem ostendit, qui quos uituperant eo ipso elogio laudare coguntur, sed qui tam sunt efferati, ut malint uxorem familiamque probris onustam pati, quam Christianam, id est emendatam. Cum itaque nudum illud Nomen tantas concitet rixas,  inquirit in illud, quod nusquam spernendum, uel perperam ab illis pronuntiatum, amabile quid continet, et id commune habet cum reliquis Sectis, quod Nomen ab Auctore mutuetur, cum tamen nunquam Secta quedam ob Nomen solum persequatur. At Christiani, et quoad Sectam, et quoad Nomen probi, iusti, ob Nominis tantum odium, inauditi, incogniti condemnantur.

 Quid? quod ita plerique clausis oculis in odium eius impingunt, ut bonum alicui testimonium ferentes admisceant nominis exprobrationem: Bonus uir Caïus Seius  , tantum quod  Christianus. Item alius: Ego miror  Lucium sapientem uirum repente factum Christianum. Nemo retractat: Nonne ideo bonus Caïus, et prudens Lucius  , quia Christianus? aut ideo Christianus, quia prudens et bonus? Laudant que sciunt, uituperant que ignorant, et id quod sciunt, eo quod ignorant, corrumpunt; cum sit iustius occulta de manifestis preiudicare, quam manifesta de occultis predamnare. Alii, quos retro ante hoc nomen uagos, uiles, improbos  nouerant, ex ipso denotant  , quo laudant  ;  cecitate odii in suffragium impingunt. Que mulier! quam lasciua, quam festiua! Qui iuuenis! quam lasciuus, quam amasius! Facti sunt Christiani. Ita nomen emendationi imputatur. Nonnulli etiam de utilitatibus suis cum odio isto paciscuntur, contenti iniuria, dum ne domi habeant, quod oderunt. Uxorem iam  pudicam  maritus iam non zelotypus eiecit, filium iam subiectum pater retro patiens abdicauit,  seruum iam fidelem dominus olim mitis ab oculis relegauit: ut quisque hoc nomine emendatur offendit. Tanti non est bonum, quanti est odium  Christianorum. Nunc igitur, si nominis odium est, quis nominum reatus? Que accusatio uocabulorum, nisi si aut barbarum sonat aliqua uox nominis, aut infaustum, aut maledicum, aut impudicum? Christianus uero  , quantum interpretatio est, de unctione deducitur. Sed et  cum perperam Chrestianus pronuntiatur a uobis (nam nec nominis certa [, de suauitate uel benignitate compositum est. Oditur ergo in hominibus  innocuis etiam nomen innocuum. At enim secta  oditur in nomine utique sui auctoris. Quid noui, si aliqua disciplina de magistro cognomentum sectatoribus suis inducit? Nonne philosophi de auctoribus suis nuncupantur Platonici, Epicurei, Pythagorici? etiam a locis conuenticulorum et stationum suarum Stoici, Academici? atque medici ab Erasistrato, et grammatici ab Aristarcho, coci etiam ab Apicio  ? Nec tamen quemquam offendit professio nominis, cum institutione transmissa ab institutore. Plane si qui  probet malam sectam et ita malum auctorem, is probabit et nomen malum dignum odio de  reatu secte et auctoris. Ideoque ante odium nominis competebat prius de auctore sectam recognoscere, uel auctorem de secta. At nunc  utriusque inquisitione et agnitione neglecta nomen detinetur, nomen expugnatur, et ignotam sectam, ignotum et auctorem uox sola predamnat, quia nominantur, non quia reuincuntur.



CAPUT Iu

Preparat iam se ad defensionem criminum quibus Christiani onerabantur. Sed, cum uel post iustissimam defensionem tamen uiolentia legis obsequium exigat, artificiose et ualide ostendit, leges, ut condi, ita reprobari et mutari posse, imo debere nonnunquam, nec id sine exemplo; cum scilicet uel crudeles, uel iniuste  sint deprehense. Lex enim iusta esse colligitur, postquam in ualorem eius inquisitio facta est; improba uero, non iam lex, sed tyrannis inuenitur.

 Atque adeo quasi prefatus hec ad suggillandam  odii erga nos publici iniquitatem, iam de caussa innocentie consistam  , nec tantum refutabo que nobis obiiciuntur, sed etiam in ipsos retorquebo qui  obiiciunt; ut ex hoc quoque sciant omnes in Christianis non esse que in se non nesciunt esse  , simul uti erubescant accusantes, non dico pessimi optimos, sed iam, ut uolunt, compares  suos. Respondebimus ad singula que in occulto admittere dicimur, que illos palam admittentes inuenimus  , in quibus scelesti, in quibus uani, in quibus damnandi, in quibus irridendi deputamur  . Sed quoniam, cum ad omnia occurrit ueritas nostra, postremo legum obstruitur  auctoritas aduersus eam, ut aut nichil dicatur retractandum   esse post leges, aut ingratis necessitas obsequii preferatur ueritati: de legibus prius concurram  uobiscum ut cum tutoribus legum. Iam  primum  quam dure definitis dicendo: Non licet esse uos! Et hoc sine ullo retractatu humaniore prescribitis; uim profitemini et iniquam ex arce dominationem   , si ideo negatis licere, quia uultis, non quia debuit non licere. Quod si quia non debet, ideo non uultis licere, sine dubio id non debet licere, quod male fit  , et utique hoc ipso preiudicatur licere, quod bene fit. Si bonum inuenero esse, quod lex tua prohibuit, nonne ex illo preiudicio prohibere me non potest  , quod si malum esset, iure prohiberet? Si lex tua errauit, puto, ab homine concepta est; neque enim de celo ruit  . Miramini hominem  aut  errare potuisse in lege condenda, aut resipuisse  in reprobanda? Nonne  et ipsius Lycurgi leges a Lacedemoniis emendate, tantum auctori suo doloris incusserunt, ut in secessu  inedia de semetipso iudicarit? Nonne et uos  quotidie experimentis illuminantibus tenebras antiquitatis totam illam ueterem et squalentem siluam legum nouis principalium rescriptorum  et edictorum securibus truncatis  et ceditis? Nonne uanissimas Papias  leges, que ante liberos suscipi cogunt, quam Iulie  matrimonium  contrahi,  post tante auctoritatis  senectutem heri Seuerus constantissimus  principum exclusit? Sed et iudicatos retro in partes secari  a creditoribus leges erant; consensu tamen publico crudelitas postea erasa est et in pudoris notam capitis pena conuersa   ; bonorum adhibita proscriptione  suffundere maluit hominis sanguinem, quam effundere. Quot adhuc uobis repurgande  leges latent  , quas neque annorum numerus  , neque conditorum dignitas commendat, sed equitas sola? et ideo cum  inique recognoscuntur, merito damnantur, licet damnent  . Quomodo iniquas dicimus? imo, si nomen puniunt, etiam stultas. Si uero facta, cur  in nobis de solo nomine puniunt facta, que in aliis de admisso, non de nomine probata defendunt  ? Incestus sum, cur non requirunt? infanticida, cur non extorquent? in deos, in Cesares aliquid committo, cur non audior  , qui habeo quo purger  ? Nulla lex uetat discuti quod prohibet admitti; quia neque iudex iuste ulciscitur, nisi cognoscat admissum esse quod non licet; neque ciuis fideliter legi obsequitur, ignorans, quale sit, quod ulciscitur. Nulla lex sibi soli conscientiam iustitie sue debet, sed eis, a quibus obsequium exspectat. Ceterum suspecta lex est, que probari se non uult, improba  autem, si non probata dominetur.



CAPUT u.

Inquirit in eiusmodi legum originem, et occasione Alburni, quem Aemilius in Deorum numerum referri uolebat, ostendit, per illas diuinitatem hominum placito  subiectam. Inde Tiberii de Christo sententiam pronuntiat, senatusque refragationem: ostendit nullos, nisi Neronem, illique simillimos, nomen christianum afflixisse, cum contra M. Aurelius, miraculo etiam monitus, cum illo uerus, et ante illos uespasianus, Traianus, Hadrianus, Pius, christianos esse passi sint. Concludit denique, illos, ut a bonis probatos, a malis afflictos, bonos, non malos, ex similitudine morum, putari debere.

Ut  de origine aliquid retractemus eiusmodi legum uetus erat decretum  , ne qui deus ab imperatore consecraretur  , nisi a senatu probatus.   . Scit  M. Aemilius de deo suo Alburno. Facit et hoc ad caussam nostram, quod apud uos de  humano arbitratu diuinitas pensitatur. Nisi homini Deus placuerit, Deus non erit  ; homo iam Deo propitius esse debebit. Tiberius ergo, cuius tempore nomen christianum in seculum introiuit, annuntiatum sibi ex Syria Palestina, quod illic ueritatem illius diuinitatis reuelauerat  , detulit ad senatum   cum prerogatiua suffragii sui  . Senatus, quia non ipse probauerat, respuit; Cesar in sententia mansit, comminatus periculum accusatoribus  christianorum. Consulite commentarios uestros; illic reperietis primum Neronem  in hanc sectam cum maxime Rome orientem  Cesariano  gladio  ferocisse. Sed tali dedicatore  damnationis nostre etiam gloriamur. Qui enim scit illum, intelligere potest, non nisi grande  aliquod bonum a Nerone damnatum. Tentauerat et Domitianus, portio  Neronis   de crudelitate  ; sed qua  et homo  , facile ceptum  repressit,  restitutis etiam quos relegauerat  . Tales semper nobis insecutores  , iniusti, impii, turpes, quos et ipsi damnare consuestis, et a quibus damnatos restituere soliti estis. Ceterum de tot exinde principibus [usque  ] ad hodiernum diuinum humanumque sapientibus  , edite aliquem debellatorem  Christianorum.  At nos e contrario edimus protectorem, si littere  M. Aurelii grauissimi imperatoris requirantur, quibus  illam germanicam sitim  christianorum forte militum precationibus impetrato imbri discussam contestatur. Qui sicut non palam  ab eiusmodi hominibus penam dimouit, ita alio modo  palam dispersit  , adiecta etiam  accusatoribus damnatione, et quidem tetriore. Quales ergo leges iste, quas aduersus nos soli exsequuntur impii  , iniusti, turpes, truces, uani  , dementes? quas Traianus ex parte frustratus est uetando inquiri christianos, quas nullus Adrianus  , quanquam curiositatum  omnium explorator  , nullus uespasianus, quanquam Iudeorum debellator, nullus Pius, nullus uerus  impressit  . Facilius  utique pessimi ab optimis quibusque, ut ab emulis, quam a suis sociis eradicandi iudicarentur.



CAPUT uI.

ARGUMENTUM.---Quin ipsos illos legum et antiqui crepatores quam longissime a paternis institutis desciuisse, ostendit: Utpote prodigos, sumptuosos, uoluptuarios, immodestos, superbos, uinosos, coniugii osores factos: qui nec in ipsis religionibus ueterum decreta seruarint, sed peregrinas religiones Romam aduexerint, damnatasque restituerint: qui in omnibus nouitati  studentes, magis quam ipsi christiani, Deos suos neglexerint; quod ultimum cum latius alibi sit exsecuturus, in fine se preparat ad diluendas occultorum facinorum obiectiones falsas.

Nunc religiosissimi  legum et paternorum institutorum protectores  et cultores  respondeant uelim de sua fide et honore et obsequio erga maiorum consulta, si a nullo desciuerunt, si in nullo  exorbitauerunt  , si non necessaria et aptissima queque discipline oblitterauerunt. Quonam  ille leges  abierunt sumptum et ambitionem comprimentes, que centum era non amplius in cenam subscribi iubebant, nec amplius quam unam inferri   gallinam, et eam non saginatam  ; que patricium  , quod decem pondo argenti habuisset, pro magno titulo ambitionis senatu summouebant; que theatra stuprandis  moribus orientia statim destruebant   ; que  dignitatum  et honestorum natalium insignia non temere, nec impune usurpari sinebant? uideo enim et centenarias cenas  , a centenis iam sestertiis dicendas, et in lances   (parum est  [enim] si senatorum et  non libertinorum [  argentaria metalla producta. uideo et theatra nec singula satis esse, nec nuda  . Nam ne uel hieme uoluptas impudica frigeret, primi Lacedemonii  odium penule  ludis  excogitauerunt. uideo et inter matronas atque prostibulas nullum de habitu  discrimen relictum. Circa feminas quidem etiam illa maiorum instituta ceciderunt, que modestie, que sobrietati patrocinabantur, cum aurum nulla  norat  , preter unico digito  , quem sponsus oppignerasset pronubo annulo; cum mulieres usque adeo a uino  abstinerent  ut matronam ob resignatos   celle uinarie loculos sui inedia necarint. Sub Romulo uero que uinum attigerat, impune a Mecenio  marito trucidata est  . Idcirco et oscula propinquis  offerre necessitas erat, ut spiritu iudicarentur  . Ubi est illa felicitas matrimoniorum de moribus utique prosperata, qua per annos  ferme sexcentos ab Urbe condita nulla repudium domus  scripsit? At nunc in feminis pre auro  nullum leue est membrum; pre uino nullum liberum est osculum  ; repudium uero iam et uotum est, quasi matrimonii fructus  . Etiam circa ipsos deos uestros que prospecte  decreuerant patres uestri, iidem uos obsequentissimi rescidistis. Liberum patrem cum mysteriis  suis consules senatus  auctoritate non modo urbe, sed uniuersa Italia elimiuerant. Serapidem et Isidem et Harpocratem  cum suo Cynocephalo  , Capitolio prohibitos  [inferri], id est curia deorum pulsos, Piso et Gabinius consules, non utique christiani, euersis  etiam aris eorum abdicauerant, turpium et otiosarum superstitionum uitia cohibentes. His uos restitutis  summam maiestatem contulistis. Ubi religio, ubi ueneratio maioribus debita a uobis? Habitu, uictu, instructu  , sensu  , ipso denique sermone proauis renuntiastis. Laudatis semper antiquitatem, et  noue de die uiuitis. Per quod ostenditur, dum a bonis maiorum institutis deceditis, ea uos retinere et custodire, que non debuistis, cum que debuistis non custodistis  . Ipsum adhuc quod uidemini fidelissime  tueri a patribus traditum, in quo principaliter reos transgressionis Christianos destinatis, studium  dico deorum colendorum, de quo maxime errauit  antiquitas, licet Serapidi  iam-Romano aras restruxeritis, licet Baccho iam-Italico furias uestras immolaritis, suo loco ostendam proinde despici  et negligi et destrui a uobis aduersus maiorum auctoritatem. Nunc enim ad illam occultorum facinorum infamiam respondebo, ut uiam mihi ad manifestiora purgem  .



CAPUT uII.

ARGUMENTUM.---Itaque prouocat illos, ut quos grauissimorum criminum reos putant, infanticidas, puerorum uoratores, incestos denique, probent, neque fame, cuius origo sepe mendax, et rumor incertus, amplius inconsiderate credant.

 Dicimur sceleratissimi de sacramento infanticidii, et pabulo  inde   , et post conuiuium  incesto, quod euersores  luminum canes, lenones scilicet, tenebrarum et libidinum impiarum  inuerecundia  procurent  . Dicimur tamen semper, nec uos quod tam diu dicimur eruere curatis. Ergo aut eruite, si creditis, aut nolite credere, qui non eruistis. De uestra uobis dissimulatione prescribitur, non esse, quod nec ipsi audetis eruere. Longe aliud munus carnifici in Christianos imperatis, non ut dicant que faciunt, sed ut negent  quod sunt. Census  istius discipline, ut iam edidimus, a Tiberio est. Cum odio sui cepit ueritas, simul atque apparuit, inimica esse  . Tot hostes eius, quot  extranei, et quidem proprii  ex emulatione Iudei, ex concussione milites  , ex natura ipsi etiam domestici nostri  . Quotidie obsidemur, quotidie prodimur, in ipsis plurimum cetibus et congregationibus nostris opprimimur. Quis unquam taliter uagienti infanti superuenit? Quis cruenta, ut inuenerat, Cyclopum et Sirenum  ora  iudici reserauit  ? Quis uel in uxoribus aliqua immunda  uestigia deprehendit? Quis talia facinora, cum inuenisset, celauit, aut uendidit  ipsos trahens homines  . Si semper latemus, quando proditum est quod admittimus? Imo a quibus prodi potuit? Ab ipsis enim  reis non utique, cum uel ex forma  omnibus mysteriis  silentii fides debeatur. Samothracia  et Eleusinia  reticentur: quanto magis talia, que prodita interim  etiam humanam animaduersionem prouocabunt, dum diuina seruatur  ? Si ergo non ipsi proditores sui, sequitur ut extranei. Et unde extraneis notitia? cum semper etiam pie  initiationes  arceant profanos et ab arbitris  caueant, nisi si impii minus metuunt? natura fame omnibus nota est. uestrum est:

Fama  malum, quo non aliud uelocius ullum.
Cur malum fama  ? quia uelox? quia index? an quia plurimum mendax? que ne tunc quidem, cum aliquid ueri affert, sine mendacii uitio est, detrahens,  adiiciens, demutans de ueritate. Quid? quod ea illi conditio est, ut non nisi cum mentitur perseueret, et tamdiu uiuit, quamdiu non probat. Siquidem ubi  probauit, cessat esse, et quasi officio nuntiandi functa, rem tradit, et exinde res tenetur, res nominatur. Nec quisquam dicit, uerbi gratia: Hoc Rome aiunt factum; aut: Fama est illum prouinciam sortitum; sed: Sortitus ille prouinciam, et: Hoc factum est Rome  . Fama, nomen incerti, locum non habet, ubi certum est. An uero fame credat, nisi inconsideratus? Qui est sapiens, non credit incerto  . Omnium est  estimare   , quantacumque illa  ambitione diffusa sit, quantacumque asseueratione constructa. Quod ab uno aliquando principe exorta sit, necesse est exinde in traduces linguarum  et aurium serpat. Et ita modici seminis uitium cetera rumoris obscurat  , ut nemo recogitet, ne primum illud os mendacium seminauerit, quod sepe fit  aut ingenio emulationis, aut arbitrio suspicionis, aut non noua, sed ingenita quibusdam mentiendi uoluptate. Bene autem, quod omnia tempus reuelat  testibus  etiam uestris prouerbiis atque sententiis, ex dispositione nature, que ita ordinauit, ut nichil diu lateat, etiam quod fama non distulit. Merito igitur fama tamdiu conscia sola est scelerum Christianorum  . Hanc indicem aduersus nos profertis, que, quod aliquando iactauit tantoque temporis spatio in opinionem corroborauit, usque adhuc probare non ualuit.



CAPUT uIII.
[1Kb] 

ARGUMENTUM.---Nec falsa tantum, sed, ut contra nature fidem, haud credenda ostendit, idque oratione uehementi. Tollit dein obiectiones, quasi recentes Christiani per ignorantiam et imposturam seducantur, nec postea metu pene proclamare ausint; cum e contrario tales sint, qui mortem pudendis anteferant.

 Ut fidem nature ipsius appellem  aduersus eos qui talia credenda esse presumunt, ecce proponimus horum facinorum mercedem; uitam eternam repromittunt. Credite interim. De hoc enim quero,  an et qui credideris, tanti habeas ad eam tali conscientia peruenire. ueni, demerge ferrum  in infantem nullius inimicum, nullius reum, omnium filium  ; uel si alterius officium est, tu modo adsiste morienti homini antequam uixit  ; fugientem animam nouam exspecta  ; excipe rudem sanguinem, eo panem tuum satia, uescere libenter. Interea discumbens dinumera loca, ubi mater, ubi soror; nota diligenter, ut, quum tenebre ceciderint canine, non erres. Piaculum enim admiseris, nisi incestum feceris  . Talia initiatus et consignatus uiuis in euum. Cupio respondeas, si tanti eternitas, aut si non, ideo nec credenda. Etiamsi credideris, nego te uelle; etiamsi uolueris, nego te posse. Cur ergo alii possint, si uos non potestis? Cur non possitis, si alii possunt? Alia nos  , opinor,  natura;  cynopene  aut sciapodes  ? Alii ordines dentium  , alii ad incestam libidinem nerui? Qui ista credis de homine, potes et facere. Homo es et ipse, quod et Christianus. Qui non potes facere, non  debes credere. Homo est enim et Christianus, et quod et tu. Sed ignorantibus subiicitur et imponitur. Nihil enim tale de Christianis asseuerari sciebant, obseruandum utique sibi et omni uigilantia inuestigandum. Atquin uolentibus initiari moris est, opinor, prius patrem illum sacrorum  adire, que preparanda sint describere  . Tum ille: infans tibi necessarius, adhuc tener, qui nesciat mortem, qui sub cultro tuo rideat; item panis, quo sanguinis iurulentiam colligas  ; preterea candelabra et lucerne, et canes aliqui et offule, que illos ad euersionem luminum extendant  , ante omnia cum matre et sorore tua uenire debebis. Quid, si noluerint, uel nulle fuerint? Quid denique singulares christiani? Non erit, opinor, legitimus christianus, nisi frater aut filius.  Quid nunc, et si ista omnia ignaris preparantur? Certe postea cognoscunt, et sustinent et ignoscunt. Timent plecti, qui si proclament, defendi merebuntur, qui etiam ultro perire malint, quam sub tali conscientia uiuere. Age nunc timeant, cur etiam perseuerant? Sequitur enim, ne ultra uelis id te esse, quod si prius scisses, non fuisses.



CAPUT IX.


ARGUMENTUM.---At uero cuncta illa crimina, que falso Christianis obiiciuntur, uera in Gentibus accusatoribus deprehendi; apud illos sacrificia humana, et olim in aperto, et nunc in occulto committi; homicidia letis in theatro oculis spectari; infanticidia quotidie abiecto, necato etiam partu, uel abortu coacto perpetrari; sanguinem quoque gladiatorum recens necatorum sitiri; humanum pabulum de ferinis queri; imo in seipsos inuicem incendi: Christianos contra, ab omni cruore, animalium etiam, abhorrere; apud illos incestum quotidie committi, cum, per scortationem uagam et gnatorum abiectionem, liberi etiam a parentibus ignorentur; que cuncta a Christianis, utpote castis, continentibus, ueneris etiam licitie  expertibus, longissime abesse; neque hec de Christianis ab ullis credi posse, nisi qui credant, et ipsi illa faciant, et ex se de aliis iudicent.

Hec quo magis refutauerim, a uobis fieri ostendam  partim in aperto, partim in occulto, per quod forsitan et de nobis credidistis. Infantes penes Africam  Saturno immolabantur palam usque ad proconsulatum  Tiberii, qui ipsos sacerdotes in eisdem  arboribus templi sui obumbratricibus  scelerum uotiuis crucibus   exposuit, teste militia patrie nostre  que id ipsum munus illi proconsuli functa est. Sed et nunc in occulto  perseuerat hoc sacrum facinus. Non soli uos contemnunt Christiani,  nec ullum scelus in perpetuum eradicatur, aut mores suos aliquis deus mutat. Cum propriis filiis Saturnus  non pepercit, extraneis utique non parcendo perseuerabat, quos quidem ipsi parentes sui offerebant, et libentes respondebant   , et infantibus blandiebantur, ne lacrymantes immolarentur  . Et tamen multum homicidio parricidium differt. Maior etas apud Gallos Mercurio prosecabatur   . Remitto  Tauricas  fabulas theatris suis. Ecce in illa religiosissima urbe Aeneadarum piorum  est Iupiter quidam  , quem ludis suis humano proluunt sanguine. Sed bestiarii  , inquitis. Hoc, opinor, minus quam hominis. An hoc  turpius, quod mali hominis? Certe tamen de homicidio funditur. O Iouem Christianum et solum patris filium  de crudelitate! Sed quoniam de infanticidio nichil interest, sacro  an arbitrio perpetretur (licet parricidium homicidio [ conuertar ad populum. Quot uultis ex his circumstantibus et in Christianorum sanguinem hiantibus, ex ipsis etiam uobis iustissimis et seuerissimis in nos presidibus apud conscientias pulsem, qui natos sibi liberos enecent  ? Siquidem et de genere necis differt  utique crudelius  in qua spiritum extorquetis, aut frigori et fami et canibus  exponitis;  ferro enim mori  etas quoque maior optauerit.  Nobis uero, homicidio semel interdicto, etiam conceptum utero  , dum adhuc sanguis in hominem delibatur  , dissoluere non licet. Homicidii festinatio est prohibere nasci; nec refert natam quis eripiat  animam, an nascentem disturbet: homo est  , et qui est futurus; etiam fructus omnis iam in semine est.  De sanguinis pabulo  et eiusmodi tragicis ferculis legite, nuncubi relatum sit  , [est apud Herodotum, opinor]  defusum  brachiis sanguinem  ex alterutro degustatum nationes quasdam federi comparasse. Nescio quid et sub Catilina  tale degustatum est. Aiunt et apud quosdam gentiles Scytharum defunctum quemque a suis comedi  . Longe excurro. Hodie istic  Bellone sacratos sanguis  de femore proscisso parmula   exceptus et suis datus signat  . Item illi, qui munere in arena noxiorum iugulatorum   sanguinem  recentem [de iugulo decurrentem exceptum] auida siti comitiali  morbo medentes hauserunt, ubi  sunt? item illi, qui de arena ferinis obsoniis  cenant, qui de apro, qui de ceruo petunt? Aper ille, quem cruentauit, co Huctando   detersit; ceruus ille in gladiatoris sanguine se iactauit. Ipsorum   ursorum aluei appetuntur cruditantes  adhuc de uisceribus humanis. Ructatur  proinde  ab homine caro pasta  de homine. Hec qui editis, quantum abestis a conuiuiis Christianorum? Minus autem illi faciunt, qui libidine fera humanis membris inhiant, quia  uiuos uorant? minus humano sanguine ad spurcitiam  consecrantur, quia futurum sanguinem lambunt  ? non edunt infantes plane, sed magis puberes. Erubescat error uester Christianis, qui ne animalium quidem sanguinem in epulis esculentis  habemus, qui propterea suffocatis quoque et morticinis abstinemus, ne quo  sanguine contaminemur uel intra  uiscera sepulto. Denique inter testamenta Christianorum botulos  etiam cruore distentos admouetis, certissimi  scilicet, illicitum esse penes illos, per quod exorbitare eos uultis. Porro quale est, ut quos sanguinem pecoris horrere confiditis, humano inhiare  credatis, nisi forte suauiorem eum experti? Quem quidem et ipsum proinde examinatorem Christianorum adhiberi ut foculum, ut acerram  oportebat. Proinde  enim probarentur sanguinem humanum appetendo, quemadmodum sacrificium respuendo  ; alioquin necandi  si gustassent  ,  quemadmodum si non immolassent. Et utique non deesset  uobis in auditione custodiarum et damnatione sanguis humanus. Proinde incesti qui magis, quam quos ipse Iupiter docuit  ? Persas cum suis matribus misceri Ctesias refert. Sed et Macedones suspecti, quia quum primum Oedipum tragediam audissent, ridentes incesti dolorem, , dicebant,   . Iam nunc recogitate, quantum liceat erroribus ad incesta miscenda, suppeditante materias passiuitate  luxurie  . Imprimis filios exponitis suscipiendos ab aliqua pretereunte misericordia  extranea  , uel adoptandos melioribus  parentibus  emancipatis. Alienati generis necesse est quandoque memoriam dissipari; et semel error impegerit, exinde iam tradux proficiet incesti, serpente genere cum scelere. Tunc deinde quocumque in loco, domi, peregre, trans freta, comes est libido, cuius ubique saltus facile possunt alicubi ignaris  filios pangere uel ex aliqua seminis portione  ; ut ita  sparsum genus per commercia humana concurrat in memorias suas, neque eas coitus incesti sanguinis agnoscat. Nos ab isto  euentu diligentissima et fidelissima castitas sepsit, quantumque ab stupris et ab omni post matrimonium  excessu, tantum et ab incesti casu tuti sumus. Quidam multo securiores totam uim huius erroris uirgine continentia depellunt, senes pueri. Hec in uobis esse si consideraretis, proinde in Christianis non esse perspiceretis. Iidem oculi renuntiassent utrumque. Sed cecitatis due species facile concurrunt, ut qui non uident que sunt, uidere uideantur que non sunt. Sic per omnia ostendam. Nunc de manifestioribus dicam  .



CAPUT X.

ARGUMENTUM.---Progreditur iam ad crimen irreligiositatis, aitque Christianos Deorum cultum recusare, quia Dii non sunt, colendi, si Diuinitas eorum demonstrari possit. Prouocat itaque ad conscientiam Gentilium, que  negare non potest omnes illos Deos homines olim fuisse, quod iam unius Saturni exemplo liquido demonstrat.

 Deos, inquitis, non colitis, et pro imperatoribus sacrificia non impenditis. Sequitur ut eadem ratione pro aliis non sacrificemus, quia nec pro nobis  ipsis, semel deos non colendo. Itaque sacrilegii  et maiestatis rei conuenimur. Summa hec caussa, imo tota est, et utique digna cognosci, si non presumptio aut iniquitas iudicet, altera que desperat,  altera que recusat  ueritatem. Deos uestros colere desinimus  ; ex quo illos non esse cognoscimus. Hoc igitur exigere debetis, uti probemus non esse illos deos, et idcirco non colendos, quia tunc demum coli debuissent, si dii fuissent. Tunc et Christiani puniendi, si quos non colerent, quia putarent non esse, constaret illos deos esse. Sed nobis inquitis, dii sunt. Appellamus et prouocamus a uobis ipsis ad conscientiam uestram, illa nos iudicet, illa nos condemnet, si poterit negare omnes istos deos uestros homines fuisse  . Sed et ipsa inficias si ierit, de suis  antiquitatum instrumentis reuincetur, de quibus eos didicit, testimonium perhibentibus ad hodierum et ciuitatibus, in quibus nati sunt  , et regionibus, in quibus aliquid operati uestigia reliquerunt, in quibus etiam sepulti  demonstrantur. Nec ego per singulos  decurram, tot ac tantos  , nouos, ueteres, barbaros  , Grecos, Romanos, peregrinos, captiuos,  adoptiuos, proprios, communes, masculos, feminas, rusticos, urbanos, nauticos, militares; otiosum est etiam titulos persequi, ut colligam in compendium  , et hoc non quo cognoscatis, sed recognoscatis; certe enim oblitos agitis. Ante Saturnum deus penes uos nemo est, ab illo census totius uel potioris uel notioris diuinitatis. Itaque quod de origine constiterit, id de posteritate conueniet. Saturnum itaque, si quantum  littere docent, neque Diodorus Grecus, aut  Thallus, neque Cassius Seuerus, aut Cornelius Nepos, neque ullus commentator eiuscemodi antiquitatum aliud quam hominem promulgauerunt; si quantum rerum argumenta, nusquam inuenio fideliora, quam apud ipsam Italiam, in qua  Saturnus post multas expeditiones postque Attica hospitia consedit, exceptus a Iano, uel Iane, ut Salii uolunt. Mons, quem incoluerat  , Saturnius dictus; ciuitas, quam depalauerat, Saturnia usque nunc est; tota denique Italia, post Oenotriam,  Saturnia cognominabatur  . Ab ipso primum tabule et imagine signatus numus  , et inde erario  presidet. Tamen si homo Saturnus, utique ex homine, et quia ab homine non utique de celo et terra. Sed cuius parentes ignoti erant, facile fuit eorum filium dici, quorum et omnes possumus uideri  . Quis enim non celum et terram matrem et patrem uenerationis et honoris gratia appellet, uel ex consuetudine humana, qua ignoti uel ex inopinato apparentes de celo superuenisse dicuntur? Proinde Saturno repentino   ubique celitem contigit dici. Nam et terre filios uulgus uocat, quorum genus incertum est. Taceo quod ita rudes tunc  homines agebant, ut cuiuslibet noui uiri aspectu quasi diuino  commouerentur, quum hodie iam politi, quos ante paucos dies luctu publico mortuos  sint confessi, in deos consecrent. Satis iam de  Saturno, licet paucis. Etiam Iouem ostendemus tam  hominem  quam ex homine, et deinceps totum generis examen tam mortale quam seminis sui par.



CAPUT XI.

ARGUMENTUM.---At cum post mortem homines ob meritorum prestantiam in Deos ad lecti dicantur, inquirit hoc capite in caussas que hoc exegerint: que quidem respectu summi Dei inueniri nequeunt, cum ille aliorum ope non indigeat: respectu ipsorum, uel uane sunt, uel tales, ut mereantur potius ob illas cum maleficis in imum tartarum detrudi, ubi collocarunt eos uiros, qui et inuentis, et meritis illos longe superarunt.

Et quoniam, sicut illos homines fuisse non audetis negare, ita post mortem deos factos instituistis asseuerare, caussas que hoc exegerint retractemus. Imprimis quidem necesse est concedatis esse  aliquem  sublimiorem Deum et mancipem   quemdam  diuinitatis, qui ex hominibus deos fecerit. Nam neque sibi illi potuissent sumere diuinitatem  , quam non habebant, nec alius prestare eam non habentibus, nisi qui proprie possidebat  . Ceterum si nemo esset, qui deos faceret, frustra presumitis deos factos auferendo factorem. Certe quidem si ipsi se facere potuissent, numquam homines fuissent, possidentes apud se scilicet melioris conditionis potestatem. Igitur si est qui faciat deos, reuertor ad caussas examinandas faciendorum ex hominibus deorum, nec ullas inuenio, nisi si  ministeria  et auxilia officiis diuinis desiderauit ille magnus Deus. Primo indignum est, ut alicuius opera indigeret, et quidem mortui, quum dignius ab initio deum aliquem fecisset, qui mortui erat operam desideraturus. Sed nec opere locum uideo. Totum enim hoc  mundi corpus siue innatum et infectum secundum Pythagoram, siue natum et factum secundum Platonem, semel utique in ista  constructione dispositum et  instructum et ordinatum cum omnis rationis gubernaculo inuentum est. Imperfectum  non potuit esse, quod perfecit omnia. Nihil Saturnum et Saturniam gentem exspectabat. uani erunt homines, nisi certi  sint, a primordio et pluuias de celo ruisse  , et sidera radiasse, et lumina floruisse, et tonitrua mugisse et ipsum Iouem, que in manu eius ponitis, fulmina timuisse  ; item omnem  frugem ante Liberum et Cererem et Mineruam, imo ante ullum aliquem principem hominem  de terra exuberasse, quia nichil continendo et sustinendo homini prospectum post hominem potuit inferri. Denique inuenisse dicuntur necessaria ista uite, non instituisse. Quod autem inuenitur  , fuit; et quod fuit, non eius deputabitur, qui inuenit, sed eius qui instituit: erat enim, antequam inueniretur. Ceterum si propterea Liber  deus, quod uitem demonstrauit, male cum Lucullo  actum est, qui primus  cerasa ex Ponto Italie promulgauit, quod non est propterea consecratus,  ut noue frugis auctor, quia inuentor et ostensor. Quamobrem si ab initio et instructa et certis exercendorum officiorum suorum rationibus dispensata uniuersitas constitit, uacat ex hac parte caussa allegende humanitatis in diuinitatem, quia quas illis stationes et potestates distribuistis, tam fuerunt ab initio, quam et fuissent, etiamsi deos istos non creassetis. Sed conuertimini ad caussam aliam, respondentes collationem  diuinitatis meritorum remunerandorum fuisse rationem. Et hinc concedetis, opinor, illum Deum deificum iustitia precellere, qui nec temere, nec indigne nec prodige tantum premium dispensarit. uolo igitur merita recensere  , an eiusmodi sint, ut illos in celum extulerint, et non potius in imum tartarum demerserint, quem carcerem penarum  infernarum cum multis affirmatis. Illuc enim abstrudi  solent impii quique in parentes, et in sorores incesti, et maritarum adulteri, et uirginum raptores et puerorum contaminatores, et qui seuiunt,  et qui occidunt, et qui furantur, et qui decipiunt, et quicumque similes sunt alicuius dei uestri, quem  neminem  integrum a crimine aut uitio probare poteritis, nisi hominem negaueritis. Atquin ut illos homines fuisse non potestis negare, etiam iste note accedunt, que nec deos postea factos credi permittunt. Si enim talibus uos puniendis presidetis, si commercium, colloquium, conuictum malorum et turpium probi quique respuitis, horum autem pares Deus ille maiestatis sue consortio asciuit, quid ergo damnatis, quorum collegas  adoratis? Suggillatio  est in celo  uestra iustitia. Deos  facite  criminosissimos quosque  , ut placeatis diis uestris. Illorum est honor consecratio cequalium. Sed ut omittam huius indignitatis retractatum  probi et integri  et boni fuerint. Quot tamen potiores uiros apud inferos reliquistis? aliquem de sapientia Socratem  , de iustitia Aristidem  , de militia Themistoclem   , de sublimitate Alexandrum  , de felicitate Polycratem  , de copia Cresum  , de eloquentia Demosthenem  ? Quis ex illis diis uestris grauior et sapientior Catone  , iustior et militarior Scipione  ? quis sublimior Pompeio  , felicior Sylla  , copiosior Crasso, eloquentior Tullio  ? Quanto dignius istos deos ille assumendos expectasset, prescius utique potiorum? Properauit, opinor, et celum semel clusit, et nunc utique melioribus apud inferos mussitantibus  erubescit.



CAPUT XII.

ARGUMENTUM.---Iam porro ostendit, Numina illa nichil esse, nisi inania mortuorum nomina, quorum simulacra, respectu materie fabriceque, maxime  contemni mereantur, ut adeo in solatium sint  ipsis Christianis, qui propter illa puniuntur. Ut enim Dii fiant, crucibus, uelut Christiani, figuntur, asciis edolantur, truncantur denique. Leonibus etiam cinguntur, et in lapicidinis habitant, atque ex insulis proueniunt. Que sicut ipsi non sentiunt, ita nec honores, qui ipsis fiunt. Non itaque magis damnandi Christiani, qui illos respuunt, quam ipse olim Seneca, qui similiter inanes superstitiones improbauit: Ridiculos enim esse Deos, qui iniurie uilissimarum etiam bestiolarum pateant, imo qui, cum non sint, nec illis qui sunt benefacere, nec ab illis ledi possunt.

Gesso iam de istis, ut qui sciam me ex ipsa ueritate demonstraturum quid non sint, quum ostendero  quid sint. Quantum igitur de diis uestris, nomina  solummodo uideo quorundam ueterum  mortuorum, et fabulas audio, et sacra de fabulis recognosco; quantum autem de simulacris ipsis, nichil aliud deprehendo, quam materias   sorores esse uasculorum instrumentorumque communium, uel ex iisdem uasculis et instrumentis quasi fatum consecratione mutantes, licentia artis transfigurante, et quidem contumeliosissime et in ipso opere sacrilege, ut reuera nobis maxime, qui propter deos ipsos plectimur,  solatium penarum esse possit, quod eadem et ipsi patiuntur, ut fiant. Crucibus et stipitibus  imponitis christianos: quod simulacrum non prius argilla deformat cruci et stipiti  superstructa? In patibulo primum corpus dei uestri dedicatur  . Ungulis deraditis  latera christianorum; at in deos uestros per omnia membra ualidius incumbunt ascie, et runcine, et scobine  . Ceruices ponimus  : ante plumbum et glutinum et gomphos  sine capite   sunt dii uestri. Ad bestias impellimur, certe quas Libero  , et Cybele, et Celesti  applicatis. Ignibus urimur: hoc et illi a prima quidem massa  . In metalla damnamur  : inde censentur  dii uestri. In insulas relegamur  : solet et in insulis aliquis  deus uester aut nasci aut mori  . Si per hec constat diuinitas aliqua, ergo qui puniuntur consecrantur, et numina erunt dicenda supplicia. Sed plane non sentiunt  has iniurias et contumelias sue fabricationis dii uestri, sicut nec obsequia. O impie  uoces, o sacrilega conuicia! infrendite, inspumate! iidem estis, qui Senecam  aliquem pluribus et amarioribus de uestra superstitione perorantem reprehendistis  . Igitur si statuas et imagines frigidas mortuorum suorum simillimas non adoramus, quas milui  et mures et aranee intelligunt, nonne laudem magis, quam penam, merebatur repudium agniti erroris? Possumus enim uideri ledere eos, quos certi sumus omnino non esse? Quod non est, nichil ab ullo patitur, quia non est  .



CAPUT XIII.

ARGUMENTUM.---Si tamen hec numina censeri uelint, colere utique oportebat, non spernere, quod tamen passim facere illos ostendit, cum singuli plures colant,  cum diuinitas ab humano pendeat arbitrio, cum simulacra eorum, ut domestica instrumenta pignerentur, uenditentur, nec priuata tantum, sed et publica, ut adeo maiestas questuaria efficiatur: mortuis quoque id honoris quod diis habeatur, qui tanto dignius scilicet imperatoribus etiamnum uiuentibus tribuitur, quoniam  et ipsi deos faciunt; at certe meretricibus, cinedis, similibusque publice libidinis uictimis, non sine insigni deorum contumelia, licet ii ipsi nichilo nobiliores sint, addici potest.

Sed nobis dii sunt, inquitis. Et quomodo uos e contrario impii et sacrilegi et irreligiosi erga deos uestros deprehendimini, qui quos presumitis esse, negligatis, quos timetis, destruatis, quos etiam uindicatis, illudatis? Recognoscite, si mentiar. Primo quidem, cum alii alios colitis, utique quos non colitis offenditis  . Prelatio alterius sine contumelia alterius non potest procedere, quia nec electio sine reprobatione. Iam ergo contemnitis quos reprobatis, quos reprobando offendere non timetis. Nam ut supra perstrinximus  , status dei cuiusque in senatus  estimatione pendebat. Deus non erat, quem homo consultus noluisset et nolendo damnasset. Domesticos deos  , quos lares dicitis, domestica potestate tractatis pignerando, uenditando, demutando aliquando in cacabulum  de Saturno  , aliquando in trullam de Minerua, ut quisque contritus atque contusus est,  dum diu colitur, ut quisque  dominus  sanctiorem expertus est domesticam necessitatem. Publicos eque publico iure fedatis, quos in hastario  uectigales habetis. Sic Capitolium, sic olitorium  forum petitur; sub eadem uoce preconis, sub eadem hasta  , sub eadem annotatione questoris diuinitas addicta  conducitur. Sed enim agri tributo onusti uiliores, hominum capita stipendio censa ignobiliora; nam he  sunt note captiuitatis. Dii uero qui magis tributarii, magis sancti; imo qui magis sancti, magis tributarii. Maiestas questuaria efficitur. Circuit cauponas  religio mendicans  . Exigitis mercedem   pro solo templi, pro aditu sacri  ; non licet deos nosse gratis, uenales sunt. Quid omnino ad honorandos eos facitis, quod non etiam mortuis uestris conferatis? edes proinde, aras proinde  . Idem habitus et insignia in statuis. Ut etas, ut ars, ut negotium mortui fuit, ita deus est. Quo differt ab epulo Iouis silicernium  , a simpulo   obba, ab haruspice pollinctor? nam et haruspex mortuis apparet  . Sed digne imperatoribus defunctis honorem diuinitatis dicatis, quibus et uiuentibus eum addicitis  . Accepto ferent dii uestri, imo gratulabuntur, quod pares eis fiant domini sui  . Sed quum Larentinam  , publicum scortum, uelim saltem Laidem aut Phrynen, inter Iunones et Cereres ac Dianas adoratis; quum Simonem Magum statua  et inscriptione  sancti dei inauguratis; quum de pedagogiis  aulicis nescio quem  synodi  deum facitis: licet non nobiliores dii ueteres, tamen contumeliam a uobis deputabunt, hoc et aliis licuisse, quod solis antiquitas contulit  .



CAPUT XIu.

ARGUMENTUM.---Obiter inde auaritia in uictimis probis offerendis taxata, Homerum reliquosque uates aggreditur, docetque quam turpia doctores hi de diis loquantur, qui tamen ut exemplar lingue et morum iuuentuti proponuntur: Tragicos item et Comicos, imo et Philosophos, quorum princeps Socrates, cum Diogene et uarrone, deos irrisit, destruxit.

Nolo  et ritus uestros recensere; non dico  quales sitis in sacrificando, cum enecta  et tabidosa et scabiosa queque mactatis; cum de opimis et integris superuacua  queque truncatis capitula et ungulas  , que domi quoque pueris uel canibus destinassetis;  cum de decima Herculis  nec tertiam partem in aram eius imponitis  . Laudo magis sapientiam, quod de perdito  aliquid eripitis  . Sed conuersus ad litteras uestras, quibus informamini ad  prudentiam et ad liberalia officia, quanta inuenio ludibria! deos inter se propter Troianos et Achiuos ut gladiatorum paria congressos depugnasse; uenerem humana sagitta sauciatam, quod filium suum Aenean pene interfectum ab eodem Diomede rapere uellet  ; Martem tredecim mensibus in uinculis pene consumptum; Iouem, ne eamdem uim a ceteris celitibus experiretur, opera cuiusdam monstri liberatum, et nunc flentem Sarpedonis casum, nunc fede subantem  in sororem sub commemoratione non ita dilectarum iampridem amicarum  ! Exinde quis non peta ex auctoritate principis sui dedecorator inuenitur deorum? Hic Apollinem Admeto regi pascendis pecoribus addicit  , ille Neptuni structorias operas Laomedonti locat. Est et illis de lyricis   , qui Aesculapium canit auaritie merito, qua medicinam nocenter exercebat [d 55Kb] , fulmine uindicatum  . Malus Iupiter, si fulmen illius est  , impius  in nepotem, inuidus in artificem. Hec neque uera prodi  , neque falsa confingi  apud religiosissimos oportebat. Nec tragici quidem aut comici parcunt, ut non erumnas uel errores domus alicuius dei prefentur  . Taceo de philosophis, Socrate contentus, qui in contumeliam deorum quercum et hircum et canem   deierabat. Sed propterea damnatus est Socrates, quia deos destruebat  . Plane olim, id est semper, ueritas odio est. Tamen cum penitentia sententie  Athenienses et criminatores Socratis postea afflixerint   , et imaginem eius auream in templo   collocarint, rescissa damnatio testimonium Socrati reddidit. Sed et Diogenes nescio quid  in Herculem ludit, et Romanus  Cynicus uarro trecentos  Ioues, siue Iupiteres  dicendum, sine capitibus  introducit  .



CAPUT Xu.


ARGUMENTUM.---Demonstrat porro, quam indecore Deorum facta et nomina, ad oculorum et aurium uoluptatem, ab ipsis in scenicis uoluptatibus inflectantur, ut diuinitas plaudente populo constupretur; ut et quam crudeliter in cauea et ludis theatralibus adhibeantur, ubi uilissime maiestas illa tractatur; denique quam irreuerenter Dii ab ipsis habeantur, dum coram illis libidinem suam explent. Qualis quidem religio cultores  suos stultos, insanos, osores uero cordatos et sapientes ostendit.

Cetera lasciuie ingenia etiam uoluptatibus uestris, per deorum dedecus operantur. Dispicite Lentulorum  et Hostiliorum  uenustates, utrum mimos  an deos uestros in iocis et strophis  rideatis  : MeCHUM ANUBIM  , et MASCULUM LUNAM  , et DIANAM FLAGELLATAM  , et IOuIS MORTUI TESTAMENTUM recitatum, et TRES HERCULES  FAMELICOS irrisos. Sed et histrionum littere    omnem feditatem  eorum designant. Luget Sol filium iactatum  de celo, letantibus uobis, et Cybele   pastorem suspirat  fastidiosum  , non erubescentibus uobis. Et sustinetis Iouis elogia  cantari, et Iunonem  , uenerem,  Mineruam a pastore iudicari. Quid, quod imago dei uestri ignominiosum caput  et famosum uestit? quod corpus impurum et ad istam artem effeminatione  productum Mineruam aliquam uel Herculem representat? Nonne uiolatur maiestas et diuinitas  constupratur  plaudentibus uobis? Plane religiosiores estis in cauea, ubi super sanguinem humanum, super inquinamenta penarum proinde saltant dii uestri, argumenta et historias noxiis ministrantes, nisi quod et ipsos deos uestros sepe noxii  induunt? uidimus aliquando castratum Atyn  , illum  deum ex Pessinunte; et qui uiuus ardebat, Herculem  induerat. Risimus et inter ludicras meridianorum  crudelitates Mercurium mortuos cauterio  examinantem. uidimus et Iouis fratrem gladiatorum cadauera cum malleo deducentem  . Singula ista queque adhuc inuestigare quis possit? Si honorem  inquietant diuinitatis, si maiestatis uestigia obsoletant  , de contemptu utique censentur, tam eorum qui eiusmodi factitant, quam eorum quibus factitant. Sed ludicra ista sunt. Ceterum si adiiciam, que non minus conscientie omnium recognoscent, in templis adulteria  componi, inter aras lenocinia tractari, in ipsis plerumque edituorum et sacerdotum tabernaculis, sub iisdem uittis et apicibus et purpuris, thure flagrante libidinem expungi  : nescio, plusne de uobis dii uestri, quam de Christianis querantur. Certe sacrilegi de uestris semper apprehenduntur. Christiani enim templa nec interdiu norunt; spoliarent forsitan ea et ipsi, si et ipsi ea adorarent. Quid ergo colunt, qui talia non colunt? Iam quidem intelligi subiacet ueritatis esse cultores, qui mendacii non  sint: nec errare amplius in eo, in quo errasse se recognoscendo cessauerint. Hoc prius capite, et omnem hinc sacramenti nostri ordinem haurite, repercussis ante tamen opinionibus falsis.



CAPUT XuI.

ARGUMENTUM.---Ostensurus iam, quem Deum, et quomodo illum colant Christiani, antea accingit se ad conuellendas opiniones de isto cultu falsas: de capite  scilicet asinino, de cruce, de sole, de ficto isto Numine biformi, quod inscribebatur ONOKOITIS. Hec omnia non sine risu morsuque diluit, inque illos ipsos accusatores magis quadrare ostendit. quo pacto sibi uiam ad demonstrationem religionis nostre purgat.

Nam, ut quidam, somniastis caput asininum esse deum nostrum  . Hanc Cornelius Tacitus suspicionem eiusmodi inseruit  . Is enim in quinta Historiarum suarum bellum Iudaicum exorsus ab origine gentis, etiam de ipsa tam origine, quam de nomine et religione gentis que uoluit argumentatus  , Iudeos refert  Aegypto expeditos  , siue, ut putauit, extorres  , in uastis Arabie locis aquarum egentissimis, cum siti macerarentur, onagris, qui forte de pastu potum petituri estimabantur,  indicibus fontis usos ob eam gratiam consimilis bestie superficiem consecrasse. Atque ita inde, opinor, presumptum, nos quoque ut iudaice religionis  propinquos, eidem simulacro initiari. At enim idem Cornelius Tacitus, sane ille mendaciorum loquacissimus  , in eadem historia refert Ceum Pompeium, cum Hierusalem cepisset, proptereaque templum adiisset speculandis iudaice religionis arcanis,  nullum illic reperisse simulacrum  . Et utique si id colebatur, quod aliqua effigie representabatur, nusquam magis quam in sacrario suo exhiberetur, eo magis, quia nec uerebatur  extraneos arbitros  quanquam uana cultura. Solis enim sacerdotibus adire licitum  , et conspectus ceterorum uelo oppanso interdicebatur  . uos tamen non negabitis, et iumenta omnia et totos cantherios cum sua Epona   coli a uobis. Hoc forsitan improbamur  , quod inter cultores omnium pecudum bestiarumque, asinarii tantum sumus. Sed et qui crucis nos  religiosos putat  , consecraneus  noster erit. Cum lignum aliquod propitiatur, uiderit habitus, dum materie qualitas eadem sit; uiderit forma, dum id ipsum dei corpus sit. Et tamen quanto distinguitur a crucis stipite Pallas  Attica, et Ceres  Pharia  , que sine effigie rudi palo et informi ligno prostat  ? Pars crucis est omne robur, quod erecta statione  defigitur; nos, si forte, integrum et totum deum colimus. Diximus originem deorum uestrorum a plastis de cruce induci  . Sed et uictorias  adoratis  , cum in tropeis cruces intestina sint tropeorum  . Religio Romanorum tota castrensis signa ueneratur  , signa iurat, signa omnibus  diis  preponit. Omnes illi imaginum suggestus in  signis  monilia crucum  sunt. Siphara   illa uexillorum et cantabrorum  stole crucum  sunt. Laudo diligentiam, noluistis nudas et incultas cruces consecrare. Alii plane humanius et uerisimilius Solem credunt deum nostrum  . Ad  Persas, si  forte, deputabimur (licet solem non in linteo [ habentes ipsum ubique  in suo clypeo  . Denique inde suspicio, quod innotuerit nos ad orientis regionem   precari. Sed et plerique uestrum affectatione aliquando et celestia adorandi ad solis ortum labia uibratis  . Aeque si diem solis letitie indulgemus, alia longe ratione quam de religione solis  , secundo loco ab eis sumus  , qui diem Saturni otio et uictui  decernunt, exorbitantes et ipsi a Iudaico   more, quem ignorant. Sed noua iam dei nostri in ista ciuitate proxime editio publicata est, ex quo  quidam in frustrandis  bestiis mercenarius noxius  picturam proposuit cum eiusmodi inscriptione: DEUS CHRISTIANORUM ONOKOITHS   .

 Is erat auribus asininis  altero pede ungulatus  librum gestans, et togatus. Risimus et nomen et formam. Sed illi debebant  adorare statim  biforme numen  , quia et canino et leo nino capite commistos  , et de capro et de ariete cornutos  , et a lumbis hircos, et a cruribus  serpentes,  et planta  uel tergo alites  deos receperunt. Hec ex abundanti, ne quid rumoris irrepercussum  quasi de conscientia preterissemus. Que omnia, conuersi iam  ad demonstrationem religionis nostre, repurgauimus  .



CAPUT XuII.

ARGUMENTUM.---Deum uerum, qui omnia fecit, cuius, et naturam describit, Christianos colere asserit: huius notitiam et agnitionem naturaliter homini insitam docet, ita ut magnitudinem eius, bonitatem, benignitatem, auxilium et iustitiam non ignoret, inque celis agere, non in terra, credat.

Quod colimus [nos]  , Deus unus est; qui totam molem istam cum omni instrumento elementorum, corporum, spirituum, uerbo, quo iussit, ratione, qua disposuit, uirtute, qua potuit, de nichilo  expressit, in ornamentum maiestatis sue: unde et Greci nomen mundo accommodauerunt. Inuisibilis est  , etsi uideatur; incomprehensibilis, etsi per gratiam representetur; inestimabilis, etsi humanis   sensibus  estimetur; ideo  uerus et tantus est. Ceterum quod uideri communiter, quod comprehendi, quod estimari potest  , minus est et oculis quibus occupatur, et manibus quibus contaminatur, et sensibus quibus inuenitur. Quod uero immensum est, soli sibi notum est. Hoc est quod Deum estimari facit, dum estimari non capit  . Ita  eum uis magnitudinis et notum hominibus obiicit et ignotum. Et hec  est summa delicti  nolentium recognoscere, quem ignorare non possunt. uultis ex operibus ipsius tot ac talibus, quibus continemur, quibus  sustinemur, quibus oblectamur, etiam quibus exterremur, uultis ex anime ipsius testimonio comprobemus? Que licet carcere corporis pressa, licet institutionibus prauis  circumscripta, licet libidinibus ac concupiscentiis euigorata,  licet falsis diis exancillata  , cum tamen resipiscit, ut ex crapula, ut ex somno  , ut ex aliqua ualetudine, et sanitatem suam  patitur  , DEUM nominat, hoc solo nomine, quia proprio  Dei ueri: DEUS MAGNUS, DEUS BONUS, et QUOD DEUS DEDERIT, omnium uox est. Iudicem quoque contestatur illum, DEUS uIDET, et DEO COMMENDO, et DEUS MIHI REDDET. O testimonium anime naturaliter christiane  ! Denique pronuntians hec, non ad Capitolium, sed ad celum respicit. Nouit enim sedem Dei uiui; ab illo, et inde descendit.



CAPUT XuIII.

ARGUMENTUM.---Istum Deum, non contentum insita sui hominibus notitia, aberrantes uerbo et scriptura docere uoluisse ostendit: itaque prophetas misisse Spiritu diuino inundatos, qui populum suum de se suoque cultu et potentia edocerent. Hec, quoniam prerogatiua erat Iudeorum, hebraicam requirebant linguam; sed quoniam iussu Ptolemei in grecam linguam monumenta  ita uersa erant, facile adiri posse, tanta quidem ueritatis ui coruscantia, ut qui legerit uel audierit, etiam credere cogatur.

Sed quo plenius et impressius tam ipsum dispositiones eius et uoluntates adiremus, instrumentum adiecit litterature, si qui uelit de Deo inquirere, et inquisito inuenire, et inuento credere, et credito  deseruire. uiros enim iustitia et innocentia dignos deum nosse et ostendere a primordio in seculum emisit spiritu diuino inundatos, quo predicarent Deum unicum esse, qui uniuersa condiderit, qui hominem de humo struxerit; hic enim est  uerus Prometheus; qui seculum certis temporum dispositionibus et exitibus ordinauerit; exinde qui signa  maiestatis sue iudicantis ediderit per imbres, per ignes  ; qui demerendo sibi disciplinas determinauerit, quas ignoratis aut deseritis  ; sed et obseruantibus  premia destinarit, ut qui  prodacto euo isto iudicaturus sit suos cultores in uite eterne retributionem, profanos in ignem eque perpetem et iugem, suscitatis omnibus ab initio defunctis, et reformatis et recensitis,  ad  utriusque meriti dispunctionem. Hec et nos risimus aliquando. De uestris fuimus  ; fiunt, non nascuntur christiani  . Quos diximus  predicatores, prophete de officio prefandi  uocantur. uoces eorum itemque uirtutes  , quas ad fidem diuinitatis edebant, in thesauris litterarum manent, nec iste nunc latent. Ptolemeorum eruditissimus  , quem  Philadelphum supernominant, et omnis litterature sagacissimus  , cum studio bibliothecarum  Pisistratum, opinor, emularetur, inter cetera memoriarum, quibus aut uetustas aut curiositas aliqua ad famam patrocinabatur, ex suggestu  Demetrii Phalerei  grammaticorum tunc probatissimi, cui prefecturam mandauerat, libros  a Iudeis quoque postulauit, proprias  [scilicet] atque uernaculas litteras, quas soli habebant. Ex ipsis enim et ad ipsos semper prophete perorauerant, scilicet ad  domesticam Dei gentem ex patrum gratia. Hebrei retro, qui nunc Iudei; igitur et littere Hebree, et eloquium. Sed ne notitia uacaret, hoc quoque Ptolemeo a Iudeis subscriptum est, septuaginta et duobus interpretibus indultis, quos Menedemus quoque philosophus prouidentie uindex  de sententie communione suspexit. Affirmauit hec uobis etiam Aristeas. Ita in Grecum stylum ex aperto  monimenta reliquit. Hodie apud Serapeum  Ptolemei bibliothece cum ipsis Hebraicis  litteris exhibentur.   . Sed et Iudei palam  lectitant; uectigalis libertas  uulgo aditur sabbatis omnibus. Qui audierit, inueniet Deum; qui etiam studuerit intelligere, cogetur et credere.



CAPUT XIX.

ARGUMENTUM.---Huius Dei ueram cognitionem, scriptis proditam, antiquiorem omni litteratura seculari ostendit, imo omnibus illorum diis ipsis, utpote qui postea in deorum numerum sint relati. Cum enim Moses ipso Inacho etate fere par sit, Danaum igitur, bellum Troianum, Homerum, et siquid antiquum audit, longe post se relinquit: quod, si uelit, se ex chronologis confirmare posse, satis superque ostendit.

Primam igitur instrumentis istis  auctoritatem summa antiquitas uindicat  . Apud uos  quoque religionis est instar, fidem  de temporibus asserere.

.

 [Primus  enim prophetes Moyses, qui mundi conditionem  et generis humani pullulationem et mox ultricem iniquitatis  illius eui uim cataclysmi de preterito  exorsus est, per uaticinationem usque ad suam etatem et deinceps per res suas  futurorum imagines edidit, penes quem et temporum ordo digestus ab initio supputationem seculi  prestitit: superior inuenitur annis circiter trecentis, quam ille antiquissimus penes uos Danaus in Argo transuenisset  ;  Troiano denique  prelio ad mille annos ante est, unde et ipso Saturno. Secundum enim historiam Thalli  , qua relatum est bellum Assyriorum et Saturnum Titanorum regem  cum Ioue dimicasse, ostenditur bellum  CCCXX. et duobus annis Iliacum exitium  antecessisse. Per hunc Moysen etiam illa lex propria Iudeis a Deo missa est. Deinceps multa   et alii prophete uetustiores litteris uestris. Nam et qui ultimo cecinit, aut aliquantulo precucurrit, aut certe concurrit etate sapientie auctoribus, etiam latoribus legis. Cyri enim et Darii regno fuit Zacarias, quo in tempore Thales physicorum princeps, sciscitanti Creso   nichil certum de Diuinitate respondit, turbatus scilicet uocibus prophetarum, Solon eidem regi finem longe uite intuendum predicauit non aliter, quam Prophete   ; adeo respici potest, tam iura uestra quam studia de lege  deque  diuina doctrina concepisse. Quod prius est, hoc sit  semen  necesse est. Inde quedam nobiscum uel prope nos habetis. De sophia amor eius philosophia uocitatus est, de prophetia affectatio eius  peticam uaticinationem depurauit  . Glorie homines  , si quid inuenerant, ut proprium  facerent, adulterauerunt; etiam fructibus a semine degenerare contigit  . Multis adhuc de uetustate modis consisterem  diuinarum litterarum, si non maior auctoritas illis ad fidem de ueritatis sue uiribus, quam etatis annalibus suppetisset. Quid enim potentius patrocinabitur testimonio earum, nisi dispunctio  quotidiana seculi totius, cum dispositiones  regnorum  , cum casus urbium, cum exitus gentium, cum status temporum ita omnibus respondent, quemadmodum ante millia annorum  prenuntiabantur? Unde et spes nostra, quam ridetis, animatur, et fiducia, quam presumptionem  uocatis, corroboratur.  Idonea est  enim recognitio preteritorum  ad disponendam fiduciam futurorum: eadem uoces  predicauerunt utramque partem  , eadem littere notauerunt. Unum est tempus  apud illas, quod apud nos separari uidetur. Ita omnia que supersunt improbata  sunt  nobis, quia cum illis, que probata sunt, tunc futuris predicabantur. Habetis, quod sciam  , et uos Sibyllam, quatenus appellatione ita uera uates dei ueri passim super ceteros, qui uaticinari uidebantur, usurpata est, sicut uestre Sibylle nomen de ueritate mentite, quemadmodum et dei uestri  .]

Omnes itaque substantias, omnesque materias, origines,  ordines, uenas ueterani cuiusque styli uestri, gentes etiam plerasque et urbes insignes, historiarum canas  , et memoriarum, ipsas denique effigies  litterarum, indices custodesque rerum, et  ipsos inquam deos uestros, ipsa templa et oracula et sacra unius interim prophete scrinium  seculis uincit, in quo uidetur thesaurus collocatus totius Iudaici sacramenti, et inde  etiam nostri. Si quem audistis interim Moysen, Argiuo Inacho pariter etate est; quadringentis pene  annis, nam et septem minus, Danaum, et ipsum  apud uos uetustissimum, preuenit  , mille  circiter  cladem Priami antecedit; possem etiam dicere, quingentis  amplius et Homerum, habens quos sequar. Ceteri quoque prophete,  etsi Moysi posthumant, extremissimi tamen eorum non retrosiores  deprehenduntur primoribus uestris sapientibus et legiferis et historicis. Hec quibus ordinibus probari possint, non tam difficile est nobis exponere, quam enorme, nec arduum, sed interim longum. Multis instrumentis, cum digitorum supputariis gesticulis assidendum est. Reseranda antiquissimarum etiam gentium archiua, Aegyptiorum, Chaldeorum, Phenicum; aduocandi etiam municipes eorum, per quos notitia subministrata est; aliqui  Manethon Aegyptius, et Berosus Chaldeus, sed et Iromus   Phenix Tyri rex  ; sectatores quoque eorum Mendesius Ptolemeus, et Menander Ephesius, et Demetrius Phalereus, et rex Iuba, et Appion, et Thallus,  et qui istos aut probat aut reuincit  , iudeus Iosephus antiquitatum Iudaicarum uernaculus uindex  . Grecorum etiam censuales  conferendi, et que quando sint gesta, ut concatenationes temporum aperiantur, per que luceant annalium numeri. Peregrinandum est in historias et litteras orbis. Et tamen quasi partem  iam probationis intulimus, quum per que probari possint, aspersimus. uerum differre prestat, ne uel minus persequamur festinando, uel diutius euagemur persequendo.



CAPUT. XX. [1Kb] 

ARGUMENTUM.---Sed omissa antiquitate, que errare potest, diuinitatem Sacre Scripture ostendit, exitu rerum comprobate: quecumque enim fiunt, iam in illa predicta inueniuntur, ut adeo necesse sit credere  que adhuc restant futura, quoniam et in illa comprehensa et predicta sunt.

Plus iam offerimus pro ista dilatione, maiestatem  Scripturarum, si non uetustatem  ; diuinas probamus, si dubitatur antiquas  . Nec  hoc tardius aut aliunde discendum: coram sunt, que docebunt, mundus, et seculum, et exitus. Quidquid agitur, prenuntiabatur; quidquid uidetur, audiebatur. Quod terre uorant urbes, quod insulas maria fraudant; quod externa atque interna bella dilaniant;  quod regnis regna compulsant; quod fames et lues et locales queque clades  et frequentie pleraque montium  uastant; quod humiles sublimitate, sublimes humilitate mutantur; quod iustitia rarescit, iniquitas increbrescit, bonarum omnium disciplinarum cura torpescit; quod etiam officia temporum   et elementorum munia exorbitant  ; quod et monstris et portentis naturalium forma turbatur, prouidenter scripta sunt  . Dum patimur, leguntur; dum recognoscimus, probantur. Idoneum, opinor, testimonium diuinitatis ueritas  diuinationis. Hinc igitur apud nos futurorum quoque fides tuta est, iam scilicet probatorum, quia cum illis, que quotidie probantur, predicebantur. Eadem  uoces sonant, eadem littere notant, idem spiritus pulsat, unum tempus est diuinationi futura prefanti apud homines, si forte distinguitur dum expungitur, dum ex futuro  presens, dehinc ex presenti preteritum deputatur. Quid delinquimus, oro uos, futura quoque credentes, qui iam didicimus illis per duos gradus credere?



CAPUT XXI. [1Kb] 

 ARGUMENTUM.---Hoc insigni capite plenissima propinatur Christi, Dei Filii, historia, qui, prout ad salutem animarum debet cognosci, late et neruose describitur. Ostenditur interim, quid Iudeis euenerit, dum in illo  uerbi Diuini implementum agnoscere noluerint: cuius sane diuinitate percepta, false religioni renuntiare decet, cum etiam ab ipsis malignis spiritibus, quibus imperat, testimonium aliquando potentie sue exigat.

21. Sed quoniam edidimus, antiquissimis Iudeorum instrumentis sectam istam esse suffultam, quam aliquanto nouellam  , ut Tiberiani temporis  , plerique sciunt, profitentibus  nobis  quoque; fortasse an hoc nomine de statu eius retractetur  , quasi sub umbraculo insignissime religionis, certe licite  , aliquid proprie presumptionis abscondat, uel quia preter etatem neque de uictus exceptionibus, neque de solemnitatibus dierum, neque de ipso signaculo corporis, neque de consortio nominis cum Iudeis agimus, quod utique oporteret, si eidem  Deo manciparemur? Sed et uulgus iam scit Christum, hominem utique aliquem, qualem Iudei iudicauerunt, quo facilius quis nos hominis cultores existimauerit   . uerum neque de Christo erubescimus, quum  sub nomine eius deputari et damnari iuuat, neque de deo aliter presumimus. Necesse est igitur pauca  dicamus de Christo ut Deo  . Tantum Iudeis erat apud Deum gratia, ubi et insignis iustitia et fides  originalium auctorum, unde illis et generis magnitudo et regni sublimitas floruit  et tanta felicitas, ut Dei uocibus, quibus edocebantur, de promerendo Deo, et non offendendo, premonerentur  . Sed quanta deliquerint   , fiducia patrum inflati [ad delirandum]  , deriuantes  a disciplina in profanum modum, etsi ipsi non confiterentur, probaret exitus hodiernus ipsorum. Dispersi, palabundi,  et celi et soli sui extorres, uagantur per orbem, sine  homine, sine Deo rege  , quibus nec aduenarum iure terram patriam saltem uestigio salutare  conceditur. Cum hec illis sancte uoces  preminarentur, eedem fere semper omnes ingerebant fore, uti sub extimis curriculis seculi ex omni iam gente, et populo, et loco cultores sibi allegeret Deus multo fideliores, in quos gratiam transferret, et pleniorem quidem ob discipline auctioris capacitatem  . [uenit igitur, qui ad reformandam et illuminandam eam uenturus a Deo prenuntiabatur, Christus ille  Filius dei]  . Huius igitur gratie disciplineque arbiter et magister, illuminator atque deductor  generis humani, Filius Dei annuntiabatur, non quidem ita genitus, ut erubescat de filii nomine  aut de patris  semine; non de sororis incesto  , nec de stupro filie aut coniugis aliene  deum patrem passus est, squamatum, aut cornutum,  aut plumatum amatorem  , aut in aurum conuersum   : Iouis enim  ista sunt numina  uestri  . Ceterum Dei Filius nullam de impudicitia   habet matrem, etiam quam uidetur habere  non nupserat. Sed prius substantiam edisseram,  et ita natiuitatis qualitas intelligetur. Iam ediximus Deum uniuersitatem hanc  mundi uerbo et Ratione et uirtute molitum. Apud uestros quoque sapientes  , id est Sermonem atque Rationem, constat artificem uideri uniuersitatis. Hunc enim Zeno  determinat factitatorem, qui cuncta in dispositione formauerit, eumdem et fatum  uocari, et deum et animum Iouis  , et necessitatem omnium rerum, Hec Cleanthes in spiritum congerit, quem permeatorem uniuersitatis affirmat. Et nos etiam Sermoni atque Rationi itemque uirtuti, per que omnia molitum Deum ediximus, propriam substantiam spiritum  inscribimus, cui et Sermo insit pronuntianti, et Ratio adsit disponenti, et uirtus presit perficienti. Hunc ex Deo prolatum didicimus, et prolatione generatum, et idcirco Filium Dei et Deum dictum ex unitate substantie. Nam et Deus spiritus. Et cum radius ex sole porrigitur, portio ex summa; sed sol erit in radio  , quia solis est radius, nec separatur substantia, sed extenditur. Ita de Spiritu Spiritus, et de Deo Deus  , ut lumen de lumine accensum. Manet integra et indefecta materie matrix, etsi plures  inde traduces  qualitatum mutueris  . Ita et  quod de Deo profectum est, Deus est, et Dei Filius, et unus ambo. Ita et de Spiritu Spiritus, et de Deo Deus modulo alterum, non numero  , gradu, non statu  fecit, et a matrice non recessit, sed excessit. Iste igitur Dei radius, ut retro semper predicabatur  , delapsus in uirginem quamdam, et in utero eius caro figuratus  , nascitur Homo Deo mistus. Caro spiritu instructa  nutritur, adolescit, affatur, docet, operatur, et Christus est. Recipite interim hanc fabulam, similis est uestris, dum ostendimus quomodo Christus probetur. Sciebant et qui penes uos eiusmodi fabulas emulas ad destructionem ueritatis istiusmodi preministrauerunt  . Sciebant et Iudei uenturum esse  Christum, scilicet quibus prophete loquebantur. Nam et nunc aduentum eius exspectant, nec alia magis inter nos et illos compulsatio est, quam quod iam uenisse non credunt. Duobus enim aduentibus eius significatis: primo, qui iam expunctus est in humilitate conditionis humane; secundo, qui concludendo seculo imminet in sublimitate diuinitatis exserte: primum non intelligendo, secundum, quem manifestius predicatum  sperant, unum existimauerunt. Ne enim intelligerent pristinum, credituri si intellexissent, et consecuturi salutem si credidissent, meritum fuit delictum eorum  . Ipsi legunt ita scriptum mulctatos se sapientia et intelligentia et oculorum et aurium fruge. Quem igitur solummodo hominem  presumpserant de humilitate, sequebatur uti magum estimarent de  potestate, cum ille uerbo demonia de hominibus excuteret, cecos reluminaret  , leprosos purgaret, paralyticos restringeret, mortuos denique uerbo redderet uite, elementa ipsa famularet  , compescens procellas et freta ingrediens, ostendens se esse Dei, id est uerbum illud primordiale  primogenitum, uirtute et ratione comitatum, et spiritu fultum  , eumdem qui uerbo omnia, et faceret, et  fecisset. Ad doctrinam uero eius, qua  reuincebantur magistri primoresque Iudeorum, ita exasperabantur, maxime quod ad eum ingens multitudo deflecteret  , ut postremo oblatum Pontio Pilato Syriam tunc ex parte  Romana   procuranti  , uiolentia suffragiorum in crucem  dedi sibi extorserint.  Predixerat et ipse ita facturos. Parum hoc, si non et prophete retro. Et tamen suffixus spiritum  cum uerbo sponte dimisit, preuento carnificis officio  . Eodem momento dies, medium   orbem signante sole, subducta est. Deliquium  utique putauerunt, qui id quoque super Christo predicatum non scierunt; [ratione non deprehensa, negauerunt]  ; et tamen eum mundi casum relatum in arcanis  uestris habetis. Tunc Iudei detractum et sepulcro conditum magna etiam militaris custodie  diligentia circumsederunt  , ne, quia predixerat tertia die resurrecturum se a morte, discipuli furto amoliti cadauer fallerent suspectos. Sed ecce die tertia  concussa repente terra, et mole reuoluta, que obstruxerat  sepulcrum, et custodia pauore disiecta, nullis apparentibus discipulis, nichil in sepulcro repertum est, preterquam exuuie sepulti.  Nihilominus tamen primores, quorum intererat, et scelus diuulgare, et populum uectigalem et famularem sibi a fide  reuocare, subreptum a discipulis iactitauerunt. Nam nec ille se in uulgus eduxit, ne impii errore liberarentur, ut et fides, non mediocri premio destinata, difficultate constaret. Cum discipulis autem quibusdam apud Galileam Iudee regionem ad quadraginta dies egit, docens eos que docerent. Dehinc ordinatis eis ad officium predicandi per orbem, circumfusa nube in celum est ereptus  , multo uerius quam apud uos asseuerare de Romulo  Proculi  solent. Ea  omnia super Christo Pilatus, et ipse iam pro sua conscientia christianus  , Cesari tum Tiberio nuntiauit. Sed et Cesares credidissent super Christo, si aut Cesares non essent seculo necessarii  , aut si et christiani potuissent esse cesares  . Discipuli quoque diffusi per orbem, ex precepto magistri Dei paruerunt, qui et ipsi a Iudeis insequentibus multa perpessi, utique pro fiducia ueritatis libenter, Rome postremo per Neronis seuitiam, sanguinem christianum seminauerunt. Sed monstrabimus  uobis idoneos testes Christi, ipsos illos quos adoratis. Multum est, si eos adhibeam ut credatis Christianis, propter quos non creditis Christianis  . Interim hic est ordo nostre institutionis, hunc edidimus  et secte et nominis censum cum suo auctore. Nemo iam infamiam  incutiat, nemo aliud existimet, quia nec fas  est ulli de sua religione mentiri. Ex eo enim, quod aliud a se coli dicit, quam colit, negat quod colit, et culturam et honorem  in alterum transfert, et transferendo iam non colit quod negauit. Dicimus, et palam dicimus, et uobis torquentibus lacerati et cruenti uociferamur: Deum colimus per Christum. Illum hominem putate, per eum et in eo se cognosci uult Deus et coli. Ut autem Iudeis respondeam, et ipsi Deum per [hominem]  Moysen colere didicerunt; ut Grecis occurram, Orpheus Pierie, Museus  Athenis, Melampus Argis, Trophonius Beotie initiationibus homines obligauerunt; ut ad uos quoque dominatores gentium aspiciam, homo fuit Pompilius Numa, qui Romanos operosissimis superstitionibus onerauit. Licuerit et Christo commentari diuinitatem rem propriam; non qui rupices  et adhuc feros homines multitudine tot numinum demerendorum attonitos efficiendo ad humanitatem temperaret, quod Numa; sed qui iam expolitos et ipsa urbanitate deceptos in agnitionem ueritatis ocularet  . Querite ergo, si uera sit ista diuinitas Christi. Si ea est, qua cognita ad bonum quis reformetur  , sequitur, ut falsa renuntietur queuis alia contraria comperta; imprimis illa omni ratione  , que delitescens sub nominibus et imaginibus mortuorum, quibusdam signis,  et miraculis, et oraculis fidem diuinitatis operatur.



CAPUT XXII.

ARGUMENTUM.---Explicat iam demonum naturam, quorum notitiam a Philosophis et Petis etiam instillatam docet, inde illorum spiritualem substantiam edisserit, atque inde elicit modum agendi in homines, ut noceant, ostenditurque illud fallaciis suis solum agere, ut relicto Deo uero false religioni creduli mortales mancipentur.

Atque adeo dicimus, esse substantias quasdam  spiritales; nec nomen nouum est. Sciunt demonas Philosophi, Socrate ipso ad demonii arbitrium exspectante. Quidni? cum et ipsi demonium adhesisse a pueritia dicatur, dehortatorium plane a bono  . Demonas sciunt Pete, etiam uulgus indoctum in usum maledicti frequentat, nam et Satanam  , principem huius mali generis, proinde de propria conscientia anime, eadem execramenti uoce pronuntiat  . Angelos quoque etiam Plato non negauit, Utriusque nominis testes uel magi asserunt   . Sed quomodo de angelis  quibusdam sua sponte corruptis corruptior gens demonum  euaserit damnata a Deo cum generis auctoribus, et cum eo quem diximus principe  , apud litteras sanctas ordine cognoscitur  . Nunc de operatione eorum satis  erit exponere. Operatio eorum est hominis euersio:  sic malitia spiritalis a primordio auspicata est in hominis exitium. Itaque corporibus quidem, et ualetudines infligunt  , et aliquos casus acerbos, anime uero repentinos et extraordinarios per uim excessus. Suppetit illis ad utramque substantiam hominis adeundam mira  subtilitas et tenuitas sua. Multum spiritalibus uiribus licet, ut inuisibiles et insensibiles in effectu potius quam in actu suo appareant: si poma, si fruges nescio quod aure latens uitium in flore precipitat, in germine exanimat, in pubertate conuulnerat, ac si ceca ratione tentatus aër pestilentes haustus suos offundit: eadem igitur obscuritate contagionis aspiratio demonum et angelorum mentis quoque corruptelas agit furoribus et amentiis fedis, aut seuis libidinibus cum erroribus uariis; quorum  iste potissimus, quo deos istos captis et circumscriptis  hominum mentibus commendat, ut et sibi pabula propria nidoris  et sanguinis procuret simulacris et imaginibus oblata, et que illis accuratior pascua est, hominem a cogitatu uere diuinitatis auertant prestigiis false diuinationis  . Quas et ipsas quomodo operentur, expediam. Omnis spiritus ales est. hoc angeli et demones. Igitur momento ubique sunt: totus orbis illis locus unus est  ; quid ubique geratur, tam facile sciunt  , quam enuntiant  . uelocitas  diuinitas creditur, quia substantia ignoratur. Sic et auctores interdum uideri uolunt eorum que annuntiant: et sunt plane malorum nonnunquam, bonorum tamen nunquam. Dispositiones etiam Dei, et tunc prophetis concionantibus exceperunt  , et nunc lectionibus resonantibus carpunt. Ita et hinc sumentes quasdam temporum sortes, emulantur diuinitatem dum furantur diuinationem  . In oraculis autem quo ingenio ambiguitates temperent in euentus  , sciunt Cresi,  sciunt Pyrrhi. Ceterum testudinem decoqui cum carnibus pecudis  Pythius eo modo renuntiauit, quo supra diximus; momento apud Lydiam fuerat  . Habent de incolatu eris et de uicinia siderum et de commercio nubium  celestes sapere paraturas, ut et pluuias, quas iam sentiunt, repromittant. uenefici  plane et circa curas ualetudinum. Ledunt enim primo  , dehinc remedia precipiunt ad miraculum noua, siue contraria, post que desinunt ledere  , et curasse creduntur. Quid ergo de ceteris ingeniis uel etiam uiribus fallacie spiritalis edisseram, phantasmata Castorum, et aquam cribro gestatam, et nauem  cingulo promotam  , et barbam tactu irrufatam  , ut numina lapides crederentur, et Deus uerus non quereretur  ?



CAPUT XXIII.

ARGUMENTUM.---Quantumuis uero magna sit demonum potentia, maiori, Christi nempe, subiici docet; quare etiam de illa ipsi Christiani triumphant, quum scilicet immundos spiritus uirtute eius, uel inuitos, eiiciunt. Qui dum imperio Christi obsequium prestant, suam ipsi diuinitatem abnuunt, eiusque solam agnoscunt.

Porro si et magi phantasmata edunt  , et iam  defunctorum infamant  animas  ; si pueros in eloquium oraculi elidunt   , si multa miracula circulatoriis prestigiis ludunt, si et somnia immittunt habentes semel inuitatorum angelorum et demonum assistentem  sibi potestatem, per quos et capre et mense diuinare  consueuerunt; quanto magis illa potestas de suo arbitrio et pro suo negotio studeat totis uiribus operari, quod aliene prestat negotiationi? Aut si eadem et angeli et demones operantur,  que et dii uestri; ubi est ergo precellentia diuinitatis, que utique superior omni potestate credenda est  ? Non ergo dignius presumetur, ipsos esse qui se deos faciant, cum eadem edant que faciant deos credi, quam pares angelis et demonibus deos esse? Locorum differentia distinguitur, opinor, ut a templis deos estimetis   , quos alibi deos non dicitis; ut aliter dementire  uideatur, qui sacras turres  peruolat, aliter qui tecta uicinie transilit; et alia uis  pronuntietur in eo qui genitalia uel lacertos, alia in eo qui sibi gulam prosecat. Compar exitus furoris, et una ratio est instigationis. Sed hactenus uerba, iam hinc demonstratio rei ipsius, qua ostendemus unam esse utriusque nominis qualitatem. Edatur hic aliquis sub tribunalibus uestris, quem demone agi constet. Iussus a quolibet christiano loqui spiritus ille, tam se demonem confitebitur de uero, quam alibi deum de falso. Aeque producatur aliquis ex iis, qui de Deo pati existimantur, qui aris inhalantes numen de nidore concipiunt, qui ructando curantur  , qui anhelando  profantur. Ista ipsa uirgo Celestis  pluuiarum pollicitatrix, iste ipse Aesculapius medicinarum demonstrator alia die morituris  Socordio et Thanatio et Asclepiodoto uite sumministrator: nisi se  demones confessi fuerint, christiano mentiri non audentes, ibidem illius christiani procacissimi sanguinem fundite. Quid isto opere manifestius? quid hac probatione fidelius? simplicitas ueritatis in medio est; uirtus illi sua assistit; nichil suspicari licebit. Magia aut aliqua eiusmodi fallacia fieri dicetis  , si oculi uestri et aures permiserint uobis. Quid autem inniti potest aduersus id, quod ostenditur nuda sinceritate? Si altera parte  uere dei sunt, cur sese demonia mentiuntur? an ut nobis obsequantur? Iam  ergo subiecta est Christianis diuinitas uestra; nec utique diuinitas deputanda est, que subdita est homini, et si quid ad dedecus facit, emulis suis. Si altera parte demones sunt uel angeli, cur se alibi pro diis agere respondent? Nam sicut illi, qui dii habentur  , demones se dicere noluissent, si uere dii essent, scilicet, ne de maiestate se deponerent: ita et isti, quos directo demones nostis, non auderent alibi pro diis agere, si aliqui omnino dii essent, quorum nominibus utuntur; uererentur enim abuti maiestate superiorum  sine dubio et timendorum. Adeo nulla est diuinitas ista quam tenetis, quia si esset, neque a demoniis affectaretur  , neque a diis negaretur. Cum ergo utraque pars concurrit in confessionem, deos esse negans, agnoscite  unum genus esse, id est demonas. uerum utrobique  iam deos querite; quos enim presumpseratis, demonas esse cognoscitis. Eadem uero opera nostra ab eisdem diis uestris non tantum hoc detegentibus, quod neque ipsi dii  sint neque ulli alii,  etiam illud in continenti cognoscitis, qui sit uere deus, et an ille, et an unicus, quem christiani profitemur, et an ita credendus colendusque, ut fides, ut disciplina disposita est Christianorum. Dicent ibidem: ecquis ille Christus cum sua fabula?  si homo communis conditionis, si magus, si post mortem  de sepulcro a discipulis subreptus, si nunc denique penes inferos, si non in celis potius  , et inde uenturus cum totius mundi motu, cum horrore orbis, cum planctu omnium, sed non Christianorum  , ut Dei uirtus et Dei Spiritus et Sermo et Sapientia et Ratio et Dei Filius. Quodcumque ridetis, rideant et illi uobiscum; negent Christum omnem ab euo animam restituto corpore iudicaturum. Dicant hoc pro tribunali, si forte, Minen et Rhadamanthum  secundum consensum  Platonis et petarum esse sortitos; sue saltem ignominie et damnationis  notam refutent: renuant se immundos spiritus esse, quod uel ex pabulis eorum sanguine et fumo et putidis rogis pecorum  et impuratissimis linguis ipsorum uatum intelligi debuit; renuant  ob malitiam predamnatos se in eumdem iudicii diem cum omnibus cultoribus et operatoribus  suis. Atqui omnis hec nostra in illos dominatio et potestas de nominatione Christi ualet  , et de commemoratione eorum, que sibi a Deo per arbitrum Christum imminentia exspectant. Christum timentes in Deo, et Deum in Christo, subiiciuntur seruis Dei et Christi. Ita de contactu deque afflatu nostro contemplatione et representatione ignis illius correpti, etiam de corporibus nostro imperio excedunt inuiti et dolentes, et uobis presentibus erubescentes. Credite illis, cum uerum  de se loquuntur, qui mentientibus creditis. Nemo ad suum dedecus mentitur, quin potius ad honorem. Magis fides  prona est aduersus semetipsos confitentes, quam pro semetipsis negantes. Hec denique testimonia deorum uestrorum christianos facere consueuerunt,  quia plurimum illis credendo Christo domino credimus  . Ipsi litterarum nostrarum fidem accendunt, ipsi spei nostre fidentiam edificant. At colitis illos, quod sciam, etiam de sanguine christianorum. Nollent itaque uos tam fructuosos, tam officiosos sibi amittere, uel ne a uobis quandoque christianis  fugentur,  si illis sub christiano, uolente uobis ueritatem probare, mentiri liceret.



CAPUT XXIu.

ARGUMENTUM.---Falsum itaque esse crimen irreligiositatis, et ad Romanos potius quam Christianos pertinere, quos uel ex hac subiectione demonum pateat, maiorem  illis et sublimiorem Deum colere; adeoque uel libertatem saltem religionis illis esse relinquendam, que cum aliis detur, tum nec ipsis Aegyptiis negetur. Sed apud illos quiduis coli licere preter Deum uerum. Omnis ista confessio illorum, qua se deos negant esse, quaque non alium deum respondent preter unum, cui nos mancipamur, satis idonea est ad depellendum crimen lese publice et maxime romane religionis   . Si enim non sunt dei pro certo, nec religio pro certo est; si religio non est, quia nec Dei pro certo, nec nos pro certo rei sumus lese religionis. At e contrario in uos exprobatio resultabit  , qui mendacium colentes, ueram religionem ueri dei non modo negligendo, quin insuper expugnando  , in uerum  committitis crimen uere irreligiositatis. Nunc, ut constaret illos deos esse, nonne conceditis de estimatione communi aliquem esse sublimiorem et potentiorem uelut principem mundi, perfecte potentie  et maiestatis? Nam et sic plerique disponunt diuinitatem, ut imperium summe dominationis esse penes unum, officia eius penes multos uelint; ut  Plato Iouem magnum  in celo comitatum exercitu describit deorum pariter et demonum. Itaque oportere et procurantes et prefectos et presides pariter suscipi  . Et tamen quod facinus admittit, qui magis ad Cesarem promerendum et operam et spem suam transfert, nec appellationem dei ita ut imperatoris in alio quam principe confitetur, cum capitale esse iudicetur alium preter Cesarem et dicere et audire? Colat alius Deum, alius Iouem, alius ad celum  supplices manus tendat, alius ad aram Fidei, alius, si hoc putatis, nubes numeret orans  ,  alius lacunaria  , alius suam animam  deo suo uoueat, alius hirci  . uidete enim ne et hoc ad irreligiositatis elogium concurrat  , adimere libertatem religionis et interdicere optionem diuinitatis, ut non liceat mihi colere quem uelim, sed cogar colere quem nolim. Nemo se ab inuito coli uolet  , ne homo quidem; atque adeo et Aegyptiis permissa est tam uane superstitionis potestas, auibus et bestiis consecrandis, et capite damnandis qui aliquem huiusmodi deum occiderint. Unicuique etiam prouincie et ciuitati suus deus est, ut Syrie Atagartis  , ut Arabie  Dusares  , ut Noricis Belenus  , ut Africe Celestis  , ut Mauritanie Reguli sui  . Romanas, ut opinor, prouincias edidi, nec tamen romanos deos  earum, quia Rome non magis coluntur, quam qui per ipsam quoque Italiam municipali consecratione censentur: Casiniensium Deluentinus  , Narniensium  uisidianus, Aesculanorum  Ancaria, uolsiniensium Nortia  , Ocriculanorum ualentia, Sutrinorum Hostia  , Faliscorum in honorem patris  Curis, unde accepit cognomen, Iuno. Sed nos soli arcemur a religionis proprietate. Ledimus Romanos, nec romani habemur, quia non Romanorum deum colimus. Bene, quod omnium Deus est, cuius uelimus aut nolimus omnes sumus. Sed apud uos quoduis colere ius est, preter uerum Deum, quasi non hic magis omnium sit Deus, cuius omnes sumus.



CAPUT XXu.

ARGUMENTUM.---Immerito itaque magnitudinem Imperii Romanorum in tam immensum auctam pro merito religiositatis illorum in deos censeri, qui id illis conferre  potuerint, adeoque soli dii sint. Cum tamen illi et ridiculi, et pudendi, uel etiam peregrini sint, qui  sua potius contra Romanos tutati fuissent, si qua illis uis inesset. Nonnullos quoque eorum deos reges fuisse dicit, quo tempore  tamen homines, et illi ipse reges, sine diis non fuerint: olim etiam paupere cultu dii haberentur; ut adeo non Romani ob Religiositatem magni, sed ob magnitudinem religiosi facti appareant. Quinimo non religiosos habendos, qui religiones ledendo facti sint magni, quandoquidem cum populis etiam Deos eorum deuicerint, illorumque templa uastarint, statuas deiecerint, sacra aboleuerint; quum etiam illi populi non minus religiosi in Deos suos fuerint, qui tamen a Romanis deuicti, in illorum imperii summam conflati sunt.

Satis mihi quidem uideor probasse de falsa et uera diuinitate, cum demonstraui, quemadmodum probatio consistat, non modo disputationibus nec argumentationibus, sed ipsorum etiam testimoniis, quos  deos creditis, ut nichil iam ad hanc caussam sit retractandum. Quoniam tamen Romani nominis proprie mentio occurrit, non omittam congressionem, quam prouocat illa presumptio dicentium Romanos pro merito religiositatis  diligentissime in tantum sublimitatis  elatos, ut orbem occuparint  , et adeo deos esse, ut preter ceteros floreant, qui illis officium preter ceteros faciant. Scilicet ista merces Romanis a diis  pro gratia expensa est, Sterculius, et Mutunus  , et Larentina prouexit imperium. Peregrinos  enim deos non putem extranee genti magis fautum  uoluisse quam sue, et patrium solum, in quo nati, adulti, nobilitati, sepultique sunt, transfretanis dedisse. uiderit Cybele, si urbem romanam ut memoriam Troiani generis adamauit, uernaculi sui scilicet y aduersus Achiuorum arma protecti, si ad ultores  transire prospexit  , quos sciebat Greciam Phrygie debellatricem subacturos. Itaque maiestatis sue in urbem collate grande documentum nostre etiam etati proposuit, cum Marco Aurelio apud Sirmium reipublice exempto, die decimo sexto Kalendarum Aprilium, Archigallus  ille sanctissimus, die nono Kalend. earumdem, quo sanguinem impurum, lacertos  quoque castrando libabat, pro salute imperatoris Marci iam intercepti  solita eque imperia mandauit  . O nuntios tardos, o somniculosa diplomata  , quorum uitio excessum imperatoris non ante Cybele cognouit, ne deam talem riderent Christiani. Sed non statim et Iupiter Cretam suam Romanis  fascibus  concuti sineret, oblitus antrum illud Ideum, et era Corybantia  , et iucundissimum illic nutricis sue  odorem  . Nonne omni Capitolio tumulum illum suum preposuisset, ut ea potius orbi terra  precelleret, que cineres Iouis texit  ? uellet Iuno  Punicam urbem posthabita Samo dilectam ab Aeneadarum utique genere deleri? Quod si

   Hic illius arma,
Hic currus fuit, hoc regnum dea gentibus esse,
Si qua fata sinant, iam tum tenditque fouetque. 
 Misera illa coniux Iouis et soror aduersus fata non ualuit plane:

Fato stat Iupiter ipse  .
Nec tantum tamen honoris Romani dicauerunt fatis  dedentibus sibi Carthaginem aduersus destinatum uotumque Iunonis, quantum prostitutissime  lupe Larentine. Plures deos uestros regnasse certum est. Igitur si conferendi imperii tenent potestatem, cum  ipsi regnarent, a quibus acceperant eam gratiam? quem coluerat Saturnus et Iupiter? aliquem opinor Sterculium [sed Rome postea]  , cum indigenis suis  . Etiam si qui non regnarunt, tamen regnabatur ab aliis nondum cultoribus suis, ut qui nondum dii habebantur. Ergo aliorum est regnum dare, quia regnabatur multo ante quam isti dii inciderentur. Sed quam uanum est fastigium Romani nominis religiositatis meritis deputare, cum post imperium siue adhuc regnum [auctis iam rebus] religio profecerit  . Nam etsi a Numa concepta est curiositas superstitiosa,  nondum tamen aut simulacris aut templis res diuina apud Romanos constabat; frugi religio et pauperes ritus, et nulla capitolia certantia celo, sed temeraria de cespite altaria, et uasa adhuc Samia  , et nidor ex illis, et Deus ipse nusquam. Nondum enim tunc ingenia Grecorum  atque Tuscorum  fingendis simulacris urbem inundauerant. Ergo non ante religiosi Romani, quam magni; ideoque non ob hoc magni, quia religiosi. Atqui quomodo ob religionem magni, quibus magnitudo de irreligiositate   prouenit? Ni fallor enim, omne regnum uel imperium  bellis queritur et uictoriis propagatur. Porro bella et uictorie captis et euersis plurimum urbibus constant. Id negotium sine deorum iniuria  non est. Eedem strages menium et templorum, pares cedes ciuium et sacerdotum, nec dissimiles rapine sacrarum diuitiarum et profanarum. Tot igitur sacrilegia Romanorum, quot trophea; tot de diis, quot de gentibus triumphi; tot manubie, quot manent adhuc simulacra captiuorum deorum. Et ab hostibus ergo suis sustinent adorari, et illis imperium sine fine decernunt, quorum magis iniurias quam adulationes  remunerasse debuerant. Sed qui nichil sentiunt, tam impune leduntur, quam frustra coluntur. Certe non potest fidei conuenire, ut religionis meritis excreuisse uideantur, qui, ut suggessimus, religionem aut ledendo  creuerunt, aut crescendo leserunt. Etiam illi, quorum regna conflata sunt in imperii Romani summam, cum ea amitterent, sine religionibus non fuerunt.



CAPUT XXuI.

ARGUMENTUM.---Deum potius solum regnare, de imperiis, urbibus, hominibus, temporibus ipsis, ut de suo, disponere; qui etiam, ante cognitam Romam, Babyloniis, Aegyptiis, Assyriis dominationem dederit: Iudeis ipsis etiam incolume diu regnum prestiterit, destruentibus etiam omnes illos deos, quos Romani Gentesque ut datores regnorum suspiciunt.

uidete igitur ne ille regna dispenset  , cuius est et orbis qui regnatur, et homo ipse qui regnat; ne  ille uices dominationum ipsis temporibus in seculo ordinarit, qui ante omne tempus fuit  et seculum   corpus temporum fecit; ne ille ciuitates extollat aut deprimat. Sub quo fuit aliquando sine ciuitatibus genus hominum  ? Quid erratis? prior est quibusdam diis suis  siluestris Roma; ante regnauit quam tantum ambitum Capitolii exstrueret  . Regnauerunt et Babylonii ante pontifices  , et Medi ante quindecimuiros, et Aegyptii ante Salios, et Assyrii ante Lupercos, et Amazones ante uirgines uestales. Postremo, si Romane religiones regna prestant, numquam retro Iudea regnasset despectrix communium  istarum diuinitatum, cuius et deum uictimis, et templum donis, et gentem federibus aliquamdiu Romani  honorastis, numquam dominaturi  eius, si non ultimo deliquisset in Christum  .



CAPUT XXuII.

ARGUMENTUM.---Satis itaque confutasse se putat crimen lese Diuinitatis, que, quia non est, nichil pati potest. Illam sibi demereri nolle Christianos ait, thure uitam redimentes, quod sciant diaboli hoc esse consilium, emuli sui et inuidi, qui, licet de Christi potentia illis subiectus sit, pro odio tamen et perfidia, penalis seruitutis more renititur, et numquam magis ab illis, quam cruenta pro fide morte detriumphatur.

Satis hec aduersus intentionem lese  religionis ac diuinitatis, quo non uideamur ledere eam, quam ostendimus non esse. Igitur, prouocati ad sacrificandum,  obstruimus gradum pro fide  conscientie nostre, qua certi sumus, ad quos ista perueniant officia sub imaginum prostitutione et humanorum nominum consecratione. Sed quidam dementiam existimant, quod cum possimus et sacrificare in presenti, et illesi abire manente apud animum proposito, obstinationem saluti preferamus. Dati scilicet consilium, quo uobis abutamur; sed agnoscimus, unde talia suggerantur, quis totum hoc agitet, et quomodo nunc astutia suadendi nunc duritia seuiendi ad constantiam nostram deiiciendam operetur. Ille scilicet spiritus demoniace et angelice parature, qui noster ob diuortium emulus et ob Dei gratiam inuidus, de mentibus uestris aduersus nos preliatur, occulta inspiratione, modulatis et subornatis ad omnem,  quam in primordio exorsi sumus, et iudicandi peruersitatem et seuiendi iniquitatem. Nam licet subiecta  sit nobis tota uis demonum et eiusmodi spirituum  ut nequam tamen serui metui nonnunquam contumaciam  miscent, et ledere gestiunt quos alias uerentur: odium enim etiam timor  inspirat  , preterquam quod  desperata conditio eorum ex predamnatione  solatium reputat fruende interim malignitatis de pene mora. Et tamen apprehensi subiguntur et conditioni sue succidunt  , et quos de longinquo oppugnant, de proximo obsecrant. Itaque dum uice  rebellantium ergastulorum  siue carcerum, uel metallorum, uel hoc genus penalis seruitutis  erumpunt aduersus nos, in quorum potestate sunt, certi et impares se esse et hoc magis perditos  ingratis resistimus ut equales, et repugnamus perseuerantes in eo quod oppugnant, et illos nunquam magis detriumphamus  , quam quum pro fidei obstinatione damnamur.



CAPUT XXuIII.


ARGUMENTUM.---Hinc, postquam paucis ostendit iniquitatem coacte religionis, qualis uis Numini probari non potest, cui  libens animus addici debet, pergit ad secundum titulum lese, et quidem maioris, Diuinitatis: siquidem illi Numen uiuentium Imperatorum pre omnibus Diis suis, mortuis scilicet uenerari sint soliti; deprehundunturque ita irreligiosi erga Deos suos, quos pre Cesaribus suis contemnere et periuriis polluere non desistant.

Quoniam autem facile iniquum uideretur  , liberos homines inuitos urgeri ad sacrificandum :   certe ineptum existimaretur, si quis ab alio cogeretur ad honorem deorum, quos ultro sui caussa placare deberet, ne pre manu esset iure libertatis dicere: Nolo mihi Iouem propitium; tu, quis  est me conueniat Ianus  iratus ex qua uelit fronte; quid tibi mecum est? Formati estis  ab iisdem utique spiritibus, ut nos pro salute imperatoris sacrificare cogatis, et imposita est tam uobis necessitas cogendi, quam nobis obligatio periclitandi. uentum est igitur ad secundum titulum lese augustioris maiestatis, siquidem maiore formidine et callidiore  timiditate  Cesarem obseruatis, quam ipsum de Olympo Iouem,  et merito  si sciatis. Quis enim ex uiuentibus non quolibet mortuo tuo potior   ? Sed nec hoc uos ratione  facitis potius quam respectu presentanee   potestatis, adeo et in isto irreligiosi erga deos uestros  deprehendimini, qui plus  timoris humano dominio dicatis. Citius denique apud uos per omnes deos, quam per unum genium Cesaris peieratur.



CAPUT XXIX.

ARGUMENTUM.---Neque mirari id oportere, quum ipsi illi Dii Cesarem Dominum agnoscant, qui illos excubiis suis saluosprestet, non quem ipsi numine suo incolumem seruent, experti illum et iratum et beneuolum. Non itaque irreligiosos haberi debere Christianos Cesarique inimicos, qui illum rebus suis non subiiciant,  sed magis illos, qui salutem Cesaris suamque non solum a Diis talibus exspectent, qui dare non possunt, sed et illos persequantur, qui a uero Numine illam et petere sciant et impetrare.

Constet igitur prius, si isti, quibus sacrificatur, salutem imperatori  uel cuilibet homini impertiri possunt, et ita nos crimini  addicite. Si angeli aut demones substantia pessimi spiritus beneficium aliquod operantur, si perditi conseruant, si damnati liberant, si denique (quod [ mortui uiuos  tuentur: iam utique suas primo statuas et imagines et edes tuerentur   , que, opinor  Cesarum milites excubiis suis  salua prestant  . Puto autem, he ipse materie de metallis Cesarum ueniunt, et tota templa de nutu Cesaris constant  . Multi denique dii habuerunt Cesarem iratum. Facit ad caussam, si et propitium, cum illis aliquid  aut liberalitatis aut priuilegii, confert. Ita qui sunt in Cesaris potestate, cuius et toti sunt, quomodo habebunt salutem Cesaris in potestate, ut eam prestare posse uideantur, quam facilius ipsi a Cesare consequuntur  ? Ideo ergo  committimus in maiestatem imperatorum, quia illos non subiicimus rebus suis; quia non ludimus de officio salutis  eorum, qui eam non putamus in manibus esse plumbatis  . Sed uos religiosi  , qui eam queritis ubi non est, petitis a quibus dari non potest, preterito eo in cuius est potestate. Insuper eos debellatis, qui eam sciunt petere, qui etiam possint  impetrare, dum sciunt petere.



CAPUT XXX.

ARGUMENTUM.---Solos enim Christianos pro Imperatore Deum uerum, Deum uiuum inuocare, illum Deum, quem naturaliter, et se maiorem nouit ipse Imperator, cui cuncta debet, a quo exspectat. Ab hoc illos, que Imperatori, orbi, sibi tuta sint, pie, uere, recte petere et impetrare,  aliter ac Gentium uota sunt, grauissime oratione ostendit. Tales in ipso supplicationis gestu mactent, inquit, animam Deum pro Imperatore ambientem extorqueant, ueritatem et Dei deuotionem, irreligiositatem, si possint, deputent.

Nos enim pro salute imperatorum  Deum inuocamus eternum, Deum uerum  , Deum uiuum, quem et ipsi imperatores propitium sibi preter ceteros malunt. Sciunt, quis illis dederit imperium  ; sciunt, qua  homines, quis et animam  ; sentiunt, eum Deum esse solum, in cuius solius potestate sunt, a quo sunt secundi, post quem primi, ante omnes et super omnes deos. Quidni  ? cum super  omnes homines  , qui utique uiuunt et mortuis antistant. Recogitant, quousque uires imperii sui ualeant, et ita Deum intelligunt; aduersus quem ualere non possunt, per eum ualere se cognoscunt. Celum denique debellet  imperator, celum captiuum triumpho suo inuehat  , celo mittat excubias, celo uectigalia imponat  . Non potest; ideo magnus est, quia celo minor est. Illius enim est ipse, cuius et celum est et omnis creatura. Inde est imperator, unde est et homo antequam imperator; inde potestas illi, unde et spiritus. Illuc  suspicientes Christiani manibus expansis  quia innocuis, capite nudo  ,  quia non erubescimus, denique sine monitore  , quia de pectore oramus. Precantes sumus omnes semper pro omnibus imperatoribus, uitam illis prolixam, imperium securum, domum tutam, exercitus fortes, senatum fidelem, populum probum, orbem quietum, et quecumque hominis et Cesaris uota sunt. Hec ab alio orare non possum, quam a quo scio  me consecuturum, quoniam et ipse est qui  solus prestat, et ego sum cui impetrare debetur, famulus eius, qui eum solum obseruo, qui propter  disciplinam eius occidor  , qui ei offero opimam et maiorem hostiam  , quam ipse mandauit, orationem de carne pudica, de anima innocenti, de spiritu sancto profectam. Non grana thuris  unius assis  , Arabice arboris lacrymas  nec duas meri guttas  ,  nec sanguinem reprobi bouis  mori optantis, et post omnia inquinamenta etiam conscientiam spurcam: ut mirer, cum hostie probantur  penes uos a uitiosissimis sacerdotibus, cur precordia potius uictimarum, quam ipsorum sacrificantium examinentur  . Sic itaque nos ad deum expansos ungule fodiant, cruces suspendant, ignes lambant  , gladii guttura detruncent, bestie insiliant; paratus est ad omne supplicium ipse habitus orantis  Christiani. Hoc agite, boni presides, extorquete animam Deo supplicantem pro Imperatore. Hic erit crimen, ubi ueritas est Dei et deuotio  .



CAPUT XXXI.

 ARGUMENTUM.---Idagia christianis si in dubium uocent, in promptu esse ostendit Sacras Scripturas, que nec Gentibus uariis ex casibus ignote sint: ex quibus patere possit, ibidem Christianis iniungi, pro Regibus, Principibus Potestatibus et publica tranquillitate orare.  Quod et nature consentaneum, quia turbata Republica ipsi etiam Christiani inquietantur.

Adulati nunc sumus imperatori; et mentiti uota, que diximus, ad euadendam  scilicet uim  . Plane  proficit ista fallacia. Admittitis enim nos probare quodcumque defendimus. Qui ergo putaueris  nichil nos de salute Cesarum curare, inspice dei uoces, litteras nostras, quas neque ipsi supprimimus et plerique casus ad extraneos transferunt. Scito ex illis, preceptum esse nobis  ad redundantiam benignitatis, etiam pro inimicis Deum orare, et persecutoribus nostris bona precari. Qui magis inimici et persecutores Christianorum, quam de quorum maiestate conuenimur in crimen? Sed etiam nominatim atque manifeste: Orate, inquit, pro  regibus, et pro principibus, et potestatibus, ut omnia  tranquilla sint uobis. Cum enim  concutitur imperium, concussis etiam ceteris membris eius, utique et nos, licet extranei a turbis  , in aliquo loco casus inuenimur.



CAPUT XXXII.


ARGUMENTUM.---Adhuc ostendit salutem Imperatoris et Imperii Christianis cordi esse, scientibus horrenda orbi imminere, Romanum Imperium esse desierit, ipsamque adeo clausuram seculi duratione eius retardari. Sed et qui per salutem Cesaris iurent, omnibus Geniis augustiorem, non esse cogendos, ut per eius Genium iurent, defendit, utpote qui Genios, id est, Demonas adiurando ledere, non deierando honorare consueuerint.

Est et alia maior necessitas nobis orandi pro Imperatoribus, etiam pro omni statu imperii rebusque romanis, qui  uim maximam uniuerso orbi imminentem, ipsamque clausulam  seculi  acerbitates horrendas comminantem Romani imperii commeatu  scimus retardari. Ita que nolumus experiri,  ea dum precamur differri, Romane diuturnitati fauemus. Sed et iuramus  , sicut non per genios Cesarum, ita per salutem  eorum, que est augustior omnibus geniis. Nescitis genios demonas dici, et inde diminutiua uoce demonia? Nos iudicium dei suspicimus in imperatoribus, qui gentibus illos prefecit. Id in eis scimus esse, quod Deus uoluit, ideoque et saluum uolumus esse  , quod Deus uoluit  , et pro magno id iuramento habemus. Ceterum demonas,  id est genios, adiurare consueuimus, ut illos de hominibus exigamus, non deierare, ut illis honorem diuinitatis conferamus.



CAPUT XXXIII.

ARGUMENTUM.---Imo necessario illos Imperatorem suspicere, utpote quem a Deo suo sibi datum sciant, adeoque uere suum ducant. Quem si Deum non uocent, quia mentiri illumue deridere nolunt, id faciant, quia ipse Deo subiectus, sub illo imperat, cuius etiam intersit Deo cedere, quique ut id faciat in triumphi inuidioso honore admoneatur, tanta coruscans gloria ut reuocari, ne falso se Deum existimet, necesse habeat.

Sed quid ego amplius de religione atque pietate christiana in imperatorem? quem necesse est suspiciamus  ut eum, quem dominus noster elegerit  . Et merito dixerim, noster est magis Cesar, ut a nostro Deo constitutus. Itaque et in eo  plus ego illi operor in salutem, non solum quod eam ab eo postulo, qui  potest prestare, aut quod talis postulo, qui merear impetrare, sed etiam quod temperans maiestatem Cesaris infra deum magis illum commendo deo, cui soli subiicio. Subiicio autem, cui non adequo. Non enim deum Imperatorem dicam, uel quia  mentiri nescio  , uel quia illum deridere non audeo  , uel quia nec ipse se deum uolet dici  . Si homo sit, interest hominis deo cedere; satis habeat appellari imperator. Grande et hoc nomen est, quod a deo traditur. Negat illum imperatorem, qui deum dicit. Nisi homo sit, non est imperator. Hominem se esse etiam triumphans in illo sublimissimo curru admonetur. Suggeritur enim ei a  tergo: Respice post te  , hominem memento te. Et utique hoc magis gaudet tanta se gloria coruscare, ut illi admonitio conditionis sue sit necessaria. [Minor erat, si tunc deus diceretur, quia non uere diceretur  .] Maior est qui reuocatur, ne se deum existimet.



CAPUT XXXIu.


ARGUMENTUM.---Quin et Augustum ipsum Domini tyranni cum nomen abhorruisse, quod et, uice Dei dictum, Diuine Dominationis suggillatio sit, communi more et a Christianis, dici possit. Pater Patria uero qui uocetur, Dominum appellari non debere, multo minus Deum, quod rebellio est in Deum, maledictum in Cesarem, qui apud Romanos post mortem, demum Deus soleat fieri.

Augustus imperii formator  , ne dominum quidem dici se uolebat; et hoc enim dei est cognomen. Dicam plane imperatorem dominum, sed more communi, sed quando non cogor, ut dominum dei  uice dicam. Ceterum liber sum illi; dominus enim meus unus est, Deus omnipotens et eternus, idem qui et ipsius. Qui pater patrie est, quomodo dominus est. Sed est gratius  nomen pietatis, quam potestatis; etiam familie magis patres, quam domini uocantur. Tanto  abest, ut imperator deus debeat  dici, quod non potest credi non modo turpissima, sed et  perniciosa adulatione; tanquam si habens imperatorem, alterum appelles, nonne maximam et inexorabilem  offensam contrahes eius, quem habuisti, etiam ipsi timendam, quem appellasti? Esto religiosus in deum, qui uis illum propitium imperatori. Desine alium Deum colere uel credere, atque ita et hunc deum dicere, cui deo  opus est. Si non de mendacio erubescit adulatio eiusmodi, hominem  deum appellans, timeat saltem de infausto. Maledictum est ante apotheosin  deum Cesarem nuncupare  .



CAPUT XXXu. [1Kb] 

ARGUMENTUM.---Non itaque recte publicos hostes Christianos dici, quod cetera in Imperatores religiosi, solemnia  illorum conscientia potius quam las ciuia celebrent, obseruantes illa modeste, uerecunde, pudice, pie; aliter ac ipsi Romani inter quos non plebs tantum Cesarem sepe conuitiis discindat, nouum atque nouum in dies, lucelli causa, idque in ipso congiario diuidundo exoptet, sed ipsi Senatores, Equites, Primores Urbis Castrorumque, uite Cesaris immineant, et cum Cassiis, Nigris, Albinisque conspirent, grandi interim letitiarum apparatu ad eruptionem usque proditionem suam tegentes. Nullos in his inueniri Christianos, qui nec Astrologos de salute Cesarum cousulant, quod fieri non potest, nisi rerum nouarum cupiditate, a qua illi omnino abhorrent.

Propterea igitur publici hostes Christiani, quia imperatoribus neque uanos neque mentientes neque  temerarios honores dicant, quia uere religionis homines etiam solemnia eorum, conscientia potius quam lasciuia celebrant. Grande uidelicet officium, focos et toros in publicum educere, uicatim epulari, ciuitatem taberne habitu abolefacere  , uino lutum cogere  cateruatim cursitare ad iniurias, ad impudentias,  ad libidinis illecebras. Siccine exprimitur publicum gaudium per dedecus publicum? Heccine solemnes dies principum decent  , que alios dies non decent? Qui obseruant disciplinam de Cesaris respectu, hi eam propter Cesarem deserent  , et malorum morum licentia pietas erit, occasio luxurie religio deputabitur? O nos merito damnandos! Cur enim uota et gaudia Cesarum casti et sobrii et probi expungimus? cur die leto non laureis postes obumbramus   nec lucernis diem infringimus? Honesta res est solemnitate publica exigente induere  domui tue habitum alicuius noui lupanaris. uelim tamen  in hac quoque religione secunde maiestatis, de qua in secundum sacrilegium conuenimur Christiani, non celebrando uobiscum solemnia Cesarum, quo more celebrari nec modestia nec uerecundia nec pudicitia permittunt, sed occasio uoluptatis magis quam digna ratio persuasit, fidem et ueritatem uestram demonstrare; ne forte et isthic deteriores Christianis deprehendantur, qui nos nolunt Romanos haberi, sed hostes principum Romanorum. Ipsos Quirites, ipsam uernaculam septem collium plebem conuenio, an alicui Cesari suo parcat illa lingua Romana   Testis est Tiberis  , et schole bestiarum  . Iam si pectoribus ad translucendum  quamdam specularem materiam natura obduxisset, cuius non precordia insculpta apparerent  noui ac noui Cesaris scenam congiario  diuidundo presidentis ? etiam illa hora qua acclamant:

 De nostris annis tibi Iupiter augeat annos.
Hec Christianus tam enuntiare non nouit, quam de nouo Cesare optare. Sed uulgus, inquis. Ut uulgus, tamen Romani, nec ulli magis depostulatores  Christianorum, quam uulgus. Plane ceteri ordines pro auctoritate religiosi ex fide; nichil hosticum de  ipso senatu, de equite, de castris, de palatiis ipsis spirat  . Unde Cassii, et Nigri et Albini  ? unde qui inter duas laurus  obsident Cesarem? unde qui faucibus  eius exprimendis palestricam exercent? unde qui armati palatium irrumpunt, omnibus  Sigeriis  atque Partheniis audaciores? De Romanis, nisi fallor, id est de non-Christianis. Atque adeo  omnes illi sub ipsa usque impietatis eruptione et sacra faciebant  pro salute Imperatoris, et genium eius deierabant, alii foris  ; alii intus, et utique publicorum hostium nomen Christianis dabant. Sed et qui nunc scelestarum partium socii aut plausores  quotidie reuelantur, post uindemiam parricidarum racematio superstes, quam recentissimis et ramossimis laureis   postes prestruebant  ? quam elatissimis  et clarissimis lucernis uestibula enubilabant? quam cultissimis et superbissimis toris  forum sibi diuidebant? non ut gaudia publica celebrarent, sed ut uota propria iam edicerent  et in aliena solemnitate exemplum atque imaginem spei sue inaugurarent, nomen principis in corde mutantes  . Eadem officia dependunt et qui astrologos et aruspices et augures et magos de Cesarum capite consultant, quas artes ut ab Angelis desertoribus proditas et a Deo interdictas ne suis quidem caussis adhibent Christiani. Cui autem opus est perscrutari super Cesaris salute, nisi a quo aliquid aduersus illam cogitatur uel optatur, aut post illam speratur  et sustinetur? Non enim ea mente de caris consulitur, qua de dominis.  Aliter curiosa est sollicitudo sanguinis, aliter seruitulis.



CAPUT XXXuI.  

Hostes igitur haberi posse, qui hostile nichil aduersus Romanum uel Imperium uel Imperatorem spirent, imo qui quod Imperatori sunt, etiam sint aliis, quibus male uelle, male cogitare non liceat de aliis, multo minus de Imperatore, qui ad tale fastigium a Deo euectus est.

Si hec ita sunt, ut hostes deprehendantur, qui Romani uocabantur, cur nos, qui hostes existimamur, Romani negamur  ? non possumus et Romani  esse, et hostes non esse  , cum hostes reperiantur qui Romani habebantur. Adeo pietas  et religio et fides imperatoribus dedita non in huiusmodi officiis consistit, quibus et hostilitas magis ad uelamentum sui potest fungi, sed in iis moribus, quibus ciuilitas in imperatorem tam uere  , quam circa omnes necesse habet  exhiberi. Neque enim hec opera bone mentis solis imperatoribus debentur a nobis. Nullum bonum sub exceptione personarum administramus, quia nobis prestamus, qui non ab homine aut laudis, aut premii expensum captamus: sed a Deo exactore et remuneratore indifferentis benignitatis. Iidem sumus imperatoribus, qui et uicinis nostris.  Male enim uelle, male facere, male dicere, male cogitare de quoquam ex equo uetamur. Quodcunque  non licet in imperatorem, id nec in quemquam, quod in neminem, eo forsitan magis nec in ipsum, qui per Deum tantus est.



CAPUT XXXuII. [1Kb] 

A quibus Christianis nichil mali expectandum hinc patere possit, utpote apud quos malum malo compensare non liceat, quod si uellent, iniqua odia et contumelias ulturi, facillime possent, et ob ingentem numerum, quo breui tempore orbis impletus est, et ob mortis contemptum, quem etiam in tormentis pro Fide prestent: siue id agere mallent per incendia, siue per bella, siue denique per meram discessionem uastaturi Rempublicam. At nunc etiam benefactores inimicorum factos, a Demonum incursibus illos liberare, quos tamen generis, quam erroris humani hostes uocare maluerint.

 Si inimicos, ut supra diximus, iubemur dilligere, quem habemus  odisse? Item si  lesi uicem referre prohibemur, nec de facto pares simus, quem possumus ledere? Nam de isto ipsi recognoscite. Quoties enim in Christianos deseuitis, partim animis propriis, partim legibus obsequentes? Quoties etiam preteritis  uobis suo iure nos inimicum uulgus inuadit lapidibus  et incendiis? Ipsis Bacchanalium furiis  nec mortuis parcunt Christianis, quin illos de requie sepulture  , de asylo quodam mortis, iam alios, iam nec totos auellant, dissecent, distrahant. Quid tamen unquam denotastis  de tam  conspiratis, de tam animatis ad mortem usque pro iniuria repensatum  , quando uel una nox pauculis faculis  largiter ultionis  posset operari, si malum malo dispungi penes nos liceret? Sed absit, ut aut igni humano uindicetur diuina secte  , aut doleat pati, in quo probatur. Si enim hostes exsertos,  non tantum uindices occultos  agere uellemus, deesset nobis uis numerorum et copiarum? Plures nimirum Mauri et Marcomanni ipsique Parthi, uel quantecumque unius tamen loci et suorum finium gentes, quam totius orbis. Hesterni  sumus et uestra omnia impleuimus  , urbes, insulas, castella,  municipia, conciliabula, castra ipsa, tribus, decurias, palatium, senatum, forum; sola uobis reliquimus templa. Possumus dinumerare  exercitus uestros: unius prouincie plures erunt  . Cui bello non idonei, non prompti fuissemus, etiam impares copiis, qui tam libenter trucidamur  , si non apud istam disciplinam magis occidi liceret, quam occidere? Potuimus et inermes, nec rebelles, sed tantummodo discordes, solius diuortii inuidia ad uersus uos dimicasse. Si enim tanta uis hominum in aliquem orbis remoti sinum abrupissemus a uobis, suffudisset [pudore]  utique dominationem uestram tot qualiumcumque amissio ciuium, imo etiam et ipsa destitutione punisset. Procul dubio expauissetis ad solitudinem uestram, ad silentium rerum et stuporem quemdam  quasi mortui orbis  ; quesissetis quibus imperaretis. Plures hostes quam ciues uobis remansissent. Nunc enim pauciores hostes habetis pre multitudine christianorum, pene omnium ciuitatum  pene omnes ciues christianos habendo. Sed hostes maluistis uocare generis humani.  Quis autem uos ab illis occultis et usquequaque uastantibus mentes et ualetudines uestras hostibus raperet? a demoniorum incursibus dico, que de uobis sine premio, sine mercede depellimus. Suffecisset hoc solum nostre  ultioni, quod uacua exinde possessio immundis spiritibus pateretis.  Porro nec tanti presidii compensationem cogitantes, non modo non molestum uobis genus, uerum etiam necessarium, hostes iudicare maluistis: qui sumus plane, non generis humani tamen, sed potius erroris.



CAPUT XXXuIII. [1Kb] 

Que quum ita sint, tolerari, ut Sectam aliquam, que nichil mali operetur debere, non enim metuendum, ne tales ad illicitas factiones ceant, qui loca factionum uitent, qui dudum renuntiare didicerint spectaculis, circo, theatro, arene, xysto, unde crudeles, insani, lasciui, uani, turbulenti, et ob id ad conspirandum apti redire soleant homines. Si igitur christiani  alias eligant uoluptates, easque innoxii, turbas non debere, cum gentibus etiam suas quieti relinquant.

Proinde, nec paulo lenius, inter licitas fonctiones sectam istam deputari oportebat, a qua nichil tale committitur, quale de illicitis factionibus timeri solet. Nisi fallor enim, prohibendarum factionum caussa de prouidentia constat modestie publice  , ne ciuitas in partes scinderetur, que res facile comitia, concilia, curias, conciones, spectacula etiam emulis studiorum compulsationibus  inquietaret, cum iam et in  questu habere cepissent uenalem et mercenariam  homines uiolentie sue operam  . At enim nobis ab omni glorie et dignitatis ardore frigentibus  nulla est necessitas cetus, nec ulla magis res aliena, quam publica. Unam omnium rempublicam agnoscimus  ,  mundum. Aeque spectaculis uestris  in tantum renuntiamus, in quantum originibus eorum, quas scimus de superstitione conceptas, cum et ipsis rebus, de quibus transiguntur, pretersumus   . Nihil est nobis dictu, uisu, auditu  cum insania circi   cum impudicitia theatri  , cum atrocitate arene  cum uanitate xysti  . Licuit Epicureis aliquam decernere uoluptatis ueritatem  . Quo uos offendimus, si alias presumimus uoluptates? Si oblectari nouisse  nolumus, nostra iniuria est, si forte, non uestra. Sed reprobamus que placent uobis, nec uos nostra delectant.



CAPUT XXXIX. [1Kb] 

Ut itaque gentes de preiudicio suo recedant, liberaliter illis christiane factionis  disciplinam communicat, nobis ueteris Ecclesie statum tantum non ante oculos ponit: quomodo scilicet soliti sint in unum coire, ad quem, pro quibus, quidue precari, monita Scripture et uoces dirigere, censuram morum exercere, conuentum ordinare, eleemosynas colligere,  istas distribuere in usum sepulture, aut ad alendos egenos, orphanos, senes emeritos, aut ad refocillandos  naufragos, uel ob fidem in metella, insulas, carceres relegatos. Quam tantam affectionem omni labe carere docet, uerumque amoris titulum mereri, qui apud gentes non nisi impurus sit et simulatus: apud hos conuiuia esse opipara, sumptuosa, libidinosa, infamia; apud Christianos, sobria, modica, casta, pia. Talem igitur societatem non factionem uocandam, sed curiam.

Edam iam nunc ego ipsa negotia christiane factionis, ut qui  mala refutauerim, bona ostendam. Corpus sumus de conscientia religionis et discipline diuinitate  et spei federe. Coimus in cetum et congregationem, ut ad Deum  , quasi manu facta, precationibus ambiamus. Hec uis Deo grata est. Oramus etiam pro imperatoribus, pro ministeriis  eorum  ac potestatibus  , pro statu seculi  , pro rerum quiete, pro mora finis. Cogimur  ad litterarum  diuinarum commemorationem  , si quid presentium temporum qualitas aut premonere cogit aut recognoscere. Certe fidem sanctis uocibus pascimus, spem erigimus, fiduciam figimus, disciplinam preceptorum nichilominus in compulsationibus   densamus; ibidem etiam exhortationnes, castigationnes et censura diuina  . Nam et iudicatur magno cum pondere, ut apud certos de Dei conspectu, summumque futuri iudicii preiudicium est, si quis ita deliquerit, ut a communicatione orationis  et conuentus et omnis sancti commercii relegetur, President probati quique  seniores, honorem istum non pretio   sed testimonio adepti; neque enim pretio ulla res Dei constat. Etiam si quod arce genus est, non de honoraria   summa, quasi redempte religionis congregatur  ; modicam unusquisque stipem menstrua die, uel quum uelit, et si modo uelit   et si modo possit, apponit  : nam nemo compellitur, sed sponte confert. Hec quasi deposita pietatis sunt. Nam inde non epulis  nec potaculis, nec ingratis uoratrinis dispensatur, sed egenis alendis humandisque, et pueris ac puellis re ac parentibus destitutis  , iamque domesticis senibus   , item naufragis  , et si qui in metallis, et si qui in insulis,  uel in custodiis  , duntaxat ex caussa Dei secte  alumni confessionis sue fiunt. Sed eiusmodi uel maxime dilectionis operatio notam nobis inurit penes quosdam. uide, inquiunt, ut inuicem se diligant  : ipsi enim inuicem oderunt; et ut pro alterutro mori sint parati: ipsi enim ad occidendum alterutrum paratiores  erunt. Sed et quod fratrum  appellatione censemur  , non alias, opinor, infamant, quam quod apud ipsos omne sanguinis nomen de affectatione simulatum est. Fratres autem etiam uestri sumus, iure nature matris unius, etsi uos parum homines, quia mali fratres. At quanto dignius fratres et dicuntur et habentur  , qui unum patrem Deum agnouerunt, qui unum Spiritum biberunt  sanctitatis,  qui de uno utero ignorantie eiusdem ad unam lucem expauerunt  ueritatis  . Sed eo fortasse minus legitimi existimamur, quia nulla de nostra fraternitate tragedia  exclamat, uel quia ex substantia familiari fratres sumus, que penes uos fere dirimit fraternitatem. Itaque qui animo animaque miscemur, nichil de rei communicatione dubitamus. Omnia indiscreta sunt apud nos, preter uxores: in isto loco consortium soluimus, in quo solo ceteri homines consortium exercent, qui non amicorum solummodo matrimonia usurpant, sed et sua amicis patientissime subministrant, ex illa, credo, maiorum et sapientissimorum disciplina, Greci Socratis et Romani Catonis  , qui uxores suas amicis communicauerunt,  quas in matrimonium duxerant liberorum caussa et alibi creandorum  , nescio quidem an inuitas; quid enim  de castitate curarent, quam mariti tam facile donauerant? O sapientie Attice, o Romane grauitatis exemplum! Leno est  philosophus et censor  . Quid ergo mirum, si tanta caritas conuiuatur   ? Nam et cenulas nostras, preterquam sceleris infames, ut prodigas quoque  suggillatis. De nobis scilicet Diogenis dictum est: Megarenses  obsonant quasi crastina die morituri, edificant uero quasi nunquam morituri  . Sed stipulam quis in alieno  oculo facilius perspicit, quam in suo trabem. Tot tribubus et curiis et decuriis ructantibus acescit aër   . Saliis  cenaturis creditor erit necessarius. Herculanarum decimarum et polluctorum  sumptus tabularii  supputabant. Apaturiis, Dionysiis, mysteriis Atticis  coquorum delectus indicentur. Ad fumum cene Serapiace sparteoli  excitabuntur. De solo triclinio Christianorum retractatur, Cena nostra de nomine rationem sui  ostendit; id uocatur, quod dilectio penes Grecos est   . Quantiscumque sumptibus constet, lucrum est pietatis  nomine facere sumptum, siquidem inopes quosque  refrigerio isto iuuamus, non qua penes uos parasiti  affectant ad gloriam  famulande  libertatis sub auctoramento uentris  inter contumelias  saginandi,  sed qua penes Deum  maior est contemplatio mediocrium. Si honesta caussa est conuiuii, reliquum ordinem discipline estimate, qui sit  de religionnis officio: nichil uilitatis, nichil immodestie admittit  ; non prius discumbitur, quam oratio ad Deum pregustetur  ; editur quantum esurientes capiunt; bibitur quantum pudicis est utile. Ita saturantur, ut qui meminerint etiam per noctem adorandum Deum sibi esse; ita fabulantur, ut qui sciant dominum audire. Post aquam manualem  et lumina, ut quisque de scripturis sanctis uel de proprio ingenio potest  prouocatur in medium Deo canere hinc probatur quomodo biberit. Oeque oratio conuiuium dirimit  . Inde disceditur non in cateruas cesionum  neque n classes discursationum, nec in eruptiones lasciuiarum,  sed ad eamdem curam modestie et pudicitie ut qui non tam cenam cenauerint, quam disciplinam. Hec coitio christianorum merito sane illicita,  si illicitis pari merito damnanda, [si non dissimilis damnandis  ,] si quis de ea queritur eo titulo, quo de factionibus querela est. In cuius perniciem aliquando conuenimus? Hoc sumus congregati, quod et dispersi; hoc uniuersi, quod et singuli; neminem ledentes  , neminem contristantes. Quum probi, quum boni ceunt, quum pii, quum casti congregantur, non est factio dicenda, sed curia  .



CAPUT XL.

Factiosos potius esse illos, qui benemeritis insidiati, publica mala christianis imputent, cum et ante sectam hanc maiora et tertiora etiam orbem quassauerint, illa uero exorta, minora leuioraque esse ceperint, utpote que precibus suis meritas Numinis penas  depellat, licet illi temere deos colentes ueri Dei benignitatem idolis adscribant.

40. At e contrario illis nomen factionis  ac  commodandum est, qui in odium bonorum conspirant, qui aduersum sanguinem innocentium conclamant  , pretexentes sane ad odii defensionem illam quoque uanitatem, quod existiment omnis publice cladis, omnis popularis incommodi christianos esse in caussa  . Si Tiberis ascendit in menia  ,  si Nilus non ascendit  in arua, si celum  stetit,  si terra mouit,  si fames, si lues, statim  CHRISTIANOS AD LEONEM.  Tantos ad unum? Oro uos, ante Tiberium, id est ante Christi aduentum, quante clades orbem et urbem ceciderunt? Legimus Hieran,  Anaphen  et Delon et Rhodon et Co   insulas multis cum millibus hominum pessum abiisse. Memorat et Plato maiorem  Asie et Africe terram Atlantico mari creptam. Sed et mare Corinthium  terre  motus ebibit, et uis undarum Lucaniam Italie abscissam  in Sicilie nomen relegauit. Hec utique non sine iniuria incolentium accidere potuerunt. Ubi uero tunc, non dicam deorum uestrorum contemptores christiani, sed ipsi dii uestri, cum totum orbem cataclysmus aboleuit, uel ut Plato putauit, campestre solummodo?  Posteriores enim illos clade diluuii contestantur ipse urbes, in quibus nati mortuique  sunt, etiam quas condiderunt; neque enim alias in hodiernum  manerent, nisi et ipse postume cladis illius. Nondum iudeum ab Aegypto examen Palestina susceperat, nec iam illic christiane secte origo consederat,  quum regiones affines  eius Sodoma et Gomorra  igneus imber exussit. Olet  adhuc incendio terra,  et si qua  illic arborum poma conantur,  oculis tenus, ceterum contacta  cinerescunt  . Sed nec Tuscia iam tunc atque Campania de Christianis querebatur, quum uolsinios   de celo  , Tarpeios  de suo monte perfudit  ignis. Nemo adhuc Rome Deum uerum adorabat, cum Annibal apud Cannas  Romanos annulos, cedes suas, modio metiebatur. Omnes dii uestri ab omnibus colebantur, cum ipsum  Capitolium Senones  occupauerunt. Et bene, quod si quid aduersi accidit urbibus, eedem clades templorum que et menium fuerunt, ut iam hoc reuincam, non a deis euenire, quia et ipsis euenit. Semper humana gens male de Deo meruit: primo  quidem ut inofficiosa  eius, quem cum intelligeret ex parte  , non solum non requisiuit timendum, sed et alios sibi citius commenta est  quos coleret; dehinc quod non inquirendo innocentie magistrum, et nocentie  iudicem et exactorem, omnibus uitiis et criminibus inoleuit.  Ceterum si requisisset, (sequeretur, [ cognosceret  et recognosceret  requisitum, et recognitum obseruaret, et obseruatum magis propitium experiretur quam iratum. Eumdem ergo nunc  quoque scire debet iratum, quem et retro semper, priusquam Christiani nominarentur. Cuius bonis utebatur ante editis, quam deos sibi fingeret, cur non ab eo etiam mala intelligit euenire, cuius bona esse non sensit? Illius rea est, cuius et ingrata. Et tamen si pristinas clades comparemus, leuiora nunc accidunt, ex quo christianos a Deo orbis accepit. Ex eo enim et innocentia seculi iniquitates temperauit, et deprecatores Dei  esse   ceperunt. Denique cum ab imbribus estiua hiberna suspendunt  et annus in cura est, uos quidem, quotidie pasti statimque pransuri, balneis et cauponis et lupanaribus operati,  aquilicia  Ioui immolatis, nudipedalia populo denuntiatis, celum apud Capitolium queritis, nubila de laquearibus exspectatis, auersi ab ipso et deo et celo. Nos uero ieiuniis aridi et omni continentia expressi,  ab omni uite fruge dilati, in sacco et cinere uolutantes, inuidia celum tundimus, Deum tangimus, et  cum misericordiam extorserimus, Iupiter honoratur a uobis, Deus negligitur. 



CAPUT XLI.

ARGUMENTUM.---Imo malorum, que eueniunt quotidie, illos ipsos in causa esse, qui spreto Deo statuas adorent.  Si enim dii illorum uere Dii essent, non et cultores suos Christianorum penis inuoluerent: at cum et bonis et malis, ille qui uere Deus est, mala immittat,  his in penam, illis in admonitione esse: qui non ante eterni iudicii rigorem interutrosque discrimen statuet; quod si pertinaciter Diis suis illa adscribi uelint, propterea quod christianos esse patiantur, sequitur, iniustos, ingratos tales Deos esse, qui cultores suos una cum irrisoribus plecti uelint.

uos igitur importuni  rebus humanis, uos reipublicorum incommodorum, uos malorum illices semper, apud quos Deus spernitur, statue adorantur. Utique enim credibilius haberi debet, eum irasci qui negligatur,  quam qui coluntur:  aut ne  illi iniquissimi, si propter Christianos etiam cultores suos ledunt,  quos separare deberent a meritis Christianorum. Hoc, inquitis, et in Deum  uestrum repercutere est, qui et ipse patiatur  propter profanos etiam cultores suos ledi. Admittite prius dispositiones eius, et non retorquebitis. Qui  enim semel eternum iudicium destinauit  post seculi finem, non precipitat  discretionem, que est conditio iudicii, ante seculi finem. Aequalis est interim super omne hominum genus et indulgens et increpans;  communia uoluit esse et commoda profanis et incommoda suis, ut pari consortio omnes et lenitatem eius et seueritatem experiremur. Quia hec ita didicimus  apud ipsum, diligimus lenitatem, metuimus seueritatem, uos contra utramque despicitis; et sequitur, ut omnes seculi plage nobis, si forte, in admonitionem, uobis in castigationem a Deo obueniant. Atquin nos nullo modo ledimur: imprimis quia nichil nostra refert in hoc euo, nisi de eo quam celeriter excedere; dehinc, quia si quid aduersi infligitur, uestris id meritis  deputatur.   Sed etsi aliqua nos quoque perstringunt ut uobis coherentes, letamur magis recognitione diuinarum predicationum, confirmantium scilicet fiduciam et fidem spei nostre. Si uero ab eis quos colitis omnia uobis mala eueniunt nostri caussa, quid colere perseueratis  tam ingratos, tam iniustos, qui magis uos in dolorem Christianorum iuuare et asserere debuerant  ?



CAPUT XLII.

ARGUMENTUM.---Nec minus perperam christianos infructuosos negotiis appellari, qui cum illis et de illis uiuant, qui opera sua et artes misceant, qui una nauigent, militent, mercentur: qui si in ceremoniis quibusdam differant, spectaculis renuntient, thure non supplicent, stipes templis non iactent, tamen et homines et ciues sint, et illam qualemcumque iacturam facile compensent, cum aliis utilitatibus, tum, non ut illi, publica uectigalia, defraudando, sed ex fide debitum dependendo.

 42. Sed alio quoque  iniuriarum titulo postulamur, et infructuosi in negotiis  dicimur. Quo pacto homines uobiscum degentes  , eiusdem uictus, habitus, instructus, eiusdem ad uitam necessitatis? Neque enim Brachmane  aut Indorum   gymnosophiste sumus, syluicole et  exules uite. Meminimus gratiam nos debere Deo Domino Creatori;  nullum fructum operum eius repudiamus; plane temperamus, ne ultra modum aut perperam utamur. Itaque non sine foro, non sine macello, non sine balneis, tabernis, officinis, stabulis, nundinis uestris, ceterisque commerciis  cohabitamus in hoc seculo. Nauigamus et nos uobiscum et militamus, et rusticamur, et mercamur, proinde miscemus artes, operas nostras publicamus usui uestro. Quomodo infructuosi uideamur negotiis uestris,  cum quibus et de quibus uiuimus, non scio. Sed si  ceremonias tuas non frequento, attamen et illa die homo sum. Non lauo sub noctem   Saturnalibus, ne et noctem et diem perdam; attamen lauo  et debita hora et salubri,  que mihi et calorem et sanguinem seruet; rigere et pallere post lauacrum mortuus possum. Non in publico Liberalibus discumbo, quod bestiariis  supremam  cenantibus mos est; attamen ubi ubi de copiis tuis ceno.  Non emo capiti coronam  . Quid tua interest, emptis nichilominus floribus quomodo utar?  puto gratius    liberis et solutis et undique uagis; sed etsi in coronam coactis, nos coronam naribus nouimus, uiderint qui per capillum odorantur.  Spectaculis non conuenimus; que tamen apud illos cetus uenditantur  si desiderauero, libentius de suis locis sumam.   Thura plane non emimus; si Arabie queruntur  , scient  Sabei pluris et carioris suas merces christianis sepeliendis profligari  , quam diis fumigandis. Certe, inquitis, templorum uectigalia quotidie decoquunt,  stipes quotusquisque iam iactat  . Non  sufficimus et hominibus et diis uestris mendicantibus opem ferre, nec putamus aliis quam petentibus impertiendum. Denique porrigat manum Iupiter et accipiat  , cum interim plus nostra misericordia insumit uicatim, quam uestra religio templatim. Sed cetera uectigalia gratias Christianis agent ex fide dependentibus debitum, qua alieno fraudando abstinemus, ut, si ineatur quantum publico  pereat fraude et mendacio uestrarum professionum,  facile ratio haberi possit, unius speciei querela   compensata pro commodo ceterarum rationum. 



CAPUT XLIII.

Qui tamen uere de illis conqueri possunt, esse lenones, perductores, sicarios, uenenarios, magos, similesque, quibus infructuosos esse magnus sit fructus. Sed et hoc damnum meliori lucro permutari: cum et ab illis demonia excutiant, et pro illis Deum uenerentur, nullisque, ut tales, rebus nouis in exitium Reipublice studeant.

43. Plane confitebor, quinam, si forte, uere de sterilitate Christianorum conqueri possint.  Primi erunt lenones, perductores, aquarioli   , tum sicarii,  uenenarii, magi, item harioli  , haruspices, mathematici. His infructuosos esse magnus fructus est. Et tamen quodcumque dispendium est rei uestre per hanc sectam, cum aliquo utique presidio  compensari potest. Quanti habetis, non dico qui iam de uobis demonia excutiant, non dico iam qui pro  uobis quoque uero Deo preces sternant, quia forte non creditis  , sed a quibus nichil timere possitis.



CAPUT XLIu.

Recogitandum itaque merito, quantum Respublica capiat detrimentum ex cede tot hominum, et innocentium et bene meritorum: id patere posse ex quotidianis custodiarum actis et elogiis; neminem illic inter tot nocentes maleficum simul et christianum inueniri.

44. At enim illud detrimentum reipublice, tam grande quam uerum, nemo circumspicit, illam iniuriam ciuitatis nullus expendit, quum tot iusti impendimur  , quum tot innocentes erogamur. uestros enim iam contestamur actus, qui quotidie iudicandis  custodiis presidetis, qui sententiis elogia dispungitis  . Tot  a uobis nocentes uariis criminum elogiis recensentur; quis illic sicarius, quis manticucularius  , quis sacrilegus  , aut corruptor  , aut lauantium predo  , idem etiam christianus adscribitur? aut cum christiani suo titulo offeruntur,  quis ex illis etiam talis, quales tot nocentes? De uestris semper estuat  carcer, de uestris semper metalla suspirant  , de uestris semper bestie saginantur  , de uestris semper munerarii noxiorum greges pascunt  . Nemo illic christianus, nisi hoc tantum  , aut si et aliud, iam non christianus  .



CAP. XLu.

Quorum quidem innocentia, non ex timore hominis,  sed ex reuerentia Dei prouenire, cuius dictatione perfectissimas leges nacti, didicerint omni malo, uel a prima origine, occurrere, sanctos se et inuiolatos Deo iudici reseruantes.

45. Nos ergo soli innocentes. Quid mirum, si necesse est? Enimuero necesse est. Innocentiam a Deo edocti, et perfecte eam nouimus ut a perfecto magistro reuelatam, et fideliter custodimus, ut  ab incontemptibili  dispectore mandatam. uobis autem humana estimatio  innocentiam tradidit, humana item dominatio imperauit; inde nec plene nec adeo timende estis discipline ad innocentie ueritatem. Quanta est prudentia hominis ad demonstrandum quid uere bonum  ? quanta auctoritas ad exigendum? tam illa falli facilis, quam ista contemni. Atque adeo quid plenius dictum est: non occides, an uero: ne irascaris quidem? Quid perfectius prohibere adulterium, an etiam ab oculorum solitaria concupiscentia arcere? Quid eruditius  de maleficio, an et de maleloquio interdicere? Quid instructius, iniuriam non permittere, an nec uicem iniurie sinere  ? dum tamen sciatis ipsas quoque leges uestras, que uidentur ad innocentiam pergere, de diuina lege ut antiquiore  formam  mutuatas. Diximus iam de Mosis etate. Sed quanta auctoritas legum humanarum, quum illas et  euadere homini contingat, et plerumque in admissis delitescere  , et aliquando contemnere ex uoluntate  uel necessitate delinquendi  , recogitata etiam  breuitate supplicii cuiuslibet, non tamen ultra mortem remansuri? Sic  et Epicurus  omnem cruciatum  doloremque depretiat, modicum quidem contemptibilem pronuntiando, magnum uero non diuturnum. Enimuero nos qui sub Deo omnium speculatore dispungimur, quique eternam ab eo penam prouidemus, merito soli innocentie occurrimus, et pro scientie plenitudine, et pro latebrarum difficultate, et pro magnitudine cruciatus, non diuturni, uerum sempiterni, eum timentes, quem timere debebit et ipse qui timentes iudicat, Deum, non proconsulem timentes.



CAPUT XLuI.

Occurrit porro illis, qui non de Deo Christianos sapere, sed ut Philosophie genus, fidem et spem illorum estiment, paria in utrisque uirtutum genera ponderantes: quibus ostendit, quantum nomen illud philosophorum  infra christianum subsidat, dum illi inueniantur ueritatis ignari et omnium scelerum rei, hi Deum intelligunt, et ab omni malitia, uel ipsis stupentibus inimicis, quam longissime sint remoti.

46. Constitimus  , ut opinor, aduersus omnium criminum intentionem  , que Christianorum sanguinem flagitat. Ostendimus totum statum nostrum, et  quibus modis probare possimus ita esse, sicut ostendimus, ex fide scilicet et antiquitate diuinarum litterarum, item ex confessione spiritualium  potestatum. Quis nos  reuincere audebit, non arte uerborum, sed eadem forma, qua probationem constituimus de ueritate?  Sed dum unicuique manifestatur ueritas nostra, interim incredulitas, dum de bono secte huius obducitur, quod usui iam  et de commercio innotuit, non utique diuinum negotium existimat, sed magis philosophie genus. Eadem, inquit, et philosophi monent et profitentur: innocentiam, iustitiam, patientiam, sobrietatem, pudicitiam. Cur  ergo quibus comparamur de disciplina, proinde illis non adequamur ad licentiam impunitatemque discipline? uel cur et illi ut pares nostri non urgentur ad officia, que nos non obeuntes periclitamur  ? Quis enim philosophum sacrificare, aut deierare, aut lucernas meridie uanas  prostituere compellit?  Quin imo et deos uestros palam destruunt  , et superstitiones uestras commentariis quoque accusant, laudantibus uobis. Plerique etiam in principes latrant  sustinentibus uobis. Et facilius statuis et salariis   remunerantur, quam ad bestias pronuntiantur. Sed merito; philosophi enim non christiani  cognominantur. Nomen hoc philosophorum demonia non fugat. Quidni, quum secundum deos philosophi demonas deputent  ? Socratis uox est: si demonium permittat. Idem et quum aliquid de ueritate sapiebat, deos negans, Aesculapio  tamen gallinaceum prosecari iam in fine iubebat  credo ob honorem patris eius, quia Socratem Apollo sapientissimum  omnium cecinit. O Apollinem inconsideratum! Sapientie testimonium reddidit ei uiro, qui negabat deos esse. In quantum odium  flagrat ueritas, in tantum qui eam ex fide prestat offendit; qui autem adulterat et affectat, hoc maxime nomine gratiam pangit apud insectatores ueritatis, (qua et illusores et contemptores  . Mimice  philosophi affectant ueritatem  et affectando corrumpunt, ut qui gloriam captant  : Christiani eam necessario appetunt et integre prestant, ut qui saluti sue curant. Adeo neque de scientia  neque de disciplina, ut putatis,  equamur. Quid enim Thales ille princeps physicorum  sciscitanti Creso de diuinitate certum  renuntiauit, commeatus deliberandi  sepe frustratus? Deum quilibet opifex  christianus et inuenit et   ostendit et exinde totum, quod in Deo  queritur, re quoque assignat; licet Plato  affirmet factitatorem uniuersitatis neque inueniri facilem, et inuentum enarrari  in omnes difficilem. Ceterum si de pudicitia prouocemus   , lego partem sententie Attice in Socratem corruptorem adolescentium  pronuntiatam  .  Sexum nec femineum mutat Christianus  . Noui et Phrynen meretricem Diogenis supra recubantis ardori  subantem  . Audio et quemdam Speusippum de Platonis schola in adulterio periisse  . Christianus uxori sue soli masculus nascitur. Democritus excecando semetipsum  , quod  mulieres sine concupiscentia aspicere non posset, et doleret si non esset potitus, incontinentiam emendatione profitetur. At christianus saluis oculis feminam uidet, animo aduersus libidinem cecus est. Si de probitate defendam, ecce lutulentis pedibus Diogenes superbos Platonis toros alia superbia deculcat  . Christianus nec in pauperem superbit. Si de modestia certem, ecce Pythagoras apud Thurios  , Zeno apud Prienenses tyrannidem affectant: Christianus uero nec edilitatem  . Si de animi equitate  congrediar, Lycurgus optauit, quod leges eius Lacones emendassent: Christianus etiam damnatus gratias agit. Si de fide comparem, Anaxagoras  depositum hospitibus denegauit: Christianus etiam extra fidelis uocatur. Si de simplicitate consistam, Aristoteles familiarem suum Hermiam turpiter loco  excedere fecit  : Christianus nec inimicum suum ledit. Idem Aristoteles tam turpiter Alexandro regendo potius adulatur  , quam Plato  Dionysio uentris gratia uenditatur  . Aristippus in purpura sub magna grauitatis superficie nepotatur  , et Hippias, dum ciuitati insidias disponit, occiditur  . Hoc pro suis omni atrocitate dissipatis nemo unquam christianus tentauit. Sed dicet aliquis, etiam de nostris excedere quosdam a regula discipline; desinunt tum christiani haberi penes nos, philosophi uero illi  eum talibus factis in nomine et in honore sapientie perseuerant apud uos. Quid adeo  simile philosophus et christianus, Grecie discipulus et Celi, fame negotiator et salutis  , uerborum et factorum operator, rerum  edificator et destructor, interpolator erroris et integrator ueritatis, furator eius et custos  .



CAPUT XLuII.


ARGUMENTUM. Imo, si quid sanum uel ueritati simile in scriptis philosophorum inueniatur, id totum ab antiquiore lege Dei, quam incorruptam Christiani habeant, mutuatum, sed ita ut pro captu et uoluntate sua quilibet eorum id corruperit et mutauerit, quod itaque nullam paritatem inter utrosque inferat, sed magis ostendat, diuersas illorum sectas ab unica ueritate, quam de antiquiore forma possident Christiani, in infinitos errores procidisse.

47. Adhuc enim mihi  proficit antiquitas prestructa diuine litterature  , quo facile credatur thesaurum eam fuisse posteriori cuique sapientie. Et si non onus iam uoluminis temperarem, etiam excurrerem  in hanc quoque probationem. Quis petarum, quis sophistarum, qui non de prophetarum fonte  potauerit? Inde igitur philosophi sitim ingenii sui rigauerunt; nam quia quedam de nostris habent, ea propter nos comparant illis  . Inde, opinor, et a quibusdam philosophia legibus  quoque eiecta est, a Thebanis dico  , a Spartiatis et Argiuis. Dum ad nostra conantur   et homines glorie  , ut diximus, et eloquentie solius libidinosi, si quid in sanctis  offenderunt digestis, exinde regestum  pro instituto curiositatis ad propria uerterunt  , neque satis credentes diuina esse, quo minus interpolarent, neque satis intelligentes, ut adhuc tunc subnubila  , etiam ipsis Iudeis obumbrata, quorum propria uidebantur. Nam et si qua simplicitas erat ueritatis, eo magis scrupulositas humana fidem aspernata nutabat   , per quod in incertum miscuerunt etiam  quod inuenerant certum. Inuentum enim solummodo Deum non ut inuenerant  disputauerunt, ut de  qualitate et de natura eius et de sede disceptent  , Alii incorporalem asseuerant, alii corporalem  , qua platonici, qua et stoici  ; alii ex atomis, alii ex numeris  qua Epicurus et Pythagoras, alii ex igne, qua Heraclito uisum est; et Platonici quidem curantem rerum; contra Epicurei otiosum  et inexercitum  ,  et ut ita dixerim, neminem humanis rebus  ; positum uero extra mundum  Stoici, qui figuli modo extrinsecus torqueat molem hanc, intra mundum Platonici, qui gubernatoris exemplo, intra illud maneat, quod regat. Si et de ipso mundo natus innatusue sit, decessurus mansurusue sit uariant  ;   sic et de anime statu, quam alii diuinam et eternam, alii dissolubilem contendunt: ut quis sensit, ita et intulit aut reformauit. Nec mirum, si uetus instrumentum ingenia pbilosophorum interuerterunt. Ex horum semine et nostram hanc nouitiolam  paraturam  uiri quidam suis opinionibus ad philosophicas sententias adulterauerunt, et de una uia obliquos multos tramites et inexplicabiles  sciderunt. Quod ideo suggesserim, ne cui nota uarietas secte huius in hoc quoque nos philosophis adequare uideatur, et ex uarietate defensionum  indicet ueritatem  . Expedite autem prescribimus adulteris nostris illam esse regulam ueritatis, que ueniat a Christo, transmissa per comites ipsius, quibus aliquanto posteriores diuersi isti commentatores probabuntur. Omnia aduersus  ueritatem de ipsa ueritate constructa sunt, operantibus emulationem istam  spiritibus erroris. Ab his adulteria  huiusmodi salutaris discipline subornata  ; ab his quedam etiam fabule immisse, que de similitudine  fidem infirmarent ueritatis, uel eam sibi potius euincerent  , ut quis ideo non putet Christianis credendum, quia nec petis, nec philosophis, uel ideo magis Petis et Philosophis existimet credendum, quia non christianis. Itaque et ridemur Deum predicantes iudicaturum. Sic enim et  pete et philosophi tribunal apud inferos ponunt. Si gehennam comminemur, que est ignis arcani subterraneus ad penam thesaurus, proinde decachinnamur. Sic enim et Pyriphlegethon  apud mortuos amnis est. Et si paradisum nominemus  , locum diuine amenitatis recipiendis sanctorum spiritibus destinatum, maceria quadam ignee illius zone a notitia orbis communis segregatum, Elysii campi fidem occupauerunt. Unde hec, oro uos, philosophis aut petis tam consimilia? non nisi de nostris sacramentis: si de nostris sacramentis, ut de prioribus, ergo fideliora sunt nostra, magisque credenda, quorum imagines quoque fidem inueniunt; si de suis sensibus, iam ergo sacramenta nostra imagines posteriorum habebuntur, quod rerum, forma non sustinet; nunquam  enim corpus umbra aut ueritatem imago precedit.



CAPUT XLuIII.

ARGUMENTUM.---Mirum quoque, quod Philosophis incredibilia docentibus credant, magis credibilia apud Christianos damnent; quod luculenter admodum exsequitur in resurrectionne et restauratione carnis seu corporis humani, opposita brute Laberii Pythagoreque animarum metempsychosi.

Age iam, si quis philosophus affirmet, ut ait Laberius   de sententia Pythagore, hominem fieri ex mulo, colubram   ex muliere, et in eam opinionem omnia argumenta eloquii uirtute detorserit  , nonne consensum  mouebit et fidem infiget etiam ab animalibus abstinendi? proptereaque persuasum quis hoc habeat, ne forte bubulam de aliquo proauo suo obsonet  . At enim christianus, si de homine hominem ipsumque de Caio Caium  reducem repromittat, statim illic uesica queritur   , lapidibus magis, nec saltem cestibus   a populo exigetur.  Quasi non, quecumque ratio preest  animarum humanarum in corpora reciprocandarum, ipsa exigat illas in eadem corpora reuocari; quia hoc sit reuocari, esse quod fuerant. Nam si non id sunt quod fuerant, id est, humanum et id ipsum corpus indute, iam non ipse erunt que fuerant. Porro, que iam non erunt ipse, quomodo redisse dicentur? Aut aliud facte non erunt ipse  , aut manentes ipse non erunt aliunde  . Multis etiam iocis et otio  opus erit, si uelimus ad hanc partem lasciuire,  quis in quam bestiam reformari uideretur   . Sed de nostra magis defensione, qui proponimus, multo utique dignius credi, hominem ex homine rediturum  , quemlibet pro quolibet, dum hominem, ut eadem qualitas anime  in eamdem restauretur conditionem, etsi non effigiem, certe quia ratio restitutionis destinatio iudicii est, necessario idem ipse qui fuerat exhibebitur, ut boni seu contrarii meriti iudicium a Deo referat. Ideoque representabuntur et corpora, quia neque pati quicquam  potest anima sola sine stabili materia, id est carne; et quod omnino de iudicio Dei pati debent anime, non sine carne meruerunt, intra quam omnia egerunt. Sed quomodo, inquis, dissoluta materia exhiberi potest? Considera temetipsum, o homo, et fidem rei inuenies. Recogita quid fueris, antequam esses: utique nichil; meminisses enim, si quid fuisses. Qui ergo  nichil fueras priusquam esses, idem nichil factus  cum esse desieris, cur non possis esse rursus de nichilo, eiusdem ipsius auctoris uoluntate, qui te uoluit esse de nichilo? Quid noui tibi eueniet? qui non eras, factus es; quum iterum non eris, fies. Redde si potes rationem qua factus es, et tunc require qua fies. Et tamen facilius utique fies quod fuisti aliquando, quia eque non difficile factus es, quod nunquam fuisti aliquando. Dubitabitur  , credo, de Dei uiribus, qui tantum corpus hoc mundi de eo quod non fuerat, non minus quam de morte uacationis et inanitatis composuit  animatum spiritu omnium animarum animatore, signatum  et per ipsum  humane resurrectionis exemplum in testimonium uobis. Lux quotidie interfecta resplendet  , et tenebre pari uice decedendo succedunt  , sidera defuncta reuiuiscunt  ,  tempora ubi finiuntur incipiunt, fructus consumuntur  et redeunt; certe semina non nisi corrupta et dissoluta fecundius surgunt, omnia pereundo seruantur, omnia de interitu reformantur. Tu, homo, tantum nomen  , si intelligas te, uel de titulo Pythie discens  , dominus omnium morientium et resurgentium  , ad hoc morieris ut pereas? Ubicumque resolutus fueris, quecumque te materia destruxerit, hauserit, aboleuerit, in nichilum prodegerit, reddet te. Eius est nichilum ipsum, cuius et totum. Ergo, inquitis, semper moriendum erit, et semper resurgendum. Si ita rerum dominus destinasset, ingratis   experireris conditionis tue legem. At nunc  non aliter destinauit, quam predicauit. Que ratio uniuersitatem ex diuersitate composuit, ut omnia ex emulis substantiis sub unitate constarent ex uacuo et solido, ex animali et inanimali, ex comprehensibili et incomprehensibili, ex luce et tenebris, ex ipsa uita et morte; eadem euum quoque ita destinata ac distincta conditione conseruit, ut prima hec pars ab exordio rerum, quam incolimus, temporali etate ad finem defluat, sequens uero, quam expectamus, in infinitam eternitatem propagetur. Cum ergo finis et limes medius  , qui interhiat, adfuerit, ut etiam mundi ipsius species transferatur eque temporalis, que illi dispositioni eternitatis aulei uice oppansa  est  ; tunc restituetur omne humanum genus, ad expungendum quod in isto euo boni seu mali meruit, et exin dependendum in immensam  eternitatis perpetuitatem. Ideoque nec mors iam, nec rursus ac rursus resurrectio, sed erimus iidem qui nunc, nec alii post: Dei quidem cultores apud Deum semper, superinduti substantia propria eternitatis; profani uero et qui non integri ad Deum, in pena eque iugis ignis, habentis ex ipsa natura eius, diuinam scilicet subministrationem incorruptibilitatis  . Nouerunt et Philosophi diuersitatem arcani et publici ignis. Ita longe alius est qui usui humano, alius qui iudicio Dei apparet, siue de celo fulmina stringens  , siue de terra per uertices montium eructans  ; non enim absumit quod exurit, sed, dum erogat, reparat, Adeo  manent montes semper ardentes, et qui de celo tangitur,  saluus est, ut nullo iam igni decinerescat  . Et hoc erit testimonium ignis eterni, hoc exemplum iugis iudicii penam nutrientis. Montes uruntur et durant: quid nocentes et Dei hostes?



CAPUT XLIX.

ARGUMENTUM.---Ineptum itaque, laudari idem in Philosophis et admirationi esse, in Christianis odiri et persequi: quorum opinio, uel si falsa sit, cum tamen ad recte uiuendum prosit, irrisui magis quam penis adiudicari debeat, quibus tamen exsultat uulgus, inepte quidem, quum pene iste gaudium sint Christianorum, qui iniuste uexari et damnari malint, quam a Deo excidere.

Hec sunt  que in nobis solis presumptiones uocantur, in Philosophis et Petis summe scientie et insignia  ingenia. Illi prudentes, nos inepti  ; illi honorandi,  nos irridendi, imo eo amplius et puniendi. Falsa nunc sint que tuemur, et merito presumptiones, attamen necessaria; inepta, attamen utilia; si quidem meliores fieri coguntur, qui eis credunt metu eterni supplicii et spe eterni refrigerii. Itaque non expedit falsa dici, nec inepta haberi, que expedit  uera presumi. Nullo titulo damnari licet omnino que prosunt  . In uobis itaque presumptio est hec ipsa, que damnat utilia. Proinde nec inepta esse possunt; certe etsi falsa et inepta, nulli tamen noxia; nam et multis aliis similia, quibus nullas penas irrogatis, uanis et fabulosis, inaccusatis et impunitis, ut innoxiis. Sed in eiusmodi errores  irrisu iudicandum est  , non gladiis et ignibus, et crucibus, et bestiis; de qua iniquitate seuitie non modo cecum hoc uulgus exsultat,  sed et quidam uestrum, quibus fauor uulgi de iniquitate captatur, gloriantur, quasi non totum, quod in nos potestis, nostrum sit arbitrium. Certe, si uelim, christianus sum: tunc ergo me damnabis, si damnari uelim; cum uero quod in me potes, nisi uelim, non potes, iam mee uoluntatis est quod potes, non tue potestatis. Proinde et uulgus uane de nostra uexatione gaudet; proinde enim nostrum est gaudium, quod sibi uindicat, qui malumus damnari, quam a Deo excidere: contra, illi qui nos oderunt, dolere,  non gaudere debebant, consecutis nobis quod elegimus  .



CAPUT L.

At uero, dum cruciatibus sese obiiciunt, dum animam lubentes proiiciunt, id non facere eos more gentilium, quibus desperatio et glorie pruritus eam contemmendi doloris et mortis uiam sternit, sed more fortissimi militis, qui bellum sumit, licet non amet, et de uictoria gaudet, in cuius tamen consecutione trepidauit. Fatendum itaque eam ueram esse constantiam, que factis sese, non uerbis prodat, apud Deum gratiam, non apud homines laudem querat, et contemplatione exemploque obstinationis sue inconcusse plures quotidie qui amplectantur ipsam gignat,  quam unquam ex omnibus omnium philosophorum scholis, capti uerborum lenociniis, discipuli exierint.

Ergo, inquitis, cur querimini quod uos insequamur, si pati uultis, cum diligere debeatis per quos patimini quod uultis? Plane uolumus pati  , uerum eo more, quo et bellum nemo quidem libens  patitur, cum et trepidare et periclitari sit necesse  ; tamen et preliatur omnibus uiribus  , et uincens in prelio gaudet, qui de prelio querebatur, quia et  gloriam consequitur et predam  . Prelium est nobis, quod prouocamur ad tribunalia, ut illic sub discrimine capitis pro ueritate certemus. uictoria est autem, pro quo certaueris, obtinere. Ea uictoria habet, et gloriam placendi Deo, et predam uiuendi in eternum. Sed obducimur  , certe cum obtinuimus: ergo uicimus, cum occidimur; denique euadimus, cum obducimur: licet nunc sarmenticios  et semaxios  appelletis, quia ad stipitem dimidii axis reuincti sarmentorum ambitu exurimur. Hic est habitus uictorie nostre; hec palmata uestis  ; tali curru triumphamus. Merito itaque uictis non placemus;  propterea enim desperati et perditi existimamur. Sed hec desperatio et perditio penes uos, in caussa glorie et fame, uexillum uirtutis extollunt. Mucius dextram suam libens in ara reliquit: o sublimitas animi! Empedocles  totum sese Catanensium Aetneis incendiis donauit: o uigor mentis! Aliqua Carthaginis conditrix rogo secundum matrimonium dedit: o preconium castitatis! Regulus, ne unus pro multis hostibus uiueret, toto corpore cruces patitur: o uirum fortem et in captiuitate uictorem  ! Anaxarchus, cum in exemplum  ptisane pilo contunderetur: Tunde, tunde, aiebat  , Anaxarchi follem  ,  Anaxarchum enim non tundis  : o philosophi magnanimitatem, qui de tali suo exitu etiam iocabatur! Omitto eos qui cum gladio proprio alioue genere mortis mitiore de laude pepigerunt. Ecce enim et tormentorum certamina coronantur a uobis. Attica meretrix  , carnifice iam fatigato, postremo linguam suam comestam in faciem tyranni seuientis exspuit, ut exspueret et uocem, ne coniuratos confiteri posset, si etiam uicta uoluisset. Zeno Eleates, consultus a Dionysio quidnam philosophia prestaret, quum respondisset, contemptum mortis  , flagellis tyranni subiectus sententiam suam ad mortem usque signabat. Certe Laconum flagella, sub oculis etiam hortantium propinquorum acerbata, tantum honorem tolerantie domui  conferunt,  quantum sanguinis fuderint. O gloriam licitam, quia humanam, cui nec presumptio perdita, nec persuasio desperata deputatur in contemptu mortis et atrocitatis omnimode, cui tantum pro patria, pro agro  , pro imperio, pro amicitia pati permissum est, quantum pro Deo non licet! Et tamen illis omnibus et statuas  defunditis, et imagines  inscribitis, et titulos  inciditis in eternitatem; quantum de monumentis potestis scilicet, prestatis et ipsi quodammodo mortuis resurrectionem. Hanc qui ueram a Deo sperat, si pro Deo patiatur, insanus est. Sed hoc agite, boni Presides, meliores multo apud populum, si illis Christianos immolaueritis. Cruciate, torquete, damnate, atterite nos: probatio est enim innocentie nostre iniquitas uestra. Ideo nos  hec pati Deus patitur. Nam et proxime, ad lenonem  damnando christianam potius quam ad leonem, confessi estis labem pudicitie apud nos atrociorem omni pena et omni morte reputari. Nec quicquam tamen proficit exquisitior queque crudelitas uestra: illecebra est magis secte. Plures efficimur  , quoties metimur a uobis: semen est sanguis Christianorum  . Multi apud uos ad tolerantiam doloris et mortis hortantur, ut Cicero in Tusculanis, ut Seneca in Fortuitis, ut Diogenes, ut Pyrrhon, ut Callinicus. Nec tamen tantos inueniunt uerba discipulos, quantos  Christiani factis docendo. Illa ipsa obstinatio, quam exprobratis, magistra est. Quis enim non contemplatione eius concutitur ad requirendum, quid intus in re sit? Quis non, ubi requisiuit, accedit, ubi accessit, pati exoptat, ut totam Dei gratiam redimat, ut omnem ueniam  ab eo compensatione sanguinis sui expediat? Omnia enim huic operi delicta donantur. Inde est, quod ibidem sententiis uestris gratias agimus; ut est emulatio diuine rei et humane, cum damnamur a uobis, a Deo absoluimur.





IOANNIS LAURENTII MOSHEIM, DE AETATE APOLOGETICI TERTULLIANI, INITIOQUE PERSECUTIONIS SEuERI, DISQUISITIO.

 § I. Summa disquisitionum eiusmodi utilitas docetur. Occasio. huius.

 § II. Diuersarum de hoc argumento opinionum duplex classis constituitur.

 § III. Sc. producuntur primum, qui post a. CC Apologeticum scriptum esse uolunt. Contra quos.

§ Iu, u, uI. Multis ostenditur, cepisse afflictiones Christianorum sub SEuERO, antequam peculiaria is decreta eam in rem rogaret.

§ uII. Dodwelli speciatim argutie examinantur.

§ uIII. Qui post mortem SEuERI Apologeticum prodiisse dicunt, refelluntur. Quo facto,

§ IX. Ad alteram eorum classem acceditur, qui licet concedant ante a. CC eum esse consignatum, de anno tamen dissident.

§ X. Nostre sententie proponende initium fit, ac primo sub SEuERO scriptum esse ostenditur. Deinde,

§ XI. Post motus ALBINI. Quo uero annus recte possit constitui.

§ XII, XIII. Hos motus a. CXCuI cepisse. A. CXCuII compressos fuisse nouis rationibus docetur, oppositeque rationes euidenter diluuntur. Quo facto,

§ XIu. Pro a CXCuIII. pronuntiatur, ac ex illustri TERTULLIANI loco hec sententia diligenter confirmatur.

 § Xu. Conclusio.

§ I.---Si, qua se utilitate commendat certa temporum, quibus libros suos prisci doctores litteris mandauere, scientia, eo semper studio ac diligentia a uiris eruditis quesita fuisset, non dubito quin multo paucioribus hodie difficultatibus historia sacra abundaret, concinniorique instructa esset ordine. At qui barbariei sordes primi absterserant, maiores nostri, id potius agebant, ut collapse plane litterarum res erigerent, quam ut istis, quas putabant, minutiis sibi aliisque earum conciliarent fastidium. Alia quidem iis, qui diuinos illos restauratores consecuti sunt, meus fuit, quos Scaligero, Baronio, Petauio, Caluisio, aliisque preeuntibus, magna in his curis  stadia confecisse constat. Sed, et patrum nostrorum, nostraque etas summos in hoc genere uiros tulit, Norisium, Pagium, Lloydium, Dodwellum, Tillemontium, Nourrium, multosque, qui Patrum edidere scripta, benedictine familie socios. Quorum omnium de laudibus quanquam ego nichil detraho, non tamen multa ab eis relicta esse dissimulo, multa eruditius quam felicius tractata, multa quod secte flagrarent amore, aut noue cuidam nimium fauerent opinioni, implicata potius, quam euoluta. Nulla alia eius rei testimonia si existerent, ipsa, quibus mutuo se oppugnant, scripta, ipsi, quibus nouas subinde rationes constituunt, libri loquerentur. In historia precipue calamitatum, quibus uetustissimi fratrum nostrorum defuncti sunt, magno  id fuisset emolumento, si librorum, quos pro illis imperatoribus ac presidibus oblatos esse accepimus, ceterorumque, que feruentibus istis uexationibus consignata sunt, scriptorum etas curate definita fuisset. Sic etenim de rerum gestarum serie, malorum illatorum magnitudine, confessorum numero, inuicto, quo sanctissimi homines ualuerunt, animi robore, certior nobis ac plenior esset notitia. Quam quidem egregiam quibuscumque utilitatem prestare posse, nulli, quibus maturius est iudicium, ignorare possunt. Certe miror, quum uir alioqui immortalis, Henricus Dodwellus, bono fortassis consilio, totos martyrum exercitus ciuitate sacra eiiceret, neminem illorum, qui aduersus eum prodiere, in hac sese palestre  exercuisse. Unde tamen illud peti poterat, quo ad audaciam hancce infringendam nil certius, aut utilius esse potest, Patrum quamdiu uerba cum aliorum pugnant locis, semper fere elabendi facultas dabitur. Nullum si aliud perfugium adsit, aut nota quedam testibus inuritur, aut nouum quoddam critices genus aduocatur, quod desperatis opibus auxilium ferat. Interualla uero temporum si curate notentur, si rerum sibi succedentium ordo diligenter explicetur, aut perfricte frontis infamia subeunda, aut uero error eiurandus est. Enimuero defuerunt huic cause eruditi homines; siue quod molestiam his negotiis familiarem fugerent; siue quod eximium illius commodum non perspicue satis cernerent, siue denique quod non tam circumstantiarum, quam ipsarum rerum, rationem sibi habendam esse putarent. Fuerunt quidem,  fateor, quibus partem huius laboris suscipere placuit. Nescio uero, qui factum sit, ut aut nimis indiligenter, aut nimis infeliciter sese expediuerint. Fuerit festinatio, fuerit tedium, fuerit secte studium, aut nescio quid preterea; fuisse aliquid, quod, ut pessime interdum rationes subducerent, effecerit, exploratum est. His ego de caussis, etsi illis longe inferiorem me esse sentio, saxum hocce uolutandi consilium ante aliquod tempus cepi, ac de noua quadam afflictionum christianarum historia, que quum aliis rebus, tum precipue diligentiori temporum notatione emineret, cogitaui. Specimen haud ita pridem nostra de Athenagore etate Dissertatio  exhibuit, qua me celeberrimi Dodwelli rationibus plurimum intulisse  damni, lectio testabitur. Usus quoque ea est felicitate spinosus licet labor, ut non displiceret iis, quorum plurimum ualet apud me auctoritas, quosue intelligentes harum rerum existimatores quidquid prudentiorum est agnoscit. Quapropter nunc denuo uires periclitari, ac num eadem dexteritate tempus celeberrimi APOLOGETICI, quem ingeniosissimus patrum TERTULLIANUS reliquit, eruere quem, tentare decreui. Excitauit me, ut citius quam constitueram id oneris mihi imponerem, elegantissima APOLOGETICI illius editio, quam curis uiri longe eruditissimi, mihique in primis amici, Sigiberti Hauercampi debemus. Tanto eam nitore quum preditam, tam uaria elegantique eruditione munitam, tam ab omni parte illustrem ac emaculatam conspicerem,  id unice statim optabam, ut eodem habitu non huius tantum, uerum reliquorum etiam Patrum, potiores prodirent libri. Sic etenim statuebam, magna tedii illius parte, quod cum litteris hisce coniunctum est, hoc pacto abstersa, fore ut non amplius relicte fere ac orbe a cultoribus antiquitates sacre reperirentur. Erat tamen, quod in tam exculto opere desiderarem, de etate nimirum ac rationibus eius disquisitio. Polliceri quidem intelligebam eruditissimum uirum, se in preparatione reliquis TERTULLIANI aduersus gentes libris premittenda , huic etiam desiderio consulturum esse. Ego uero,  tantum abest, ut in his promissis adquiescerem, ut uel iis instigarer potius, quo hoc onere eum leuarem. Sic enim continuo mecum: Breuior erit eorum, que comparat, expectatio, si laboris in alium, quamuis exigua, particula deuoluetur. Pondus his adiecit cogitationibus optimi uiri adhortatio, que, ut ea, que molirer, perficerem, cunctantem adhuc impulit. Quid multis? E uestigio posthabitis aliis manum labori admoui, ac, quod hic exhibeo, in chartam conieci.

Tuum iam erit dispicere, doctissime HAuERCAMPI, num tanti sit opella nostra, ut nouam condendi huius generis dissertationem molestia supersedere queas. Quod si minus nostra tibi placuerint, animum, scio, qui candor est tuus, probabis. Quis uero ille? ut commodis litterarum inseruirem, histotoriam  malorum in Christianos SEuERO Augusto congestorum explicarem. Teque, si id addi pateris, ad alia perficienda expeditiorem paulo redderem. Si in homine non nimis erudito temerarius, honestus tamen est. De litteris ac TERTULLIANO si minus bene merebor, de te tamen nullo modo male meritus uideri possum. uulgus nimirum consilia ex euentu, boni uiri ex affectu estimant.

§ II.---Circumspicienti mihi, ut fas erat, qui de eadem re ante me eruditi uiri sensissent, ab his penitus relictam, ab illis parum dextre ornatam inueni. Generatim dissensiones ac sententiarum diuortia etiam hic regnare uidebam. Dici quid a nonnullis audiebam: ita uero, ut rationum obliuiscerentur. Diligentius alios ad calculos sedisse animaduertebam,  quorum tamen conatibus non par fortuna responderet. Plurimos magni nominis uiros duces potius sequi, quam in his se macerare numeris uoluisse, cernebam. uel hec sententiarum uarietas, quenam cum ueritate congrueret, ut examinarem, me commouit. Equidem tantum lucis, quantum intricati negotii natura permittit, ei conciliare conabor, ac duo propterea opinionum primum genera constituam. Secularis annus CC terminus esto, qui utrumque disiungat. Alterum itaque eorum erit, qui ante hunc annum, aut eo ipso, libri nostri natales querunt. Alterum horum, qui elapso illo ducentesimo anno eum consignatum esse censent. De ultimo, quod quum longius a ueritate abest, tum facilius confutatur, priori loco  dicam. Prius, cuius rationes maiorem postulant industriam, ac ex ipsis historie arcanis excutiende sunt, posteriori reseruabo.

§ III.---Princeps in iis, quos primum audiendos esse diximus, sententiam dicat Guillel. Caueus, maxime fame et industrie uir. Pro anno is pugnat CCII. Mihi, ait , uerisimilius uidetur scriptum fuisse sub persecutione sexta, circa a. CCII, quo SEuERUS aliquos christianos fieri sub graui pena uetuit. Adiicit his quedam probationis instar, que, si mihi bonum uirum exagitandi animus esset, repeterem. Pars eo pertinet ut, uere imperante SEuERO, pacem Christianorum fuisse turbatam appareat: pars non leuia fuisse mala  illis iniecta ostendit. Que omnia quum a nemine unquam in dubium uocata, tum ea sunt, ut qua ratione eram, quam defendi, confirment, prorsus nesciam. Quocirca melius omissa fuisset, quam subiungit, conclusio: Nulli itaque alii epoche huius scripti annum natalem maiori ueritatis specie assignare possumus. Fundamentum eius non in omnibus que premiserat, sed in hoc solo positum est, non ante a. CCII. SEuERUM decretis suis Christianorum fortunis molestum fuisse. Quod quam lubricum ac infirmum sit, mox patebit. Scripsit certe TERTULLIANUS cum iam malis undique fratres obsessi essent. uerumtamen hoc non sufficit, nisi et hoc doceatur, non antea quam edicta promulgarentur Augusti, calamo eum manus admouisse. Cuius quidem si ostendi potest  contrarium, omnis hecce computatio nullius estimanda est. Neque etiam hoc uir doctus attendit, etiamsi rationes eius multum ualerent, etatem tamen libri ad a. CCIII potius differri debere. Omnia etenim cum ab aliquo iam tempore cedibus ac suppliciis Christianorum feruissent, Noster secte sue defensor exstitit. Quare non satis credibile est, sub ipsum calamitatum exordium, eo ipso, quo nate erant, anno defensionem istam in litteras relatam esse. Ab hoc alienus tamen non erat Henricus Dodwellus. Licet enim, quid de etate APOLOGETICI sentiat, aperte quod sciam nusquam proponat, ex illis tamen, que de uexationibus Christianorum sub SEuERO disputat, quid mente uoluerit sine ulla controuersia colligitur. Ante a. CCII nimirum neminem tranquillitatem perturbasse  cetus sacri sibi persuadet, idque nonnullis, que mox discutiemus, argumentis stabilire enititur.  Decebat sic eum, cui nichil minus quam martyrum copia ferenda uidebatur. Quod si ergo, ut indubitatum est, non antea quam incrementa cepissent calamitates, presides prouinciarum TERTULLIANUS compellauit, certum quoque ex eius sententia est post a. CCII. aut eo labente factum illud esse. Et quid coniecturis opus? Disertiora adsunt eruditi uiri uerba: Inde, inquit , his ipsis temporibus  uel paulo etiam fortasse recentius, noua illa, quam appellat TERTULLIANUS, Christianorum Dei editio, cum eiusmodi inscriptione, Deus Christianorum onochoites, auribus  asininis, altero pede ungulato librum gestantis et togati. Leguntur ea, ad que prouocat, in APOLOGETICO , cuius res hic agitur. Quid clarius itaque, cum Caueo aliisque, circa libri etatem Dodwellum consensisse? Latius hodie uiri huius de paucitate martyrum sententia serpsit, ac plurimorum inter eruditos animos occupauit. Igitur, quin multorum mentibus hec de etate APOLOGETICI opinio infixa sit, non dubium est. Quorum tamen longius hic recensere, quum duces indicati sint, non necessarium esse arbitror. Ad Antonium Pagium potius accedo, qui, licet omnem fere etatem in numeris contriuerit, eidem tamen se addixit sententie. Cum  Hypaticam conscriberet Dissertationem, nemo eo melius, qui pro a. CXCuIII. diserte pronuntiabat. Accipe uerba : TERTULLIANUS APOLOGETICUM conscripsit A. CXCuIII. quo SEuERUS quinquennalia edidit, Romaque discessit, quam ob caussam ad magistratus Romanos illum direxit. Nam licet nullum adhuc ab eodem imperatore aduersus Christianos edictum promulgatum fuisset, Plautianus tamen, cuius auctoritate Rome omnia fiebant, Christianos uexare incipiebat. Egregie sane, quod tum legem nullam ab Augusto in Christianos latam fuisse, agnoscit. Quod de Plautiano addit, Baroni debet suspicioni , quam ipse deinceps profligauit . Probatio uaga est ac generalior, que et in alios annos quadrare posset, quibus Seuerum etiam urbe abfuisse nouimus. Fuerit uero nimis infirma: uellem nichilominus in ea sententia uir doctus perstitisset. Enimuero cum Baronium castigaret, repudiandam sibi eam esse duxit, ac etatem APOLOGETICI ad a. CCu. retulit. Christianorum, audis Pagium , persecutio ante a. CCII. decreta non fuit. Quare cum Tertullianus Apologeticum suum, persecutione ubique iam a multo tempore flagrante, ut ex ipsomet Apologetico colligitur, scripserit, longe tardius prestantissimum illud opus promulgatum, et quidem, ut coniicere licet, anno ducentesimo quinto, quo Antoninus  imperii Cesarei decennalia celebrauit, quoue persecutio magis seuiit. Nemo peioribus unquam auspiciis mentem mutauit. Dum alium leuius peccantem emendare cupit, graui sese errato contaminat. Equidem scio, seuiisse tum in Christianos nationes a ueri Numinis cultu alienas, cum Noster sua consignaret. Qualis uero hinc conclusio? Ergo post emissa a Seuero decreta liber exaratus est. Quasi uero tam rerum imperitus fuerit, ut ui legum antea latarum fratres nostros sepenumero excruciatos fuisse nesciuerit. Aut, si minus hoc perspectum ipsi fuisset, hic ipse Apologeticus tum temporis hoc euenisse, eum non docere potuisset. Sed de hac re iam luculentius commentabor.

§. Iu.---uidimus, iis, qui post a. CCII. librum in litteras esse uolunt, hoc precipue obfuisse, quod  usque ad a. CCII. pacatissimas fuisse res Christianorum crediderint. Hec uero ex eo nata est persuasio, quod hoc anno, quem dixi, decreta a SEuERO in Christianos proposita fuisse, multis ex testimoniis didicerant. Non patuit uidelicet illis ratiocinationis huius imbecillitas: Sanxit a. CCII. in Christianos SEuERUS leges; igitur non antea uexari poterunt. Quamquam Dodwellum hic excipi facile fero, qui ad alias simul argutias confugit, eo quod nichil in hac ratione presidii positum esse perspiceret. Hec quum ita sint, nulla ad hos refellendos certior uia erit, quam si diu ante, quam Augusti ferrentur leges, plurima mala Christianorum incubuisse ceruicibus demonstretur. Totus hicce locus a Theoderico  Ruinarto, qui Dodwellum sibi castigandum sumpsit, pretermissus est. Grauiter is ac permoleste fert, afflictionem totam unius biennii spatio hunc complecti. . Generaliora uero tantum, quibus eum refellat, adducit, quorum alter similia, si quesiuisset, fortassis inuenisset. Diligentiorem inquisitionem, temporumque notationem, quam negotii natura unice flagitat, frustra expectaueris. Maiorem Pagius industriam adhibuit, ut in hisce rebus plurimum possidebat scientie. . Neque tamen hoc momentum attingere potuit, quoniam in initio afflictionis designando ab aduersario, ut ostendi, non dissidebat.  In hoc igitur tantum occupatus est, ut ab a. CCII. ad mortem usque SEuERI pacem sancto cetui non fuisse redditam euincat. Quod illi itaque, et complures alii, intentatum dimiserunt, id ego mihi nunc perficiendum sumam. De anno, qui malis istis initium dederit, precise nunc non agitur. Haud difficulter is ex iis, que de etate APOLOGETICI extra dubium collocabimus, erui poterit. Hic id mihi tantum propositum est, ut ante a. CCII. quo SEuERI in Christianos decreta publicata esse concedo, infinitam erumnarum uim eis exhibitam esse doceam. Primum teneat in testibus eorum ipse noster TERTULLIANUS. Testimonium ex eo ipso Libro, cuius etatem hic constituimus, dicat. Prodiit, id quod nullus negat, cum iam crudelissimis suppliciis  christiani de medio tollerentur. Idem uero de edictis imperatoris nichil prorsus tum auditum fuisse, non uno loco diserte indicat. Coniecturam nunc omitto, quam spernendam tamen esse nego: illud, quod ad presides prouinciarum directus sit, eos solos, non imperatorem, malorum fuisse auctores, argumento esse. Euidentioribus res peragetur testimoniis. Primum hoc esto : Nec ulli magis depostulatores Christianorum, quam uulgus. Plane ceteri ordines pro auctoritate religiosi ex fide, nichil hosticum de ipso senatu, de equite, de castris, de palatiis ipsis spirat. Quid pro nobis euidentius facere possit, equidem nescio. Palatia ipsa, quibus Augustus cum filiis continebatur, de hostium Christianorum numero eximit. Hec qua fronte  scripsisset, si legum in uexandis Christianis iam adfuisset auctoritas? Tota, que cap. Iu, u, uI, legitur, de legibus disceptatio idem luculenter confirmat. Christianorum aduersarii leges pretexebant, que, ut in eos seuiretur, preciperent. Quasnam uero? Recens editas? Minime. Edicta crepabant a mortuis iam rogata imperatoribus, que haud sibi uiolare licere dicebant. Preclare frigidis hisce ratiunculis uir acutus occurrit. Rationibus ante omnia demonstrat, tam sanctam nullam esse legem, que non, si quid iniquitatis contineat, continuo delenda sit. Nec exemplis id carere postea docet, cum Romani uetustissimis licet decretis, quorum iniustitiam cognouerint, omnem detraxerint auctoritatem, ac SEuERUS ipse  legem Papiam abrogauerit. Nonne et uos, inquit , quotidie experimentis iluminantibus tenebras antiquitatis, totam illam ueterem et squallentem syluam legum nouis principalium rescriptorum et edictorum securibus ruscatis et ceditis? uide uero, quibus de legibus sermo sit? De antiquis, ut apertum est, quibus nouas opponit. Pergit ad latores legum aduersus Christianos , quos omnes turpitudinis, scelerumque infamia notatos, Neronisque simillimos fuisse contendit. Quam late hec adseueratio pateat, non inquiro. Satis mihi est, quod ex ea SEuERUM in eorum numero, qui in Christianos decreta sanxerint, ab eo non fuisse habitum, pateat. Ratio ipsa huius rei testis est. Ecquis enim tam amens, ut sapientem uirum sibi persuadeat  hoc argumento leges impugnaturum fuisse, si penes quem tum summa rerum erat eodem sese crimine adstrinxisse constitisset? Festiuum profecto defensorem! qui imperatorem, cuius animum emollire cupiebat, iis adnumeraret, qui mortalium nequissimi, nullisque flagitiis secundi fuerant. Laudat e contrario aliquoties SEuERUM Noster, ac constantissimum appellat Principum. . Adeo remotus erat ab ea opinione, ac si gladium in fratres stringi iussisset. Sed se ipsum explicet TERTULLIANUS, qui Romanos sic alloquitur : Ceterum de tot exinde principibus ad hodiernum diuinum humanumque sapientibus edite aliquem debellatorem Christianorum? Quis Hodiernus ille? SEuERUS, puto. Hunc uero in debellatoribus Christianorum numerandum  esse negat. Quid clarius? Pretereo celebrem ex eadem dissertatione locum : Quales ergo leges iste, quas aduersus nos soli exsequuntur impii, quas nullus Hadrianus, nullus uespasianus, nullus Pius, nullus uerus impressit. Sunt codices, qui Seuerum hic legunt. Ego uero tibi, Hauercampi doctissime, assentior, uirisque egregiis, qui tecum meliorum librorum beneficio uerum nobis restituere. Quam lectionem etsi minus probat Dodwellus (Diss. Cyprian. XI, § 44. p. 69., diffiteri tamen non potuit, sepius in antiquis monumentis Seueri et ueri nomina confundi.

§ u.---Hec sunt, que pro nostra sententia ipse nobis subministrat APOLOGETICUS, quibus quid  reponi possit, non uideo. Alius iam succedat TERTULLIANI locus, ex alio eius libro, eo uidelicet, quem ad martyres in carcere constitutos misit, petitus. Eos intelligi hic martyres debere, qui SEuERO imperante correpti erant, extra dubium est. Ad hos uero corroborandos ultimi argumenti loco hec ponit : Nemo non etiam hominis caussa pati potest, quod in caussa Dei pati dubitat. Ad hoc quidem uel presentia nobis tempora documenta sint, quante qualesque persone inopinatos natalibus et dignitatibus, et corporibus et etatibus suis exitus referant, hominis causa: aut ab ipso, si contra eum fecerint, aut ab aduersariis eius, si pro eo steterint. Statim hic monere possem, apparere satis,  quod imperatorem, quem hominem hic dicit, malorum martyribus illis illatorum auctorem TERTULLIANUS esse noluerit. Alioqui enim scripsisset, hominis istius, qui uos excruciat, caussa. Mitto uero hanc ratiocinationem, ac rem ipsam ad quam uerba hec respiciunt intueor. Cedes multorum hominum dignitate ac meritis illustrium commemorant. Expers historie SEuERI sit, qui hec alio, quam ad necem eorum, quos occasione belli gallici ab ALBINO moti trucidabat, trahi posse putet. Hoc tempus illud erat, quo innumeri, iique preclari, homines preter omnem spem, quod ALBINO fauisse putarentur, ad mortem rapiebantur. Audi Spartianum : Interfectis innumeris ALBINI partium uiris, inter quos  multi principes ciuitatis, multe femine illustres fuerunt , omninm bona publicata sunt, erariumque auxerunt. Tum Hispanorum et Suallorum proceres multi occisi sunt. Mox idem nobilissimorum uirorum in istis turbis uita priuatorum longum satis indicem subiungit . Capitolinus  huic et Herodianus  iungi potest. Ecquid uero est, quod luculentius TERTULLIANUM explicet? Neque uero dubium ex altera parte ALBINUM, quod hic subindicatur, eadem seuitia usum fuisse, presertim posteaquam a SEuERO insidias, quas Capitolinus  exponit, sibi strui senserat. Cui  hoc expendenti graue non accidat, si quis nichilominus non ante a. CCII. uexatos sub SEuERO Christianos fuisse asseueret. Tumultus ALBINI, ut mox docebo, in a. CXCuI. incidit, clades in a. CXCuII. Perinde est, num de hoc, aut illo anno locus intelligatur. Semper enim, longe antequam decreta SEuERI proponerentur, illustres Christianorum sub imperio eius martyres exstitisse, probabit. Scorpiacus TERTULLIANI alia quedam mihi suppeditare posset. Sed alium nunc testem appellari animus est, Clementem Alexandrinum. Stromata hunc sua, que hodie adhuc leguntur, SEuERO regnante composuisse, Eusebius olim prodidit . Priores speciatim libri paulo post imperii eius initium, COMMODO haud ita pridem  exstincto, consignati uidentur. Primo enim libro, quo temporum instituit computationem, ultra COMMODI mortem non progreditur. , . A primo autem certamine usque ad mortem COMMODI anni centum undecim . Hic desinit; manifesto indicio, non multo ante quam hec scriberet, fatis occubuisse COMMODUM. Mihi quidem satis est hoc loco, indubitatum esse, ante a. CCII. hec edidisse Clementem. Auctis per decreta imperatoris Alexandrinorum malis, exulabat uir egregius, ac in Palestina Syriaque potissimum uersabatur; quod post Hieronymum  ex Eusebio  uiri docti bene obseruarunt. Quo quidem turbulento ac calamitoso tempore tam laborioso operi eum uacare potuisse, nullus facile dixerit. Ipse celeberrimus Dodwellus, qui sua sepe uineta cedit, hoc agnouit, ac diu ante a. CCII. Stromata ista exarata fuisse pluribus rationibus binis locis docuit . Quod itaque precipue nobis optandum erat, id consecuti sumus. Reum habemus confitentem. Quod si non multum prouecto SEuERI imperio Clemens scripsit, erroris esse reos, qui ante a. CCII. uexationem cepisse Christianorum negant, exploratum est. Cedes enim ac supplicia fratrum scribenti  ob oculos quotidie uersabantur. En que dicat: , , , , : Nobis autem sunt quotidie redundantes martyrum fontes, qui nostris spectantur oculis, qui torrentur, torquentur et capite truncantur. Respondeant hic, quibus Dodwolli precepta sequi gloriosum ducitur, ac ante omnia uirum cum se ipso concilient. Fatis, quod pueri norunt, ea nocte, que annos CXCII. et CXCIII. seiungebat, satisfecit COMMODUS. Scripserit Clemens primum suum librum tribus post mortem eius annis, a. CXCu. Intercesserint iterum, id quod tamen haud uerisimile est, duo prope anni inter primum et secundum Stromatum uolumen.  Nihilominus, iam a. CXCuII. pulchram Alexandrie eorum cohortem inueniemus, que hoc inspectante cruentam pro SERuATORE mortem oppetierint. Hic uero acumen Baronii mirari liceat, qui ob hec Clementis uerba libros eius post decimum SEuERI annum conscriptos fuisse asseuerat. Ceterum, inquit , cum constet in ipsis Stromatum libris de Christianorum persecutione tunc uigente mentionem fieri, affirmare necesse est, ipsum post annum decimum SEuERI scripsisse. Indignum Annalium scriptore iudicium! Obliuiscitur uir illustrissimus eorum, que mox ipse defensurus erat, iam a. CXCuIII. Plautiano instigante, Christianis iniurias fuisse illatas, quo nomine duplicem committit errorem. Recentiores  facit et Christianorum miserias, quam ipse putabat, et Clementis libros, quam rerum permittit conditio.

§. uI---Nescio an his addi mereatur, ita antiquitus iam fuisse creditum, dudum ante a. CCII. Christianos sub SEuERO exagitatos fuisse? Qui maiorum traditionibus non omnem demunt fidem, hanc non penitus obseruationem spernent. Paulum igitur Orosium, quinti seculi scriptorem, producam, qui, antequam ALBINUS res nouas moliretur, a. minimum CXCuI, grauem SEuERUM Christianis fuisse tradit . uerba hec sunt, que Treculphus Lexouiensis , seculi  noni historicus, nulla uocula mutata, repetiit: Quinta post Neronem persecutione Christianos excruciauit: plurimique sanctorum per diuersas prouincias martyrio coronati sunt. Hanc prophanam in Christianos et Ecclesiam Dei presumptionem Seueri, celestis ultio e uestigio acta subsequitur. Nam continuo rapitur, uel potius retrahitur in Galliam Seuerus e Syria ad tertium ciuile bellum. Unum iam enim Rome aduersus Iulianum, aliud in Syria contra Pescennium gesserat: tertium Clodius Albinus Iuliani in occidendo Pertinacem socius, qui se in Gallia Cesarem fecerat, suscitabat. Idcirco Numen uoluisse, ut quietem imperii ALBINUS turbaret, ait, quod in Christianos SEuERUS fuisset iniurius. Equidem non is sum, qui Orosium summa fide scriptorem esse putem. Neque etiam omnia,  que hic narrat, mea facio. Testem eius tantum esse cupio, quod suo tempore opinio, quam tueor, communiter recepta fuerit. Si qua fides narrationibus, quas a maioribus traditas accepimus, huic etiam, quin aliqua esse debeat, nullus dubitabit. Abiecissem protinus hominem, cuius manifesta nimis fuisset superstitio, si omnium omnino bellorum, etiam cum Iuliano et Nigro gestorum, caussam seuitiam in Christianos dixisset. Iam non prorsus despicio, quoniam religiosius instituit, nec de suppliciis fratrum semper somniat, cum bello orbem terrarum flagrasse intelligit.

§ uII.---Que hucusque disserui, tanta predita esse arbitror perspicuitate ac euidentia, ut in se ipsum iniquus futurus sit, qui contrariis in posterum  partibus se adiungeret. Si res ita postularet, longe plura potuissem proferre; que, cum nullo modo flagitet, mihi in aliud tempus reseruo. Omnia sic cadunt, que non sine sudore forsitan pro rationibus suis celebris Dodwellus excogitauit. TERTULLIANUM primo nobis ille eripere conatur. Intellexit enim in Apologeticum SEuERUM eorum excludere numero, qui uiolentas Christianis manus intulissent; etsi, que nos excussimus, illustria plane loca ne tangat quidem. Quid uero exinde eum colligere existimas? uide et mirare. Decreta imperatoris tum quidem iam rogata, sed in eas partes, ubi TERTULLIANUS degebat, perlata non fuisse . Magnitudinem uidelicet miseriarum diminuere omnibus uiribus conatur. Frigidum  uero somnium! quod fortassis ne iis quidem arridebit, qui Romani imperii statum ignorant. At non minus in explodendo eo frigidus Ruinartus est, qui, si quo loco, hic tum inter niues gallicas uersatus fuisse uidetur . Locis quibusdam tumultuarie coaceruatis longe lateque extensam fuisse persecutionem docet. Quid uero hoc ad Dodwelli argutias? qui non hoc negabat, sed non tam immanes in omnibus prouinciis fuisse ausus contendit, eo quod late ab imperatore leges ad omnes non peruenissent. Si quid uideo, certius ab hac detorsione TERTULLIANUM uindicaui. Duo alia deinceps testimonia attuli, que, si omnia, id quod fieri plane nequit,  APOLOGETICI loca possent elidi, nichilominus ante illum, quem designat, annum Christianos excruciatos fuisse docerent. Inanis est suspicio, cui militat uir doctus. ualeat tamen, si qui uelint. Alia adhuc supersunt, que huic non patent artificio. His immotis ea quoque iacebunt, que idem, ut ad a. CCII. omnium afflictionum initium referat, in medium adduxit , ad duo redeunt illa capita. Otium ait et occasionem Christianos inuadendi gentibus defuisse. Utriusque facile apparet imbecillitas, si cum iis que scripsi contendantur. Demus tamen uiro erudito loquendi ueniam: Nec otium erat antea, inquit, siue ipsi imperatori, siue prouinciarum prefectis, nec ipsis urbium plebibus magistratibusque, quos externa saltem ab hostibus pax in eam seuiendi lasciuiam plerumque conuertit. uix dubito, quin alia cogitauerit,  cum sic scriberet. Quod, queso, uinculum harum propositionum: Bello Romani fuerunt implicati, et: Christiani nichil malorum sensere? Aut nichil ego intelligo, aut nullum. Medios inter maximi belli fragores uALERIANUS infinitas Christianis molestias exhibebat. Clariora hec erunt, si distinctius eius temporis bella intueamur. In Orientis regionibus et Gallia militie uacabat iis annis imperator. Fuerit illic, quod tantisper concedam, in diuiniore cetu pax: quod uero hinc prouinciarum aliarum prefectis, quod plebi erat impedimentum, quo minus Christianos in ius uocarent? Quid notius, nunquam maiorem scelerum impunitatem esse, quam bellis omnia uastantibus? Quid uulgarius denique gentium illa  consuetudine, que maiores nunquam miserias Christi creabant discipulis, quam cum orbis romanus bellicis aliisque calamitatibus premeretur? Rogati, quid causse esset, sacrificuli omnem in Christianis residere culpam confidenter clamabant: Negliguntur Dii, hanc uocem eorum Arnobius refert , atque in templis iam raritas summa est: iacent antique derisui cerimonie, et sacrorum quondam ueterrimi ritus religionum nouarum superstitionibus occiderunt. Hinc ille lacryme; hinc noui nouis orientibus turbis furores. Non erat itaque, cur hanc rationem clariss. Dodwelli uir alioqui paucis in hoc genere conferendus, Seb. Tillemontius, sibi ut optimam repetendam esse duceret . Que quidem, tantum abest, ut aliquid probet, ut contrariis potius partibus aliquid auxilii afferat. Sed exilior adhuc altera, occasionem male Christianis faciendi non abfuisse. Nec occurrebat saltem occasio aliqua, que imperatoris iram in Christianos excitaret, cum nec nigriniani fuissent illi, nec albiniani, ut TERTULLIANUS ait. uerbis hic parco, eo quod inconsideratius nil dici potuisse putem. Adeone nunquam Christianorum rebus imperatores infesti erant, nisi cum aliqui eorum iis, qui ciuilia mouebant bella, sese addixissent? Ne pueri quidem id ferrent. Neque uero de SEuERO hic potissimum queritur, an is ante a. CCII. in Christianos seuierit. Quanquam et huic et aliis ipsum Christianorum nomen  occasionis satis erat. Ideo torquemur, noster ait TERTULLIANUS , confitentes et punimur perseuerantes, et absoluimur negantes, quia NOMINIS PRAELIUM EST.

§ uIII. Plura quam cogitabam in eos dicta sunt, qui ante a. CCII. APOLOGETICUM non fuisse natum, contendunt. Nec tamen nimis, quod sic lucis aliquid historie sacre additum ac tempus uexationis Christianorum sub SEuERO curatius constitutum sit. Pergo iam ad eos, quibus longius adhuc procedere, ac, SEuERO extincto, post a. CCX. librum prodiisse defendere, placet. Facilius hi excusantur, quorum non tam mala Christianorum extenuare, quam ad CARACALLAE quoque initia extendere, animus est. Longe tamen illis argumentorum cedunt prestantia, quorum uis hic prope nulla est. Familiam uir summus  ducit Ios. Scaliger, cuius auctoritatem fraudi nonnullis fuisse, equidem nil miror. Apologeticum, ait is , dubito, an sub SEuERO scripserit, cum dicat: Papias leges heri SEuERUS constantissimus principum exclusit, uidetur de mortuo loqui. Ego uero tam acutus non sum, ut, quid hec TERTULLIANI uerba de mortuo SEuERO exponere cogat, uideam? Laudatur ille. At quis uiuos laudibus solere decorari neget? uox heri adhibetur. Quamobrem autem illa de preterito SEuERI imperio, quod cum die sic TERTULLIANUS contulisset, intelligi debet. Tu iam recte, Hauercampi doctissime, eam de tempore non longe elapso capi posse,  monuisti . Addo ego, capi ita debere, nisi patrum eruditissimum ineptiisse uelimus. Ex Scaligeri sententia hec uoluisset: SEuERUS, quum adhuc uiueret, leges Papias abrogauit. Tacete profecto! Edocendi fortassis Romani erant, non apud inferos ab imperatore hoc beneficium esse prestitum. Sit itaque heri hic nil aliud, quam haud ita pridem. Nihilo tamen minus uir celeberrimus, Petrus Allixius, Scaligeri hoc argumentum comprobauit, illique precipue opinionem suam, minimum non ante a. CCXI. Apologeticum litteris esse mandatum, superstruxit . Quod quam improuide factum sit, euidens esse opinor. Adiunxit idem duas alias pro hac computatione  rationes, quas, etiamsi a celeb. Dupinio iam breuibus dilute sunt , ut hic denuo expendam, institutum postulat. Primum post librum de prescriptionibus nostrum esse compositum, ex eo constare ait, quod in hoc ad illum TERTULLIANUS digitum quasi intenderit. De etate libri de prescriptionibus hic commentandi locus non est. Adoptabo interea Cauei , aliorumque sententiam, circa a. CCuII, publicatum esse. Quemadmodum clariss. Allixius probet, librum hunc in Apologetico commemorari, tantum uidendum est. Locus, quem producit, hic est : Expedite autem PRAESCRIBIMUS adulteris nostris  illam esse regulam ueritatis, que ueniat a Christo, transmissa per comites ipsius, quibus aliquanto posteriores diuersi isti commentatores probabuntur. Mirabilem cernis uiri docti ratiocinationem: Usurpauit prescribendi uocabulum TERTULLIANUS; ergo ad librum de prescriptionibus respexit. Tum demum aliqua eius uis erit, si, antequam de prescriptionibus commentaretur noster, uocem prescribendi Romanis inauditam fuisse, ostenderit. Pergit uero, tangi a TERTULLIANO solis defectum Utice a. CCX. obseruatum. Perii, si uera dicit. Nimis uero ingeniosum, qui ex iis, que spectat, uerbis hec elici posse putet. Audi illa : Quod etiam officia temporum et elementorum munia exorbitant: quod et monstris et portentis naturalium forma turbatur. Ubi  solis hic defectus? ubi Utica? De anni temporibus fruges nec mature satis, nec optime producentibus sermonem esse reor. At concedamus, quod falsum, de obfuscato sole hic aliquid dici: quo pacto eum, qui a. CCX. obtigerit, defectum hic notari demonstrabitur?

§ IX. Tandem aliquando sic ad eos uentum est, qui aut ante a. CC. aut eo ipso anno Apologeticum exaratum esse confitentur, quosue ueritati amiciores esse supra agnouimus. Non eumdem illi cursum tenent, sed in uaria discedunt. Sunt quibus a. CXCuI, placet . Quorum ego quidem rationes ignoro. A. CXCuIII. PAGIUM quondam elegisse, antea docui. Cesar Baronius A. CCI. ut ipse quidem computare assueuit, hoc est, ere uulgaris, quam in disquisitionibus eiusmodi obtinere  notissimum est, a. CXCIX. librum prodiisse uult , uidelicet cum SEuERUS in Parthos, quod hoc anno factum esse sine rationibus censet, moueret, Plautianum pretorio prefectum Rome relictum pacem uiolasse Christianorum coniicit. Quam ob causam TERTULLIANUM, in urbe, ut uult, tum presentem, pericula ista hoc libro repellere uoluisse putat. Suspicionem de Plautiano Anton. Pagius iam sustulit, qui eum in Asiam cum SEuERO migrasse, euicit . Quod, cum TERTULLIANUS scriberet, non nisi christianos Rome degentes excruciatos fuisse, contendit, ipse refellit Apologeticus; quem prouinciarum  presidibus inscriptum esse certum est. De tempore belli Parthici inferius diligenter agetur. Annus CC. a plurimis electus est, iisque eruditissimis uiris. Est in illis IAC. PAMELIUS, , si Io. Forbesio a Corse , qui se eum sequi affirmat, credimus; Baronius enim in sua eum castra pertrahit. Est diligentissimus Tillemontius : quanquam is alio loco  dubius est, annon melius a. CCI. ponendus sit? Est L. E. Dupin , aliique complures, quorum nomina hic recensere, parum arbitror  utile. Nonnulli ex his simpliciter sententiam dicunt, rationes omittunt. Manet enim hec nostra id fati plerumque genus, ut contempta iaceant ac derelicta. Qui diligentissimi sunt, ex eodem sua loco petunt, quem nos in subsidium uocabimus. Differunt in factis, de quibus queritur, ad annos suos referendis, bello nimirum Parthico, ac Albini motibus. Quapropter nichil huic negotio perficiendo magis conducet, quam si meam, et promam, et stabiliam sententiam. Quo facto, quis aliorum rationibus locus esse queat, obscurum amplius esse nequit. Ordine uero ac per gradus incedere animus est; generaliora precedent, ac eorum caussa, qui post SEuERUM etatem libri collocant, eo regnante consignatum esse, demonstrabitur. Specialior sequetur disquisitio, ac impedimenta  cuncta indubitatis argumentis remouebuntur. Ultimo loco de ipso anno deliberabitur.

§ X. Imperante SEuERO opus hoc TERTULLIANUM composuisse, cum loci quidam iam supra a me indicati, tum is quem nunc recitabo declarat. Ceterum, inquit , de tot exinde principibus ad hodiernum, DIuINUM HUMANUMQUE SAPIENTIBUS, edite aliquem debellatorem Christianorum. Eum, qui tum res imperii administrabat, in principibus diuinum humanumque sapientibus, seu utriusque iuris ac litterarum peritis numerat. Excipe SEuERUM; et nullus erit imperatorum, in quem hec conueniant. Aut COMMODUS, aut CARACALLA, quorum ille ante, hic post eum orbi terrarum prefuit, nominandus est. PERTINAX enim  et IULIANUS, qui paucis tantum diebus defuncto COMMODO fastigium hoc tenuerunt, in hunc censum non ueniunt. At quales, queso, illi quos dixi? Nec diuinum, nec humanum sapientes, belluinis uerius quam humanis moribus prediti, flagitiorum, non litterarum scientissimi. Multum e contrario temporis in addiscendis artibus SEuERUS collocauerat. Philosophie ac dicendi studiis satis deditum, doctrine quoque nimis cupidum, Spartianus  uocat: Ardorem eius et industriam Dio commendat, licet ad ea, que mente conceperat, in usum deducenda non adeo aptus fuerit. Hunc nimirum uerborum, que exscribam, sensum esse opinor :  , . Nec enim uALESII mihi uersio ex omni parte placet: Disciplinarum studiosus potius quam peritus; et reliqua. Talis princeps quin suo iure eruditis connumerari potuerit, quis dubitet? Sed longiori probatione haud opus est. Ipsa res extra omne collocat dubium, sub nullo, quam SEuERO, hoc scriptum in litteras relatum esse.

§ XI. Imperatorem habemus. Non omnes deinde imperii eius annos, sed eos tantum, qui ab a. CXCIII. quo illud suscepit, ad a. CC. numerantur, spectandos esse ex antea dictis nouimus. Octo igitur iste annorum circulus nos iam exercebit. Cui uero non exiguum statim detrahetur spatium, si post ciuile ALBINI  bellum in Gallia commotum scriptum esse librum demonstrabimus. Fiet id ope loci huius, quem exhibeo. Nihil unquam in principum capita molitos esse secte christiane socios dum uir ingeniosus contendit, sic inter alia exclamat : Unde Cassii et Nigri et ALBINI? Unde qui inter duas lauros obsident Cesarem? De Romanis, nisi fallor, id est, de non christianis. Preterita imperii mala presidibus in memoriam hoc loco reuocat, periculaque, quibus Imperatores feliciter defuncti sint, recenset. In his precipue tumultum ab ALBINO excitatum memorat. Ad certiorem itaque scientiam nil amplius requiritur, quam ut, quo anno Albiniani hi conatus compressi sint, disquiramus.

§ XII. Enimuero noui hic circuitus. Dissident ii, quorum  magnam in his rebus auctoritatem esse, paucissimi ignorant. Unicus tamen annus tantum eos seiungit. Placet his a. CXCuII; aliis a. CXCuIII. Nos, quibus aliquid, quod ad caussam omnem discutiendam pertinet, pretermittere religio est, indubitatis rationibus, quid sentire oporteat, docebimus. Quod eo quidem libentius fiet, quoniam omnis hec disceptatio de Apologetici anno ex hoc negotio pendet. Peruulgata prior est opinio, quam plerique fastorum conditores , Cesar Baronius , Franc. Mediobarbus , celeberrimus Tillemontius  compluresque  alii tuentur. Hi si maiori rationes suas industria muniuissent, inuiolatas sine dubio ac tectas conseruassent. Muniuissent uero, ut opinor, si quemquam tam audacem fore putassent, ut eas peruertere ac reiicere conaretur. Ego sine omni mora iis me addictum esse profiteor. Cuius consilii rationes, antequam eorum, qui secus sentiunt, apparatum disiiciam, expositurus sum. Fundamentis enim computationis nostre indicatis, facilius iudicabitur quod pretium alteri sit statuendum. Primo omnium hoc obseruari uolo, non diuturnum Albinianum fuisse bellum, sed altero anno ceptum, altero absolutum. Magnis ac festinatis itineribus in Galliam ex Oriente SEuERUS aduolabat. Aderat et statim hostis ALBINUS. Nec mora; congrediuntur, ac uelitationibus  quibusdam de summa rei publice, haud quidem ita magnis, decertant. Ancipiti initio marte pugnabatur, ac in spem uictorie ALBINUS iam erectus erat. Sed paulo post fatalis ac decretoria prope Lugdunum pugna die XI. kal. martias, SEuERO uictoriam, ALBINO afferebat interitum. Omnes, quos habemus, scriptores cuncta hec breui tempore gesta, nec ulterius quam in alterum annum protracta esse, testantur. Nec quod excipi possit ullo modo intelligo. Iam, cur duos hosce annos CXCuI. et CXCuII. esse uelim, accipe. Tria in aciem argumenta educam. PESCENNIUM NIGRUM, alterum SEuERI emulum, a. CXCIu. uictum uitaque priuatum esse, qui in dubium uocet aut uocare possit, nullus est.  Non multo uero post in Galliam SEuERUS sicarios mittebat, qui, ne quem auguste dignitatis porro haberet socium, ALBINUM de medio tollerent. Preter Herodianum , ipsa SEuERI ad ALBINUM epistola, quam percussoribus ei reddendam tradiderat, apud Capitolinum  hoc confirmat. Anno minimum post NIGRI exitium hanc exaratam esse, uel leuis eius inspectio docere potest Euentus expectationi imperatoris cum non responderet, insidieque comparate retegerentur, ALBINUS continuo arma in SEuERUM capiebat. Is nuntio hoc accepto nil quieti dandum esse putabat; sed collectis e uestigio, que poterant, copiis incredibili celeritate in Galliam, qua animi erat uehementia,  properabat, ALBINUM que adoriebatur. Ne Byzantii quidem exspectare uolebat expugnationem. , inquit de eo Herodianus  , , . Ipse iter faciebat sine intermissione, neque festos dies, neque labores ullos magnopere curans, algoris atque estus iuxta patiens. Hanc qui festinationem considerat, non potest, quin a. CXCuI, initium a. CXCuII. finem Albiniani belli factum esse constituat. Insidiatores concedam a. CXCu ablegatos a SEuERO esse. Anno hoc pene finito eos in facinore deprehensos esse, adiungam. Denique A. CXCuI iam exorso rei eius certiorem SEuERUM esse factum dicam. Intra haud ita multos dies more impatientissimus imperator, qui currebat  potius, quam proficiscebatur, Galliam post hunc nuntium acceptum attingere potuit. Aliud ex obsidionis Byzantine tempore presidium parabimus. Dio Cassius trium annorum spatio, , oppugnatam a SEuERO hanc urbem fuisse, scribit . Omnes rei circumstantie, id quod Tillemontio  iam obseruatum esse uideo, non de completo annorum trium circulo has uoces explicandas esse iubent, sed ita tantum, ut tribus annis sibi succedentibus continuatam fuisse obsidionem indicent, licet fortassis primo exeunte cepta, tertio incipiente perfecta sit. Modus hic loquendi Grecis admodum familiaris est. Non  disputabo, cui anno initium eius assignari debeat, num a. CXCIII aut a. CXCIu: sufficit, quod iterum Dioni debemus  NIGRO nondum extincto urbem copiis fuisse cinctam. Cecidit is a. CXCIu. Siue igitur, quod aliqui faciunt, finis a. CXCIII, siue exordium a. CXCIu. preferatur, semper uicimus. Nec tamen nego, melius longe eos sentire, qui A. CXCIu. eligunt, ac multis quidem de caussis. Cadit ergo expugnatio in a. CXCuI. Nondum uero in potestatem imperatoris urbs redacta erat id temporis, cum ALBINO occurrebat, Herodiano teste . Quin in itinere gallico iam constitutus fuisse uidetur, cum recepte urbis nuntius ad eum perferretur.  Quod si ergo Byzantii recuperati et profectionis aduersus ALBINUM annus unus idemque est, ille uero necessario a. CXCuI sit, sequitur omnino A. CXCuII prelium lugdunense commissum fuisse. Si ad a. CXCuIII progrediaris, obsidionem una byzantinam per quatuor durasse annos confiteberis, id quod falsissimum esse ex Dione constat. Maximum est, quod postremo loco afferam, argumentum. Magna apud Gruterum, aliosque inscriptionum, magna apud Biragium numorum, uis est, que natu maiorem SEuERI filium, ANTONIUM, CARACALLAM deinde uocatum, a. CXCuIII Augusti condecoratum esse titulo docet. Qua quidem commoti eruditi homines, licet de die, menseque disceptent  de anni ueritate non dubitant, ac Spartianum, qui id a. CC., decimo tertio CARACALLAE anno, factum fuisse ait , deferendum esse monent. Quo hunc iure reprehendant, quem ego quidem non de titulo Augusti, sed Imperatoris, ANTONINO a militibus imposito, intelligi forte debere, coniicio, non laboro. Ipsam sententiam et amplector, et nullis expositam esse dubiis agnosco. Egregie uero ea nostre subuenit hoc loco computationi. Anno qui lugdunense prelium secutus est, honorem hunc CARACALLAE esse habitum ex Historicis liquet. Herodianus paulo ante  parthicam expeditionem Rome  Spartianus, ut aiunt, in Oriente illud contigisse docet. Alias rationes pretereo. Utraque sententia in anno CXCuIII conspirat, quo in Parthos Imperator mouit. Quod si igitur, imminente iam parthico bello, a. CXCuIII ANTONIUS Imperator salutatus est, nullo modo a. CXCuII occidisse ALBINUM, negari potest.

§ XIII.---Equidem sic argumentis hisce comparatum esse arbitror, ut communem de ALBINI clade sententiam certissimam esse doceant. Si res flagitaret, de aliis addendis essem sollicitus. Iam satius esse puto, ut, quid eos, quibus tritam relinquere uiam placuit, commouerit, disquiramus. Leuia sunt: nec tamen omittenda. Dion. Petauius primas teneat.  Initium is oppugnati Byzantii ad a. CXCu refert. Quam ob rem necessarium quoque fuit, quum triennio obsidio ista continuata sit, ut A. CXCuII., quo Orientem reliquerit SEuERUS, a. CXCuIII quo ALBINUM deuicerit, fuisse diceret . Perspicuus est error, modo obseruetur, fontem eius esse, quod male exordium oppugnationis byzantine a. CXCu tribuerit. Hec uero, ut id faceret, ratio eum impulit, quod NIGRO superstite tante molis operi, qualis hec obsidio, SEuERUM uacare non potuisse, credidit. Contrarium ex Dione uir eruditus discere potuisset, ut iam indicaui. Reuocetur itaque cum Dione bysantine oppugnationis initium ad uerum suum a. CXCIu, et  res ipsa, ut in gratiam nobiscum redeat, Petauium coget .

Henricus Norisius eidem se patrocinari opinioni innuit , at rationes non aperit, Spartianum ab eo laudari uideo, quem nichil huiusmodi dixisse scio. Quare me confestim ad Anton. Pagium confero, cui hanc eram ex instituto stabilire propositum fuit. . Fallitur enim Tillemontius, qui Pagium secum facere ait  . Summa rationum eius, quas mire disiectas in unum colligo, hec est: Quinquennalia SEuERI, sine ulla controuersia A. CXCuIII, Rome celebrata sunt, Herodianus uero statim post pugnam lugdunensem ingenti cum celeritate Romam eum petiisse,  ac, simul ac aduentauerit, Quinquennalia ista exhibuisse narrat. Quare si paulo post interemptum ALBINUM, cuius cladem decima nona februarii die contigisse nullus inficiatur, imperator Romam ingressus est, si inter reditum hunc eius in urbem et quinquennalia nulla aut exigua mora fuit interposita, eumdem necis ALBINI et quinquennalium annum esse deberi, indubitatum est. Nisi, quam facilis in his rebus lapsus esset, scirem, certe admirarer, ab homine tam erudito infirmas eiusmodi ratiunculas proficisci potuisse. Mihi quidem in illis generatim id displicet, quod sic motibus ALBINIANIS tres annos contra omnem fidem tribuit. Arma A. CXCuI, sumpta esse profitetur. Petauium alio loco reprehendit,  qui ob eam, que ipsi cum Pagio communis erat, sententiam, sequentem annum pretulerat . Neque tamen, se hoc pacto in longe difficiliores, quam Petauium, tendiculas incidere sentit, quum in tertium annum omnibus repugnantibus bellum istud protrahat. Est et aliud, quod hanc premit sententiam. Iter SEuERI in Orientem ad expeditionem parthicam, quod eodem anno CXCuIII. factum esse conceditur a uiro docto, cum quinquennalibus istis, redituque in urbem coniungitur. At hoc omnium scriptorum aduersatur testimoniis, qui sic de his rebus exponunt, ut sine omni dubio ad alium annum reditus SEuERI in urbem e Gallia, ad alium migratio ad debellandos Parthos referenda sit. Quid de rationibus speciatim dicam,  quarum nulla se sustentare, uel leuiter potest? Distincte quamlibet excutiam. Incertissimum est, a. CXCuIII quinquennalia SEuERUM exhibuisse. Ipse celeb. Pagius hanc inculcauit regulam: Quinquennalia, Decennalia et id genus festa, modo anno quinto ineunte, modo exeunte indiscriminatim celebrabantur . Lubrico eam fundamento ab eo impositam esse non ignoro, illi nimirum, cuius princeps auctor est, sententie, imperatores in solemnitatibus eiusmodi consularem semper dignitatem suscepisse. Neque tamen alioqui suis ea neruis destituta est, ut nonnulli sibi  persuadent. Exstant et eorum, qui ineunte anno quinto aut decimo, et eorum, qui exeunte eo ludos hos exhibuere, exempla. In illis CONSTANTINUS M. est, cuius primum anni tricesimi diem, XXu Iulii, ceremoniis tricennalium illustrem fuisse constat. Applicemus hec SEuERI annis, et uidebimus, tam a. CXCuII quam a. CXCuIII, eum spectacula ista plebi edere potuisse. Prepositus est imperio circa medium forte a. CXCIII. Diem et mensem, de quo alii litigant, scire parum refert . Ego ipsum interea Pagium sequar, qui Idibus Maii id factum censet . Quintus itaque imperii eius a. CXCuII, mense Maio exordiendus erit. Que iam uero ratio afferri potest, qua inuicte demonstretur, non a. CXCuII, quo  quintus SEuERI annus incipit, sed a. CXCuIII, quo desinit, Quinquennalia eum dedisse. Utrumque enim fieri potuisse certum est. Reliquorum deterior adhuc conditio est. Falsum est Herodianum dicere, Imperatorem statim post aduentum in urbem plebi munera ista edidisse, que quinquennalia uocat. Audiamus uiri uerba : , , , , , . Politianus ita uertit: Postea uero quam in templum Iouis ingressus est, omniaque sacrificia de more  peregit, reuersus in palatium magnoque congiario populum Romanum, uictorie nomine, prosecutus, ac nummos militibus largitus est, simul alia permulta indulsit, que nunquam antea acceperant. Quinquennalium hic mentionem quero, sed frustra. Pagium quidem dicere audio: Que nouitates gratiaque quinquennalium SEuERI indicia. Infelicem uero diuinationem! Quasi non aliis temporibus, quam Quinquennalibus, istiusmodi rebus donari populus potuerit. Et quid obfuit, doctissime Pagi, quod uoces illas Herodiani non uideres, ? Ob uictoriam de ALBINO reportatam, non Quinquennalis imperii caussa, de quibus ludis postea separatim Herodianus dicit, hanc liberalitatem SEuERUS exercebat. Non minus in eo fallitur, quod ex Herodiano  patere ait, Augustum statim post ALBINI cladem Romam contendisse. Dicit is quidem, quum Romam peteret, eum migrasse. At non iter illud cedem ALBINI confestim excepisse memorat . Potius, non antea eum Romam esse reuersum narrat, quam res ordinasset Britannie, composuisset Galliam ac de magna amicorum ALBINI copia supplicium sumpsisset. Que tanti momenti sunt negotia, ut multum temporis in perficiendis illis consumptum sine dubio fuerit. Nihil igitur iam certius esse affirmamus, quam A. CXCuII  motus ALBINI, auctore eius occiso, sedatos fuisse.

 § XIu.---Atque sic inoffenso pede ad reliqua pergi, annusque Apologetici nostri facilius constitui potest. Libere igitur a. CXCuIII, laborantibus fratribus eo subuenire uoluisse, pronuntio. Locus, qui hanc firmat opinionem, hic est: Sed et qui nunc scelestarum partium socii aut plausores quotidie reuelantur, post uindemiam parricidarum racematio superstes, quam recentissimis et ramossisimis laureis postes prestruebant? quam elatissimis et clarissimis lucernis uestibula enubilabant? quam cultissimis et superbissimis toris forum sibi diuidebant? non ut gaudia publica celebrarent, sed ut uota propria iam edicerent in aliena solemnitate et exemplum atque imaginem spei sue inaugurarent, nomen principis in corde mutantes. Eadem officia deperdunt et qui Astrologos et Aruspices et Augures et  Magos de Cesarum capite consultant . Non fugit illustris hicce locus Baronium: non Tillemontium preteriit. Sed neuter, quod absque diminutione tantorum hominum dixerim, eo recte uti potuit, eo quod in aliis rebus errarent. uidit aliquid Baronius ac de strage reliquiarum ALBINI eum interpretandum esse, bene monuit . Aetatem libri idcirco recte notare non potuit, quoniam a. CXCuIII. SEuERUM reducem factum fuisse Romam, ac a. CXCIX, Parthis signa demum illata esse, statuit. Tillemontius uero, cuius industriam stupendam alioqui esse fateor, de NIGRI eum sectatoribus improuide intellexit, quos quum Parthis iam SEuERUS immineret, Plautiano suasore, eum persecutum esse, Spartianus   prodit. Propterea a. CC aut CCI Apologeticum exaratum esse uoluit  . Quamquam ne id quidem intelligo, cur hanc Nigrinianorum stragem, quam Spartianus inter belli parthici initia collocat, post ipsam difficillimam urbis Atre obsidionem accidisse, uir eruditus censeat. Nos, diligenter excusso TERTULLIANI loco, facilem negotio exitum inueniemus. Parricide quinam sint in eo, apertum est; ii nempe, qui ALBINO imperium affectanti aut ope aut consilio affuerant. Cicero iamdudum sic senserat  plus etiam quam parricidas eiusmodi esse homines: siquidem, ut addit, atrocius est patrie parentem quam suum occidere. At horum longe plurimi qui aut uere criminis  istius rei erant, aut falso habebantur, tam in Gallia, quam Rome deinde supplicio affecti erant, preter eos qui aperte arma tulerant. Herodianus et Spartianus hic possunt consuli. Atque hoc est, quod uindemiam TERTULLIANUS uocat. Racematio quedam, ut quidem Imperator putabat, adhuc supererat.  Suspicax scilicet et simul argenti cupidus princeps, quum iam omnia tranquillitati restituta essent, nichilominus quosdam e latebris ueluti protrahebat, quos insidias sibi fecisse aiebat, ac ad mortem ideo rapi iubebat. Ista uigente racematione, ut loquitur, TERTULIANUS scribebat. Scire itaque, quo tempore reliquias seditiosorum inuestigauerit SEuERUS, est ipsum Apologetici annum scire. Ipse uero illud indicat post solemnia quedam Rome facta euenisse, in quibus isti imperatoris inimici magnum falso gaudium pre se tulerint. Quantum intercesserit interuallum non addit. Patet tamen, haud ita magnum intelligi debere. Est et alius in alio eius libro locus, qui, quod ad hoc momentum, hinc quasi explicat : Nunquam, ait, Albiniani, aut Nigriani, uel Cassiani inueniri potuerunt  Christiani: sed iidem ipsi, qui per genios eorum in pridie usque iurauerant, qui pro salute eorum hostias et uouerant et fecerant. De eadem re loquitur uir ingeniosus, de qua in nostris, que exponimus. uocem itaque pridie, que breue denotat tempus, ad utrumque trahi, quid prohibet? Quenam uero erant hec gaudia publica, ad que respicit? Fallor aut quinquennalia innuit. Romam quidem quum ingrederetur SEuERUS post interfectum ALBINUM, gaudiis omnia et plausibus personabant . Nec nobis id obesset, si quis eam hic letitiam publicam indicari diceret. Longe tamen probabilius arbitror de quinquennalibus sermonem esse, cum alias ob caussas, tum quod uota pro salute  Augusti tum esse facta, subindicat: Sed ut uota propria iam edicerent in aliena solemnitate, et reliqua. Ecquid uero notius, ludis quinquennalibus hunc morem precipue obseruatum fuisse? Equid his numorum inscriptionibus celebrius: uOTA DECENN. SUSCEP.? Tangit has ceremonias sine dubio Herodianus, qui preter munus illud, quod Romam redux Imperator populo exibuerat, aliam eius huius generis liberalitatem paulo ante parthicam expeditionem commemorat. , , , . Sed et congiaria dedit uberrima et certamen proposuit, undique accitis ludionibus atque athletis. Idem Spartianus perhibet  cuius hec sunt:  Profectus deinde ad bellum parthicum est, edito gladiatorio munere et congiario populo dato. uide, quam amice hi duo conspirent: quam apte uterque precessisse aliquam magne munificentie solemnitatem expeditionem parthicam tradat. Que si celeberrimus attendisset Tillemontius, aliter sine dubio instituisset. De Pescenni NIGRI sectatoribus, quas in Syria uenabatur SEuERUS, sermonem hic esse censet. At eos inducit TERTULIANUS, qui Romanis interfuerint spectaculis. Quales, qui in Syria delitescebant, NIGRI sectatores non erant. Quo anno, num a. CXCuII aut CXCuIII festos hosce dies imperator indixerit, parum curo. Id mihi tantum, ut ostendam, incumbit, sanguinem denuo Albinianorum, ut credebantur,  profusum fuisse, quum in eo esset, ut Parthos inuaderet. Nullus quidem si produci testis posset, nichilo minus certa mea esset computatio, qui omnium instar TERTULIANUM commendare possem. Adest uero commode Spartianus, auspiciaque noui belli cedibus hominum inquinata fuisse, tradit : Multos inter hec  caussis uel ueris uel simulatis occidit. Damnabantur autem plerique cur iocati essent: alii cur tacuissent: alii cur pleraque figurata dixisseut: ut esset imperator uere nominis sui, uere Pertinax et Seuerus. Huc etiam, que paulo post consequuntur, uerba refero, que, ut opinor, non ad solam Nigrinianorum in Oriente persecutionem  pertinent, et cum ultimis TERTULLIANI conferenda sunt: Multos etiam, quasi Chaldeos aut uates de sua salute consuluissent, interemit, precipue suspectos unumquemque idoneum imperio. Transacta res est. a. CXCuIII, omnium consensu, in Parthos SEuERUS profectus est. Tum post quinquennalia exhibita, quum iam nil nisi prelia et Parthorum funera spiraret, racematio illa rebellium, de qua TERTULLIANUS, contigit. Igitur, quin eodem anno Apologeticus sit exaratus, dubitari amplius nequit. Licet nunc quoque annum primum calamitatum christianis imperante SEuERO illatarum designare. Sustinuerant iam per aliquod tempus furorem hostium, quum pro eis noster uerba faceret. Certe nusquam de uulneribus nuper inflictis, sed inueteratis iam malis, loquitur.  Quod, si non prius, minimum a precedenti a. CXCuII miserias eorum repetendas esse, ostendit.

§ Xu.---Habes iam, que de etate Apologetici TERTULLIANI tecum communicare statui. Equidem, ut cum robur, tum perspicuitatem iis compararem, pro uiribus studui, utrumque num consecutus sim, aliorum esto iudicium. Aliquid si obscuritatis adheret, non tam meo id uitio factum esse cogitabis, quam negotii ipsius. Habent hoc disquisitiones eiusmodi, ut semper aliquid domesticarum secum uehant sordium. Sed nec iis, qui prima merent stipendia, scribuntur, uerum iis qui iam aliquem inter ciues eruditos gradum nacti utriusque historie, rerumque criticarum non ignari sunt. Quibus quidem, quod illis perobscurum uidetur, nullam difficultatem parere  solet. Mihi, si fata uelint, suisque labor noster fautoribus non plane caruerit, hac uia pergere propositum est. De reliquis TERTULLIANI operibus non eadem tantum industria, uerum etiam de uita eius satisque diligentius, quam huc usque factum uideo, peculiari libro commentabor; cui dissertationes quasdam in opera eius adiiciam.

Dudum est, quod eruditiores nouam eorum editionem exoptant. Ac nemo me quidem libentius hoc onus in se deuoluisset, si ea mihi uiuendi sors obtigisset, ut me rite eo defungi posse putarem. Que quum mihi negata sit, ea tamen, qua dixi, ratione, non tam de hac parte, quam de ipsa Historia sacra et ciuili bene mereri, constitui. Molitus est eiusmodi  opus immortalis memorie uir, Henricus Dodwellus . Mors quominus ad finem perduceret, prohibuit. Ego uero uehementer dubito, an par eruditioni candor ac iudicii maturitas in eo futura fuisset. Habemus TERTULLIANI uitam a PETRO Allixio: At eam, quam si dixero minus esse perfectam ac elaboratam, a ueritate non aberrauero. Sint ea, que in hac Dissertatione ex ea considerauimus, speciminis loco. Petri Thome  du FOSSE uitam TERTULLIANI, quam sine nomine auctoris prodiisse, Dupinius testatur , nec ego, nec omnes forte, qui extra Galliam uersamur, uidimus. Palma igitur adhuc in medio posita est; quam ut mihi uindicem, si uixero, studebo. Non is sum, qui me iis, quos nominaui, uiris doctrina longe inferiorem esse nesciam. Idem tamen, nimis fortassis audacter, Dodwellum ueritatis amore, ceteros assiduitate et diligentia me superaturum esse, spondeo.





QUINTI SEPTIMII FLORENTIS TERTULLIANI AD NATIONES 



LIBER PRIMUS.

 1. Testimonium ignorantie uestre, que iniquitatem dum defendit, reuincit, in promptu est, quod omnes, qui uobiscum retro ignorabant et uobiscum oderant, simul eis contigit scire, desinunt odisse qui desinunt ignorare, imo fiunt et ipsi quod oderant, et incipiunt odisse quod fuerant. Adeo quotidie adolescentem numerum Christianorum ingemitis. Obsessam uociferamini ciuitatem; in agris, in castellis, in insulis Christianos; omnem sexum, omnem etatem, omnem denique dignitatem transgredi a uobis quasi detrimento doletis. Nec tamen hoc ipso ad estimationem alicuius latentis boni animos promouetis; non licet rectius suspicari, non libet propius experiri; hic tantum curiositas  humana torpescit. Amatis ignorare, quod alii gaudeant inuenisse; mauultis nescire, quia iam odistis, quasi certe non odituros uos sciatis. Atquin, si nullum erit odii, reperietur optimum utique ab iniustitia priore discedere; sin uero caussa constiterit, nichil odio detrahetur, quod adeo amplius iustitie scientia cumulabitur, nisi si emendari pudet aut excusari piget. Scio plane, qua responsione soletis redundantie nostre testimonium conuenire: non utique eo bonum preiudicari, quia plerosque conuertat et sibi rapiat, inquitis. Noui demutationem mentis et malas partes. Quot desertores bone uite? quot transfuge in peruersum? Multi bona fide, imo iam plures pro extremitatibus temporum. uerum deficit adequatio comparationis istius. Nam de malo ita constat  apud omnes, ut ne ipsi quidem rei, qui ad malum transeunt et a uobis in peruersa diuertunt, defendere malum pro bono audeant. Turpia timori, pudori impia habent; denique gestiunt latere, deuitant apparere, trepidant deprehensi, negant accusati; ne torti quidem facile aut semper confitentur, certe damnati merent; exprobrant etenim quod erant in semetipsos:  male mentis ab innocentia transitum uel fato imputant; adeo nolunt suum esse, quia malum negare non possunt. Christiani uero  quid tale consequuntur? Neminem pudet, neminem penitet, nisi tantum pristinorum. Si denotatur, gloriatur: si trahitur, non subsistit. Si accusatur, non defendit; interrogatus, confitetur; damnatus, gloriatur. Quod hoc malum est, in quo mali natura cessat?

2. In quo ipsi etiam contra formam indicandorum malorum iudicatis. Nam nocentes quidem perductos, si admissum negent, tormentis urgetis ad confessionem, Christianos uero sponte confessos tormentis comprimitis ad negationem. Que tanta peruersitas,  ut confessioni repugnetis, tormentorum officia mutetis, gratis reum euadere, inuitum compellentes negare? Presides extorquende ueritatis, de solis nobis mendacium exquiritis, ut dicamus nos non esse quod sumus. Opinor, non uultis nos malos esse, ideoque gestitis de isto nomine excludere. Sane ceteros ad hoc tenditis  et carnificatis, ut negent esse quod esse dicuntur. Atquin illis negantibus non creditis; nobis, si negauerimus, statim creditis. Si certi estis nos nocentissimos esse, cur etiam in hoc aliter quam nocentes a uobis agimur? Non dico quod neque accusationi neque recusationi spatium commodetis; soletis et inaccusatos et indefensos non temere damnare. Sed uerbi gratia si de homicida confutatur  , non statim confesso eo nomen homicide dispuncta caussa est aut  satiata cognitio. Quanquam confessis difficile creditis; uerum insuper consequentia exigitis, quotiens cedem egerit, quibus in locis, quibus spoliis, sociis, receptoribus, ne quid omnino mali hominis delitescat, aut desit aliquid instruende ad sententiam ueritati. Porro de nobis, quos atrocioribus ac pluribus criminibus deputatis, breuiora ac leuiora elogia conficitis.  Credo, non uultis oneratos, quos omni opere perditos uultis, aut non putatis requirenda que nostis. Hoc ergo peruersius, si cogitis negare, de quibus certissime scitis, imo, quod magis odio uestro competebat, seposita forma iudicandi, proprio studio non ad negationem certare, ne quos odistis liberaretis, sed ad confessionem singulorum scelerum, quo magis inimicitie satiarentur ex aggeratione penarum, dum recognoscitur, quot quisque iam conuiuia illa celebrasset, quotiens in tenebris incursionis incesta. Quid? quod eradicandi generis diffundenda erat requisitio, porrigenda questio in socios consciosque. Perducerentur  infantarii et coqui et ipsi canes  pronubi, emendata res esset  . Etiam spectaculis gratia aggregaretur; quanto enim studio in caueam  conueniretur, depugnaturo aliquo, qui centum infantes deuorasset? Sed enim tam horrenda tamque monstruosa de nobis deferuntur. Utique erui debuerunt, ne incredibilia uiderentur, et odium in nos publicum refrigesceret. Nam et plerique fidem talium temperant, horrentes  naturam querere pabulum ferinum, quam concubitus ab humano genere preclusit.

3. uos igitur, alias diligentissimi ac pertinacissimi discussores scelerum longe minorum, cum talibus tam horrendis et omnem impietatem supergressis eam diligentiam deseratis, neque confessionem recipiendo iudicantibus semper laborandam, neque exquisitionem digerendo damnatoribus semper consulendam: iam apparet, omne in nos crimen non alicuius sceleris sed nominis dirigi. Adeo, si de criminum  ueritate constaret, ipsa criminum nomina damnatis accommodarent, ut ita pronuntiaretur in nos: illum homicidam, uel incestum, uel quodcumque iactamur, duci, suffigi, ad bestias dari placet. Porro sententie  uestre nichil nisi Christianum confessum notant; nullum criminis nomen exstat, nisi nominis crimen est: hec etenim est reuera ratio totius odii aduersus nos. Nomen  in caussa est, quod quedam occulta uis per uestram ignorantiam oppugnat, ut nolitis scire pro certo, quod uos pro certo nescire certi estis, et ideo nec creditis que non probantur, et, ne probentur facile  , non uultis inquirere, ut nomen inimicum sub presumptione criminum puniatur: adeo ut de nomine inimico recedatur, ideo negare compellimur, dehinc negantes liberamur tota impunitate preteritorum: iam non cruenti, neque incesti, quia nomen illud amisimus. Sed dum hec ratio suo loco ostenditur, uos quam insequimini ad expugnationem nominis, edite: quod nominis crimen, que offensa,  que culpa? Prescribitur enim uobis, non posse crimina obiicere, que neque institutum  dirigit, neque probatio  assignat, neque sententia enumerat. Quod presidi offeratur, quod de reo inquiratur, quod respondetur uel negatur, quod de consilio recitatur, id reum agnosco. Itaque de nominis merito, si qui reatus est nominum, si qua accusatio uocabulorum, ego arbitror nullam esse uocabulo aut nomini querelam, nisi cum quid aut barbarum sonat, aut infaustum sapit, uel impudicum, uel aliter quam enuntiantem delectet. Hec uocabulorum aut nominum crimina, sicuti uerborum atque sermonum barbarismus est uitium et solecismus et insulsior figura. Christianum uero nomen, quantum significatio est, de unctione interpretatur; etiam cum corrupte a uobis Christiani  pronuntiamur , sic quoque de suauitate uel bonitate modulatum est  . Detinetis igitur in hominibus innoxiis etiam nomen innoxium nostrum, non incommodum  [1Kb]  lingue, non auribus asperum, non homini malum, non patrie infestum, sed et grecum aliis et sonorum et interpretatione iucundum. Et utique non gladio aut cruce aut bestiis punienda sunt nomina.

4. Sed dicitis, sectam nomine puniri sui auctoris. Primo quidem, sectam de auctoris appellatione notari, utique probum usitatumque ius est, dum philosophi quoque de auctoribus cognominentur, Pythagorici et Platonici  , ut medici Erasistratei, et grammatici Aristarchii. Itaque si ob auctorem malum mala secta, tradux mali nominis plectitur. Atquin temeritate presumeretur; prius erat cognoscere auctorem, ut cognosceretur secta, quam de secta inspectionem auctoris retinere. At nunc necessario ignorando sectam, qui ignoratis auctorem, aut non recensendo  auctorem, quia nec sectam recensetis, in solum nomen impingitis, quasi in illo detinentes sectam et auctorem quos omnino non nostis. Et tamen Philosophis patet libertas transgrediendi a uobis in sectam et auctorem et suum nomen, nec quisquam illis odium mouet, cum in mores, ritus, cultus, uietusque uestros palam ac publice omnem eloquii amaritudinem elatrent, cum legum contemptu, sine respectu personarum, ut quidam etiam in principes ipsos libertatem suam impune iaculentur. Sed ueritatem seculo operosissimam philosophi quidem affectant, possident autem Christiani; ideoque qui possident, magis displicent, quia qui affectat, illudit  , qui possidet, defendit: denique Socrates ex ea parte damnatus est, quia proprius tentauerat ueritatem, deos uestros destruendo:  quanquam nondum tunc in terris nomen christianum, tamen ueritas semper damnabatur. Itaque et sapientem non negabitis, cui etiam Pythius uester testimonium dixerat: uirorum, inquit, omnium Socrates sapientissimus  . uicit Apollinem ueritas, ut ipse aduersus se pronuntiaret; confessus  est enim, se deum non esse, sed eum quoque sapientissimum affirmans, qui deos abnuebat; porro apud uos eo minus sapiens, quia deos abnuens, cum ideo sapiens, quia deos abnuens. Quo more etiam nobis soletis: bonus uir Lucius Titius, tantum quod Christianus; item alius: ego miror Caium Seium grauem uirum factum Christianum. Pro stultitie cecitate laudant que sciunt, uituperant que nesciunt, et id quod sciunt eo quod nesciunt uitiant. Nemini subuenit: ne ideo bonus quis et prudens, quia Christianus; aut ideo Christianus, quia prudens et bonus; cum sit humanius occulta manifestis adiudicare, quam manifesta de occulto preiudicare. Aliquos retro ante hoc nomen uagos, uiles, improbos norant, emendatos repente mirantur, et tamen mirari quam  assequi norunt. Alii tanta obstinatione certant, ut cum suis utilitatibus depugnent, quas de commercio istius nominis capere possunt. Scio maritum unum atque alium, anxium retro de uxoris sue moribus, qui, ne mures  quidem in cubiculum irrepentes sine gemitu suspicionis sustinebat, comperta caussa noue sedulitatis et inusitate captiuitatis  , omnem  uxori patientiam obtulisse, negasse zelotypum, maluisse lupe quam Christiane maritum; ipsi suam licuit in peruersum demutare naturam, mulieri non permisit in melius reformari. Pater filium, de quo queri desierat, exheredauit. Dominus seruum, quem preterea necessarium senserat, in ergastulum dedit. Simul quis intellexerit Christianum, mauult nocentem. Nam et ipsa per se traducitur disciplina, nec  aliunde prodimur, quam de bono nostro. Si et mali  de suo malo radiant, cur nos soli contra instituta nature pessimi de bono denotamur? Quid enim insigne preferimus, nisi primam sapientiam, qua friuola humane manus opera non adoramus; abstinentiam, qua ab alieno temperamus; pudicitiam, quam nec  oculis contaminamus; misericordiam, qua super indigentes flectimur; ipsam ueritatem, qua offendimus; ipsam libertatem, pro qua mori nouimus? Qui uult intelligere qui sint Christiani, istis indicibus utatur necesse est.

5. Quod ergo dicitis: pessimi et probrosissimi auaritia, luxuria, improbitate; non negabimus quosdam; sufficit et hoc ad testimonium nominis nostri: si non omnes, si non plures. Necesse est in corpore, [et] quantum uelis integro aut puro, ut neuus aliquis effruticet, aut uerrucula exsurgat, aut lentigo sordescat. Celum ipsum nulla serenitas tam colata purgat, ut non alicuius nubecule flocculo resignetur. Modica macula in fronte, in parte quadam exemplari  uisa, quo uniuersitas munda est: maior boni portio modico malo ad testimonium sui utitur. Cum tamen aliquos de nostris malos probatis, iam hoc ipso Christianos non probatis; querite, secta cui malitie deputatur? Ipsi in colloquio, si quando aduersus nos, cur ille, inquitis, fraudator, si abstinentes Christiani? cur immitis, si misericordes? Adeo testimonium redditis, non esse tales Christianos, dum cur tales sint qui dicuntur Christiani, retorquetis. Multum distantie inter crimen et nomen, inter opinionem et ueritatem. Nam et nomina sic sunt instituta, ut fines suos habeant inter dici et esse. Quot denique philosophi dicuntur, nec tamen legem philosophie adimplent? Omnes nomen de professionibus gestant; seducant nomen professionis prestantia, qui superficie uocabuli infamant ueritatem. Non statim sunt, qui  dicuntur; sed quia non sunt, frustra dicuntur, et fallunt eos, qui rem nomini addicunt cum de re status nominis competat. Et tamen eiusmodi neque congregant neque participant nobiscum, facti per delicta denuo uestri; quando ne illis quidem misceamur, quos uestra uis atque seuitia ad negandum subegit. Utique enim facilius inter nos inuiti desertores discipline, quam uoluntarii continerentur. Ceterum sine caussa uocatis Christianos, quos ipsi negant Christiani, qui se negare non norunt  .

6. His propositionibus responsionibusque nostris, quas ueritas de suo suggerit, quotiens comprimitur et coarctatur consciencia uestra, tacite ignorantie sue testis, confugitis estuantes ad arulam quamdam,  id est, legum auctoritatem, quod utique non plecterent  sectam istam, nisi de meritis apud conditores legum constitisset. Quid ergo prohibuit apud executores quoque legum proinde constare, cum de ceteris criminibus, que similiter legibus arcentur ac puniuntur, nisi prius requiratur, pena cessat? uerbi gratia, homicidam, adulterum lege, discutitur tamen de ordine admissi; et tamen cognitum est omnibus genus facti. Christianum puniunt leges. Si quod est factum Christiani, erui debet; nulla lex prohibet inquirere. Atquin pro legibus facit inquisitio. Quomodo enim legem obseruabis cauendo quod lege prohibetur, adempta diligentia cauendi per defectum agnoscendi quid obserues. Nulla sibi lex debet conscientiam iustitie sue, sed eis a quibus captat obsequium. Ceterum suspecta lex est, si probari se non  uult. Merito igitur tamdiu iuste in Christianos et reuerende et obseruande censentur, quamdiu ignoratur quod persequuntur; merito, post agnitionem iniquissime reperte, cum suis macheris et patibulis et leonibus despuuntur; legis iniuste honor nullus est. Ut opinor autem, dubitatur de iniquitate legum quarumdam, cum quotidie nouis consultis constitutisque duritias nequitiasque earum temperetis.

7. Unde ergo, inquitis, tantum de uobis fame licuit, cuius testimonium suffecerit forsitan conditoribus legum? Quis, oro, sponsor aut illis tunc aut exinde uobis de fide? Fama est. Nonne hec est:

Fama  malum, quo non aliud uelocius ullum. 
Cur malum, si uera semper sit, non mendacio   plurimum  ? que ne tum quidem cum uera defert, a libidine mendacii cessat, ut non falsa ueris intexat adiiciens, detrahens, uarietate confundens. Quid, quod ea conditio illi, ut nonnisi cum mentitur perseueret; tamdiu enim uiuit, quamdiu non probat quidquam; siquidem approbata cadit, et quasi officio nuntiandi functa decedit; exinde res tenetur, res nominatur; nec quisquam dicit, uerbi gratia: hoc Rome aiunt factum; aut: fama est, illum prouinciam sortitum; sed: ille prouinciam sortitus est, et: hoc factum est Rome. Nemo famam nominat, nisi incertus, quia nemo sit fama, sed conscientia certus; nemo fame credit, nisi stultus, quia sapiens non credit incerto. Fama, quantacumque ambitione diffusa est, ab uno aliquando ore exorta sit necesse est,  exinde in traduces quodammodo linguarum et aurium  serpit et modicum originum uitium rumores obscurat, ut nemo recogitet, ne primum illud os mendacia seminauerit, quod sepe fit aut emulationis ingenio, aut suspicionis arbitrio, aut etiam noua mentiendi uoluptate. Sed bene, quod omnia tempus reuelat, testibus sententiis et prouerbiis uestris, ipsaque natura, que ita ordinata est, ut nichil lateat, etiam quod fama non prodidit. uidete, qualem prodiciam  aduersus nos subornastis, quia quod semel detulit tantoque tempore ad fidem corroborauit, usque adhuc probare non potuit. Principe Augusto  nomen hoc ortum est, Tiberio disciplina eius illuxit, sub Nerone damnatio inualuit, ut iam hinc de persona persecutoris ponderetis: si pius ille princeps, impii Christiani, si iustus, si castus, iniusti et incesti  Christiani, si non hostis publicus, nos publici hostes; quales simus damnator ipse demonstrauit, utique emula sibi puniens. Et tamen permansit erasis omnibus hoc solum institutum Neronianum, iustum denique ut dissimile sui auctoris. Igitur etati nostre  nondum anni CCL. Tot iniqui interea, tot cruces  diuinitatem consecute, tot infantie trucidate, tot panes cruentati, tot strages lucernarum, tot errores nuptiarum, et adhuc Christianis sola fama decernit. Habet quidem grande fundamentum de uitio ingenii humani, felicius in acerbis atrocibusque mentitur; quanto enim proni ad malitiam, tanto ad mali fidem opportuni estis, facilius denique falso malo, quam uero bono creditur. Si quem tamen  apud uos prudentie locum iniquitas reliquisset, ad explorandam fame fidem, utique iustitia poscebat dispicere, a quibus potuisset fama in uulgus, et ita in totum orbem dari. Ab ipsis enim Christianis non opinor, cum uel ex forma ac lege omnium mysteriorum silentii fides debeatur; quanto magis talium, que prodita non euitarent interim humana animaduersione presentaneum supplicium? Si ergo non ipsi proditores sui, sequitur ut extranei. Oro uos, extraneis unde notitia, cum etiam iusta et  licita mysteria omnem arbitrii extraneum caueant? nisi inclita minus spernunt. Atquin extrancis tam honorare quam confingere magis competit . . . domesticorum curiositas furata est per rimulas et cauernas. Quid, cum domestici eos uobis prodant? Omnes a nullis magis prodimur, quanto magis, si atrocitas tanta sit, que iustitia indignationis omnem familiaritatis fidem rumpit, non potuerit continere, quod horruit, mens, quod expauit, oculus? Hoc quoque mirum, si et ille, qui tanto impatientie iure prosiluit, deferre et non probare gestit, et ille, qui audiit, non et  uidere curauit; siquidem par fructus est et delatoris, si quod detulit probet, et auditoris, si quod audit etiam sibi credat. Tunc, inquitis, primo delatum et exhibitum est, auditum et inspectum est,  atque exinde fame commendatum. Hoc quidem superscendit omnem admirationem, si semel deprehensum est quod semper admittitur, nisi desiuimus iam talia factitare. Atquin et idem uocamur, et in iisdem deputamur, et de die redundamus; quo  plures, hoc pluribus odiosi; magis increscit odium, increscente materia; proficiente multitudine reorum, quid ita non proficit multitudo nuntiatorum? Quod sciam, et conuersatio notior facta est; scitis et dies conuentuum nostrorum; itaque et obsidemur et opprimimur, et in ipsis arcanis congregationibus detinemur. Quis unquam tamen semeso puero  superuenit? quis in cruentato pane uestigia dentium deprehendit? quis tenebris repentino lumine irruptis immunda aliqua,  ne dixerim incesta, indicia, recognouit? Si premio impetramus, ne tales in publicum extrahamur, quare et opprimimur? Possumus et omnino non extrahi; quis enim proditionem criminis alicuius sine crimine ipso aut uendit aut redimit? Sed quid extraneis speculatoribus et indicibus detractem, qui talia obiiciatis, que non ab ipsis nobis cum maxima uociferatione publicentur, aut statim audita, si prius demonstrantur, aut postea reperta, si interim celentur? Sine dubio enim initiatum uolentibus mos est prius  ad magistrum sacrorum uel patrem adire. Tum ille dicet: Infans tibi qui adhuc uagit  necessarius, qui immoletur, et panis aliquantum, qui in sanguine infringatur, preterea candelabra, que canes annexi deturbent, et offule, que eosdem canes  : sed et mater aut soror tibi necessaria est. Quid, si nulle erunt? opinor, legitimus Christianus esse non poteris? Hec, oro uos, denuntiata ab aliis sustinent prodi? Diuersum opus non est scire illos  ; prius fallacie negotium perpetratur, ignaris et dapes et nuptie subiiciuntur. Nihil enim unquam retro de Christianis mysteriis audierunt. Tamen postea cognoscant necesse est uel aliis quos inducunt preministranda. Ceterum quam uanum est profanos scire quod nesciat sacerdos? Tacent igitur, et accepto  ferunt, et nichil tragedie Thyeste uel Oedipodis erumpunt, et non protrahunt ad populum, fide in ministros et magistris et de ipsis potiores morsus iam doctis . . . rapiunt. Si nichil tale probetur, grande nescio quid estimari oportet, cuius compensatio tantarum atrocitatum tolerantia constat. Misere atque miserande nationes, ecce proponimus uobis discipline nostre sponsionem. uitam eternam sectatoribus et conseruatoribus suis spondet, e contrario profanis et emulis supplicium eternum eterno igni comminatur; ad utramque caussam mortuorum resurrectio predicatur. uiderimus de fide istorum, dum suo loco digeruntur; interim credite, quemadmodum nos. uolo enim scire, si per talia scelera adire parati estis, quemadmodum nos? ueni, si quis  es, demerge ferrum in infantem; uel si alterius officium est, tum modo specta morientem animam, antequam uixit, certe excipe rudem sanguinem in quo panem tuum saties, uescere libenter; interea discumbens dinumera loca, ubi mater aut soror torum presserit; nota diligenter, ut cum tenebre irruerint, tentantes scilicet diligentiam singulorum, non erres extraneam incursans: piaculum feceris, nisi incestum. Hec cum expunxeris, uiues in euum. Cupio respondeas, si tanti facias eternitatem? imo idcirco nec credis, et iam si credideris, nego te uelle, et iam si uelles, nego te posse. Cur autem alii possint, si uos non potestis? cur non possitis, si alii possunt? Impunitatem, eternitatem quanto constare uultis? An he nobis omni modo redimende uidentur? an  alii ordines dentium Christianorum, specus  facium, et alii ad incesti libidinem nerui? Non, opinior; satis enim est nobis sola ueritate a uestra positione discerni. Tertium genus dicimur, cynopenne   aliqui, uel sciapodes, uel aliqui de subterranea antipodes  .

8. Si qua istic, apud uos saltem ratio est, edatis uelim primum et secundum genus, ut ita de tertio constet. Psammetichus quidem putauit tibi se ingenio exploratus, si de prima generis: dicitur enim infantes recenti e partu seorsum a commercio hominum alendos tradidisse nutrici, quam et ipsam propterea elinguauerat, ut in totum exsules uocis humane non auditu formarent loquelam, sed suo promentes eam primam nationem designarent, cuius  sonum natura dictasset. Prima uox  Bekkos  renuntiata est; interpretatio eius Panis apud Phrygas nomen est; Phryges primi genus exinde habentur. Sed hoc unum erit de uanitatibus uestrarum fabularum non otiose nobis retractandum, quo fidem uestram uanitatibus quam ueritatibus  deditam demonstrare gestimus. An omnino credibile sit, tali membro desecto, uastato ipsius anime organo et utique radicitus ceso, castratis faucibus, que etiam extrinsecus periculose uulnerantur, exinde tabo in precordia refluente, postremo aliquamdiu cessantibus alimentis, uitam nutrici perdurasse? Age nunc, perseuerauerit Philomele medicamentis . . . . quam et ipsam prudentiores, non lingue cede, sed pudoris rubore mutam interpretantur. Si ergo uixit, potuit  effutire aliquid obtusum et exarticulatum sonum tinnitumque, sine modulatu labellorum, expanso ore, lingua stupente, de solis faucibus cogi licet: id fors tunc infantes, quia unicum, facilius commentati, paulo modulatius, utpote linguatuli, in uentum  alicuius interpretationis impegerint. Sint nunc primi Phryges, non tamen tertii Christiani; quante enim alie gentium series post Phrygas? uerum recogitate, ne quos tertium genus dicitis, principem locum obtineant, siquidem non ulla gens non Christiana; itaque quecumque gens prima, nichilominus Christiana. Ridicula dementia, nouissimos dicitis et tertios nominatis. Sed de superstitione tertium genus deputamur, non de ratione, ut sint Romani, Iudei, dehinc Christiani. Ubi autem Greci? uel si in Romanorum  superstitionibus censentur, quandoquidem  [1Kb]  etiam deos Grecie  Roma sollicitauit, ubi saltem Aegyptii, et ipsi, quod sciam, priuate curioseque religionis? Porro, si tam monstruosi, qui tertii loci, quales habendi, qui primo et secundo antecedunt?

9. Sed quid ego mirer uana uestra, cum ex forma naturali concorporata et concreta intercessit malitia et stultitia sub eodem mancipe  erroris? Sane, quia non miror, enumerem necesse est, et uos recognoscendo miremini, in quantam stultitiam incidatis, qui omnis cladis publice uel iniurie nos caussas esse uultis. Si Tiberis redundauerit, si Nilus non redundauit, si celum stetit, si terra mouit . . . . tiua uastauit, si fames afflixit, statim omnium uox: Christi . . . . tum. Quasi modicum habeant aut aliud metuere!  Quid igitur? Opinor, ut contemptores deorum uestrorum hec iacula eorum prouocamus. Ut supra edidimus, etatis nostre  nondum anni trecenti, quante clades ante id spatium supra uniuersum orbem ad singulas urbes et prouincias ceciderunt? quanta bella externa et intestina? quot pestes, fames, ignes, hiatus motusque terrarum seculum digessit? Ubi tunc Christiani, cum res Romana tot historias laborum suorum subministrauit? ubi tunc Christiani, cum Hierenappe  et Delphos et Rhodos  et Creta insule multis cum millibus hominum pessumierunt; uel quam Plato memorat maiorem Asiam aut Africam in Atlantico mari mersam; cum uulsinios de celo, Tarpeios de suo monte perfudit ignis, cum terre motu mare Corinthium ereptum est, cum  totum orbem cataclysmus aboleuit? Ubi tunc, non dicam contemptores deorum Christiani, sed ipsi dei uestri, quos clade illa posteriores loca, oppida approbant, in quibus nati, morati, sepulti sunt, etiam que condiderunt? non alias enim superfuissent ad hodiernum, nisi posthuma cladis illius. Sed relegere et reuoluere non curatis testimonia temporum aliter uobis renuntiata, imprimis ne deos uestros iniustissimos pronuntietis, qui propter contemptores etiam cultores suos ledunt; tunc enim uosmetipsos errare probatis, si deos traditis, qui uos a meritis profanorum non discernunt. Quod si, ut unus atque alius . . . . . mus ait, idcirco uobis quoque irascuntur, quoniam de  [1Kb]  nostra eradicatione negligitis, absolutum est de infirmitate et mediocritate eorum: nam non irascerentur uobis in animaduersione cessantibus, si ipsi exsequi possent; quanquam et alias confitemini istud, si quando illos supplicio nostro uidemini ulcisci. Abaliud a maiore defenditur  .

10. Pudeat igitur deos ab homine defendi. Effundite iam omnia uenena, omnia calumnie tela infligite huic nomini, non cessabo ultra repellere; at postmodum obtundentur expositione totius nostre discipline; nunc uero eadem ipsa de nostro corpore uulsa in uos retorquebo, eadem uulnera criminum in uobis defossa monstrabo, quo macheris uestris admentationibusque  cadatis. Iam primo, quod in nos generali accusatione dirigitis, diuortium ab institutis maiorum,  considerate etiam atque etiam, ne uobiscum communicemus crimen istud. Ecce enim per omnia uite ac discipline corruptam, imo delatam in uobis antiquitatem recognosco. De legibus quidem iam supra dictum est, quod eas nouis de die consultis constitutisque obruistis. De reliqua uero conuersationis humane dispositione palam subiacet, quanto a maioribus mutaueritis, cultu, habitu, apparatu, ipsoque uictu, ipsoque sermone. Nam pristinum ut rancidum relegatis, exclusa ubique antiquitas in negotiis, in officiis; totam auctoritatem maiorum uestra auctoritas deiecit. Sane, quod uobis magis probro est, laudatis semper uetustates, et nichilominus recusatis. Qua peruersitate tant . . . . . . maiorum apud uos permanere probari debuerunt, cum ea que probatis recusetis? Sed et  ipsum quod uidemini a maioribus traditum fidelissime custodire et defendere, uel quo maxime reos non transgressionis postulatis, de quo totum odium christiani nominis animatur, deorum dico culturam, perinde a uobis destrui ac despici ostendam, nisi quod non perinde; nos enim contemptores deorum haberi nulla ratio est, quia nemo contemnit quod sciat omnino non esse. Quod omnino est, id contemni potest, quod nichil est, nichil patitur. Igitur quibus est, ab eis patiatur necesse esse, Quo magis oneramini, credentes esse et contemnentes, colentes et despuentes, honorantes et lacessentes! Licet etiam hinc recognoscere, inprimis, cum alii alios deos colitis, eos quos non colitis,  utique contemnitis; prelatio alterius sine alterius contumelia esse non potest, nec ulla electio non  reprobatione componitur. Qui de pluribus suscipit aliquem, eum quem non suscipit despexit. Sed tot ac tanti ab omnibus coli non possunt. Iam ergo tunc primo contempsistis, non ueriti scilicet ita instituere, ut omnes coli non possent. At enim illi sapientissimi ac prudentissimi maiores, quorum institutis renuntiare non nostis, maxime in persona deorum uestrorum, ipsi quoque impii deprehenduntur. Mentior, si nunquam censuerant, ne qui imperator fanum, quod in prelio uouisset, prius dedicasset quam senatus probasset, ut contigit M. Aemilio, qui uouerat Alburno deo. Utique enim impiisimum, imo contumeliosissimum admissum est, in arbitrio et libidine sententie humane  locare honorem diuinitatis, ut deus non sit, nisi cui esse permiserit senatus. Sepe censores inconsulto populo adsolauerunt; certe Liberum patrem  cum sacro suo consules senatus auctoritate urbe non solummodo, uerum tota Italia eliminauerunt. Ceterum Serapem et Isidem  et Harpocratem et Anubem prohibitos Capitolio uarro commemorat, eorumque statuas a senatu deiectas, nonnisi per uim popularium restructas. Sed tamen et Gabinius consul Kalendis Ianuariis, cum uix hostias probaret, pre popularium cetu, quia nichil de Serape et Iside constituisset, potiorem habuit senatus censuram, quam impetum uulgi, et aras institui prohibuit. Habetis igitur in maioribus uestris, etsi non nomen, attamen sectam christianam, que deos negligit. Horum, si uos saltem  integrum honoribus uestris rei esse lese religionis: sed inuenio conspirasse a uobis tam superstitionis quam impietatis profectum. Quanto enim irreligiosiores deprehendimini? Priuatos enim deos, quos Lares et Penates domestica consecratione perhibetis, domestica licentia  inculcatis, uenditando, pignerando pro necessitate ac uoluntate. Essent quidem tolerabiliora eiusmodi contumacie sacrilegia, nisi quod eo iam contumeliosiora, quod modica. Sed aliquo solatio priuatorum et domesticorum deorum querele iuuantur, quod publicos turpius contumeliosiusque tractetis. Iam primum, quos in hastarium regessistis,  publicanis subd . . . tis  , omni quinquennio inter uectigalia uestra proscriptos addicitis. Sic Serapeum, sic Capitolium petitur, addicitur, conducitur  . . . . . sub eadem uoce preconis, eadem exactione questoris. Sed enim agri tributo onusti uiliores, hominum capita stipendio censa ignobiliora; nam he sunt captiuitatis note et pene  . Dei uero, qui magis tributarii, magis sancti, imo qui magis sancti magis tributarii. Maiestas constituitur in questum, negotiatio  religione proscribitur, sanctitas locationem mendicat; exigitis mercedem pro solo templi, pro aditu sacri, pro stipitibus, pro ostiis; uenditis totam diuinitatem, non licet eam gratis coli; plus denique publicanis reficitur, quam sacerdotibus. Non suffecerat uectigalium deorum contumelia, de contemptu scilicet  estimanda, nec contenti estis deis honorem non habuisse, nisi etiam, quemcumque habetis, depretietis aliqua indignitate. Quid enim omnino ad honorandos eos facitis, quod etiam non mortuis uestris ex equo prebeatis? Exstruitis deis templa, eque mortuis templa; exstruitis aras deis, eque mortuis aras, eisdem titulis superscribitis litteras  , easdem statuis inducitis formas, ut cuique ars aut negotium aut etas fuit: senex de Saturno, imberbis de Apolline, uirgo de Diana figuratur, et miles in Marte, et uulcano faber ferri consecratur. Nihil itaque mirum, si hostias easdem mortuis, quas et deis ceditis, eosdemque odores crematis. Quis istam contumeliam excuset, que ut aut  mortuos cum deis deputet? Regibus quidem etiam sacerdotia adscripta sunt, sacrique apparatus,  ut tense et currus et solisternia et lectisternia . . . . tie  et ludi  . Plane, quoniam illis celum patet, hoc quoque non sine contumelia deorum: primo quidem, quod non decuerit alios eis annumerari, quibus datum sit post mortem deos fieri; secundum, quod tam libere atque manifeste coram populo peieraret contemplator Proculus in celum recepti, nisi contemneret quos deieraret, quam ipse, quam ii, qui ei peierare permittant; consentiunt enim ipsi nichil esse quod deierant, imo insuper et premio afficiunt, quia publice contempserit periurii uindices; quanquam periurii apud uos  unusquisque purus  est  . Imo iam per deos deierandi periculum euanuit  , potiore habita religione per Cesarem deierandi, quod et ipsum ad offuscationem pertinet deorum uestrorum; facilius enim per Cesarem peierantes punirentur, quam per ullum Iouem  . Sed contemptus honestior est, habens quamdam superbie gloriam: uenit enim aliquando etiam de fiducia uel conscientie securitate uel naturali sublimitate animi. Derisus uero quanto lasciuior, tanto denotatior ad contumelie morsum. Recognoscite igitur, quam derisores inueniamini numinum uestrorum, non dico quales sitis in sacrificando, quod enecta et tabida queque mactatis; de opimis autem et integris superuacua  esui capitula et ungulas et plumarum setarumque preuulsa, et si quid domi quoque habituri  non fuissetis. Omitto que uulge aut sacrilege gule uidebuntur maiorum prope religionem conuenire; atquin doctissimi grauissimi, quatenus grauitas atque prudentia de doctrina proficere credunt, et irreuerentissimi erga deos uestros semper existunt, nec eis cessit litteratura, quam ut aut turpia aut uana aut falsa de deis inferat. Ab ipso exordiar Homero  uestro, eius unda omnis et omne equor  , cui quantum honorem additis, tantum deis uestris derogastis, magnificando qui de eis lusit. Adhuc meminimus Homeri; ille, opinor, est, qui diuinam maiestatem humana conditione tractauit, casibus et passionibus humanis deos imbuens, qui de illis fauore diuersis gladiatoria quodammodo paria commisit: uenerem sauciat sagitta humana, Martem tredecim mensibus  in uinculis detinet fortasse periturum, eadem Iouem pene perpessum a celitum plebe traducit, aut lacrymas eius super Sarpedonem  excutit, aut luxuriantem cum Iunone fendissime inducit, commendato libidinis desiderio per commemorationem amicarum. Exinde quis non petarum ex auctoritate principis  sui in deos insolens, aut uera prodendo aut falsa fingendo? Et tragici quidem aut comici pepercerunt, ut non erumnas ac penas dei prefarentur? Taceo de philosophis, quos superbia seueritatis et duritia discipline ab omni timore securos, nonnullus etiam afflatus ueritatis aduersus deos erigit: denique et Socrates in contumeliam eorum quercum  et canem et hircum  iurat. Nam et si idcirco damnatus est, cum penituerit Athenienses damnationis, discriminatores quoque impenderit, restituitur testimonium Socrati, et possum retorquere, probatum esse in illo, quod nunc reprobatur in nobis. Sed et Diogenes nescio quid in Herculem lusit, et Romani stili Diogenes, uarro trecentos Ioues, seu Iupiteres dicendum est, sine capitibus inducit. Cetera lasciuie  ingenia etiam uoluptates uestras per dedecus deorum administrant. Dispicite apud uos Lentulorum et Hostiorum sacrilegas uenustates, utrum mimos an deos uestros in strophis et iocis rideatis; sed et histrionicas litteras magna cum uoluptate suscipitis, que omnem feditatem designant deorum. Constuprantur coram uobis maiestates in corpore impuro. Famosum et diminutum caput imago cuiuslibet dei uestit. Luget Sol filium fulmine extinctum letantibus uobis, Cybela pastorem suspirat fastidiosum non erubescentibus uobis, et sustinetis Iouis elogia modulari. Plane religiosiores estis in gladiatorum cauea, ubi super sanguinem humanum, super inquinamenta penarum, proinde saltant dei uestri, argumenta et historias nocentibus erogandis, aut in ipsis dei nocentes  puniuntur. uidimus sepe castratum Attin deum a Pessinunte, et qui uiuus cremabatur Herculem induerat. Risimus et meridiani ludi de deis lusum, quo Dis Pater, Iouis frater, gladiatorum exsequias cum malleo deducit, quo Mercurius, in caluitio pennatulus  , in caduceo ignitulus  , corpora exanimata  iam mortemue simulantia e cauterio probat. Singula ista queque adhuc inuestigare quis possit? Si honorem inquietant diuinitatis, si maiestatis fastigium adsolant, de contemptu utique censentur, quam eorum qui eiusmodi factitant, quam eorum qui ita suscipiunt. Quare nescio, ne plus de uobis dei uestri quam de nobis querantur . . . . . ex alia parte adulamini, redimitis si qua delinquitis, et postremo licet uobis in eos quos esse uoluistis; nos uero in totum auersamur.

11. Nec tantum in hoc nomine rei deserte communis religionis, sed superducte monstruose superstitionis. Nam, ut quidam, somniastis caput asinium esse deum nostrum. Hanc Cornelius Tacitus suspicionem fecit. Is enim in quarta historiarum suarum,  ubi de bello iudaico digerit, ab origine gentis exorsus et tam de ipsa origine quam de nomine religionis ut uoluit argumentatus, Iudeos refert in expeditione uastis in Iocis aque inopia laborantes, onagris, qui de pastu aquam petituri estimabantur, indicibus fontis  usos euasisse; ita ob eam gratiam consimilis bestie superficiem a Iudeis coli, inde opinor presumptum, nos quoque ut Iudaice religionis propinquos eidem simulacro initiari. At enim idem Cornelius Tacitus, sane ille mendaciorum loquacissimus, oblitus affirmationis sue in posterioribus refert, Ponpeium magnum Iudeis debellatis captisque Hierosolymis templum adisse et perscrutatum nichil simulacri reperisse. Ubi ergo is deus fuerit? utique nusquam magis quam in templo tam memorabili, presertim omnibus preter sacerdotibus clauso, quo non uererentur extraneum.  Sed quid ego defendam, professus interim confessionem temporalem omnium in uobis ex pari transferendorum? Credatur deus noster asinina aliqua persona; certe negabitis uos eadem habere nobiscum? Sane uos totos asinos colitis et cum sua Epona, et omnia iumenta et pecora et bestias, que perinde cum suis presepibus consecratis. Et hoc forsitan crimini datis, quod inter cultores omnium tantum asinarii sumus. Sed et qui nos crucis antistites affirmat, consecraneus erit noster.

12. Crucis qualitas, signum est de ligno; etiam de materia colitis penes uos cum effigie; quanquam sicut uestrum humana figura est, ita et nostrum propria. uiderint nunc liniamenta, dum una sit qualitas; uiderit  forma, dum ipsum sit dei corpus. Quod si de  hoc differentia intercedit, quanto distinguitur a crucis stipite Pallas Attica et Ceres Pharia, que sine forma rudi palo et solo staticulo ligni informis representatur  ? Pars crucis, et quidem maius, est omne robur, quod de recta statione defigitur. Sed nobis tota crux imputatur, cum antemna scilicet sua et cum illo sedilis excessu  . Hoc quidem uos incusabiliores, qui mutilum et truncum dicastis lignum quod alii plenum et structum consecrauerunt. Enimuero de reliquo integra est religio uobis integre crucis, sicut ostendam. Ignoratis autem etiam originem istam deis uestris de isto patibulo prouenisse. Nam omne simulacrum, seu ligno seu lapide desculpitur, seu ere defunditur, seu qua cumque alia locupletiore materia producitur, plastice manus precedent  necesse est; plasta autem lignum crucis in primo statuit, quoniam ipsi quoque corpori nostro tacita et secreta linea crucis situs est. Quod caput emicat, quod spina dirigitur, quod humerorum obliquatio . . . Si statueris hominem manibus expansis, imaginem crucis feceris. Huic igitur exordio, et uelut statumini argilla desuper intexta paulatim membra complet, et corpus struit, et habitum, quem placuit argille, intus cruci ingerit; inde circino et plumbeis modulis preparatio simulacri in marmor, in lutum, uel es, uel quodcunque placuit deum fieri, transmigratur. A cruce argilla, ab argilla deus; quodammodo transit crux in deum per argillam. Crucem igitur consecratis a qua incipitur consecratus. Exempli gratia dictum erit, nempe de oliue nucleo et nuce persici et grano piperis sub terra temperato arbor exsurgit in ramos,  in comam, in speciem sui generis. Eam si transferas, uel de brachiis eius in aliam subolem utaris, cui deputabitur quod de traduce prouenit? non illi grano aut nuci aut nucleo? Nam cum tertius gradus secundo adscribibitur, eque primo secundus, sic tertius redigitur ad primum transmissus per secundum. Nec diutius super isto argumentandum est, quando naturali prescriptione omne omnino genus censum ad originem refert, quantoque genus censetur, tanto origo conuenitur in genere. Si igitur in genere deorum crucum originem colitis, hic erit nucleus et granum primordiale, ex quibus apud uos simulacrorum silue propagantur. Ad manifesta iam  : uictorias ut numina, et quidem augustiora quanto letiora,  ueneramini. Con. . . . . . . . one  quid melius extollant,  cruces erunt intestina quodammodo tropeorum. Itaque in uictoriis et cruces colit castrensis religio, signa adorat, signa deierat, signa ipsi Ioui prefert. Sed ille imaginum suggestus et totius auri cultus monilia crucum sunt. Sic etiam in cantabris atque uexillis, que non minore sanctitate militia custodit, siphara illa uestes crucum sunt. Erubescitis, opinor, incultas et nudas cruces colere.

13. Alii plane humanius solem Christianum deum estimant, quod innotuerit ad orientis partem  facere nos precationem uel die solis letitiam curare. Quid uos minus facitis? Non plerique affectatione adorandi aliquando etiam celestia ad solis initium labra uibratis? uos certe estis, qui etiam in laterculum septem dierum solem recepistis, et ex diebus ipsum prelegistis, quo die lauacrum substrahatis, aut in  uesperam differatis, aut otium et prandium curetis. Quod quidem facitis exorbitantes et ipsi a uestris ad alienas religiones. Iudei enim festi, sabbata et cena pura, et iudaici ritus lucernarum et ieiunia cum azymis et orationes litorales, que utique aliena sunt a diis uestris. Quare, ut ab excessu reuertar, qui solem et diem eius nobis exprobratis, agnoscite uicinitatem; non longe a Saturno et sabbatis uestris sumus.

14. Noua iam de Deo nostro fama suggessit. Adeo nuper quidam perditissimus in ista ciuitate, etiam sue religionis desertor, solo detrimento cutis Iudeus  utique magis post bestiarum morsus, ad quas se locando quotidie toto iam corpore decutit, cum incedit, picturam in nos proposuit sub ista proscriptione: ONOKOITHZ  . Is erat auribus canteriorum, et in toga, cum libro, altero pede ungulato. Et credidit uulgus iudeo. Quod enim aliud genus  seminarium est infamie nostre? Itaque in tota ciuitate predicatur. Sed et hoc tamque externum et auctoritate temporis destitutum etqualitate auctoris infirmum, libenter excipiam studio retorquendi. uideamus igitur, an hic quoque nobiscum deprehendamini. Neque enim interest qua forma, dum deformia simulacra curemus? Sunt penes uos et canino  capite et leonino et de boue et de ariete et hirco cornuti dii, caprigene uel anguini et alites plantmerleta, fronte et tergo  Quid itaque nostrum unicum denotatis?

15. Plures Onocete penes uos deprehenduntur. Si in deis equalitate concurrimus, sequitur, ut sacrificii uel sacri quoque inter nos diuersitas nulla sit, ut ex alia specie comparationis satis fiat. Nos infanticidio litamus siue initiamus? uos, si de memoria abierunt, que cede hominis, queque infanticidiis transegisse, recognoscetis suo ordine; nunc enim differimus pleraque, ne cadem uideamur ubique retractare. Interim, ut dixi, ex alia parte non deest adequatio. Nam etsi nos aliter  , amen non aliter uos  quoque infanticide, qui infantes editos enecantes legibus quidem prohibemini, sed nulle magis  leges tam impune, tam secure sub omnium conscientie unius e . . . . . . . tabellis eluduntur. Sed nec eo distant, si uos non ritu sacri, neque deo necatis. Atquin in hoc asperius, quod frigore et fame, aut bestiis . . . . . . . . . . . tis, aut longiore in aquis morte demergitis. At et si quo . . . . . . . . dissimilius penes uos fit, eo addicite, quo uestra pignora ex. . . . . . . . . . s, et supplebitur. Imo superaceruabitur in uobis quidquid. . . . . ratione defecerit. Sed de ea impietatis hostia dicimur. . . . . dum ita quoque in uobis recognoscitur, ubi opportunius positum est, non multo secernimur a uestra uoracitate, si illa impudica est, nostra uero crudelis, coniungimur si forte natura, qua semper seuitia cum impudicitia concordat.

16. Quanquam quid minus, imo quid non amplius facitis? parum scilicet humanis uisceribus inhiatis, quia uiuos et puberes deuoratis? parum humanum sanguinem lambitis, quoniam futurum sanguinem  elicitis? parum infante uescimini, quia infantem totum precoquum perhauritis? uentum est ad horam lucernarum et caninum ministerium et ingenia tenebrarum. Quo in loco metuo ne cedam. Quid enim tale in uobis detinebo? uerum iam laudate consilium incesti uerecundi, quod adulteram noctem commenti sumus, ne aut lucem, aut ueram noctem contaminaremus,  quod etiam luminibus terrenis parcendum existimauimus, quod nostram quoque conscientiam ludimus; quodcumque enim facimus, si uolumus, suspicamur. Ceterum incesta uestra pro sua libertate et luce omni et nocte omni et tota celi conscientia fruuntur, quodque felicius proueniat, cum palam misceatis incesta toto conscio celo, soli ipsi ignoratis; nos uero etiam in tenebris scelera nostra recognoscere possumus. Plane Perse, Ctesias edit, tam scientes quam non horrentes cum matribus libere fiunt. Sed et Macedones, id quod probauerunt, palam est factitare, siquidem cum primus scenam eorum Oedipus intrauit trucidatus oculos, risu ac derisu exceperunt; tragedus consternatus retracta persona: Numquid, ait, domini, displicui uobis? responderunt Macedones: Imo tu quidem pulchre. Aut scriptor  uanissimus si finxit, aut Oedipus dementissimus si ita fecit; atque exinde alter ad alterum, dicebat  . Sed una uel alia gens quantula macula totius orbis? Nos enim omnem infecimus solem, omnem polluimus Oceanum! Date igitur aliquam nationem uacantem ab eis, que omne hominum genus ad incestum trahunt. Si qua gens concubitu ipso et etatis ac sexus necessitate, ne dixerim libidine et luxuria, caret, ea erit que carebit incesto; si qua ab humana conditione priuata quadam natura remota est, ut neque ignorantie neque errori neque casui opposita sit, ea erit que sola Christianis respondere constantius possit. Respicite igitur luxuriam inter errores et uentos fluctuantem, si desunt populi,  quos ad hoc sceleris incursent lata uada et aspera erroris. Imprimis cum infantes uestros aliene misericordie exponitis aut in adoptionem melioribus parentibus, obliuiscimini, quanta materia incesti, subministratur, quanta occasio casibus aperitur? Plane  ex aliqua disciplina seueriores aut certo respectu eiusmodi euentuum a libidine temperatis quocumque loco domi aut peregre, ut non dispersio seminum et saltus ubique luxurie nescientibus filios edat, quos aut ipsi postmodum parentes, aut alii. . . . . incursent, quando etiam etatum moderatio libidine exclusa sit. Quotcumque adulteria, quotcumque stupra, quotcumque publicate libidinis . . . . . siue statiuo uel ambulatorio titulo, tot sanguinis mixtiones, tot compagines generis, tot inde traduces ad incestum; unde adeo mimis et comedis argumentorum uene fluunt, unde ista quoque talis ante tragedia erupit. Fusciano  prefecto urbi, iudicata punitione reatus, fortuita negligentia comitata ultra ianuam progressus iter, pretereuntibus tractus domo excidit. Greculus uel a limine Greculo more  captauerat intrans  , inde mutatus  Asie etate Romam in uenalicio refertur. Emit imprudens pater et utitur Greco. Dehinc, ut uestra, adolescentem dominus in agrum et uincula legat. Illic iam dudum pedagogus et nutrix penas dabant. Representatur eis tota caussa, referunt inuicem exitus suos: illi, quod alumnus in pueritia periisset; ille, se quoque a pueritia periisse, ceterum eodem euentu Rome natum honesta domo. Forsitan et signa quedam retexuerit. Igitur Dei uoluntate, ut tanta seculo macula exprobraretur, spiritus dei  de die concutit: tempora cum etate respondent, aliquid et oculi de lineamentis recordantur, proprietates nonnulle in corpore recensentur. Dominos, imo iam parentes tantum prolate inquisitionis diligentia impellit. Inuestigatur  uenaliciarius  , infeliciter inuenitur. Reuelato scelere, parentes sibi laqueo medentur. Bona filio male superstiti prefectus adscribit, non ad hereditatem, sed ad stipendium stupri et incesti. Satis erat unum istud exemplum publice erubescentie  eiusmodi scelerum delitescentium in uobis. Nihil semel euenit in rebus humanis, semel plane erui potest. De sacramentis nostre religionis opinor intentatis, et sunt paria uestris etiam non sacramentis.


17. De Obstinationibus uero uel presumptionibus, si qua proponitis, ne iste quidem ad communionem comparationis absistunt  . Prima obstinatio est, que secunda ab eis religio constituitur Cesariane maiestatis, quod irreligiosi dicamur in Cesares, neque imagines eorum repropitiando, neque genios deierando hostes populi nuncupamur. Ita uero sit, cum ex uobis nationibus quotidie Cesares, et Parthici, et Medici, et Germanici. Hoc loco Romana gens uiderit, in quibus indomite et extranee nationes. uos tamen de nostris aduersus nostros conspiratis. Agnoscimus  sane romanam in Cesares fidem. Nulla unquam coniuratio erupit, nullus in senatu uel in palatiis ipsis sanguis  Cesaris notam fixit  ; nulla in prouinciis affectata maiestas. Adhuc Syrie cadauerum odoribus spirant; adhuc Gallie Rhodano suo non lauant. Sed omitto uesanie crimina, quia nec ista Romanum nomen admittunt. uanitatis sacrilegia conueniam, et ipsius uernacule gentis irreuerentiam recognoscam, et festiuos libellos, quos statue sciunt  , et illa obliqua nonnunquam dicta a concilio atque maledicta, que circi sonant. Si non armis, saltem lingua semper rebelles estis. Sed aliud, opinor, est, non iurare per genium Cesaris. Dubitatur enim de periuris iure, cum ne per deos quidem uestros ex fide deieretis.  Sed non dicimus deum imperatorem; super hoc enim, quod uulgo aiunt, sannam facimus  .

18. Imo qui deum Cesarem dicitis, et deridetis, dicendo quod non est, et male dicitis, quia non uult esse quod dicitis; mauult enim uiuere, quam deus fieri. Reliquum obstinationis in illo capitulo collocatis,  quod neque gladios neque cruces neque bestias uestras, non ignem, non tormenta, ob duritatem ac contemptum mortis, animo recusemus. At enim hec omnia apud priores maioresque uestros non contemni modo, sed etiam magna laude pensari ac uirtute didicerunt. Gladius quot et quantos uiros uoluntarios! piget prosequi. Crucis uero nouitatem numerose abstruse Regulus uester libenter dedicauit. Regina Aegypti bestiis suis usa est. Ignes post Carthaginensem feminam Asdrubale marito in extremis patrie constantiorem docuerat inuadere ipsa Dido. Sed et tormenta mulier Attica fatigauit tyranno negans, postremo, ne cederet corpus et sexus, linguam suam pastam exspuit, totum eradicate confessionis ministerium. Sed uestris ista ad gloriam, nostris ad  duritiam deputatis. Destruite nunc gloriam maiorum, quo nos quoque destruatis. Contenti estote detrahere etiam laudi parentum ad presens, ne nobis locum detis. De his forsitan et temporum qualitas robustioris antiquitatis exegerit ingenia duriora, at nunc tranquillitas pacis et ingenia mitiora et mentes hominum etiam in extraneos  . . . Ergo, inquitis, ueteribus uos comparate; nobis necesse est in uobis odio prosequi quod a nobis non probatur, quia nec inuenitur in nobis. Respondete igitur ad singulas species. Non eadem uoce exempla deposco. Si contemptu scilicet mortis gladius de maioribus fabulas fecit, utique non uite amore gladio uos ad lanistas auctoratis, sed mortis nomen militie datis  . Si femine alicui de bestiis famosa mors est, medio quotidie pacis  sponte libera ad bestias itis. Si crucem, configendi corporis machinam, nullus adhuc ex uobis Regulus pepigit, attamen iam ignis contemptus euasit  , ex quo se quidam proxime uestiendum incendiali tunica ad certum usquequaque locum auctorauit. Si flagris mulier insultauit, hoc quoque proxime inter uenatorios   ordine transcurso remensus est, ut taceam de Laconica gloria  .

19. Hucusque, opinor, horrenda obstinationum christianarum; que si uobiscum communicamus, superest deridenda personarum conferamus; quamquam de persuasionibus omnis obstinatio nostra prestruitur: mortuorum enim presumimus resurrectionem. Spes resurrectionis fastidium est mortis. Ridete igitur quantumlibet stupidissimas mentes, que moriuntur ut uiuant; sed quo facilius rideatis et resolutius decachinnetis, arrepta spongia uel interim lingua delete litteras interim uestras, que similiter asseuerant animas in corpora redituras. Attamen quanto acceptabilior nostra presumptio est, que in eadem corpora redituras defendit? uobis autem quanto  uanius traditum est, hominis spiritum in cane uel mulo aut pauone rediturum? Item iudicium annuntiamus a Deo pro cuiusque meritis post interitum destinatum. Id uos Minoi et Radamantho adscribitis, iustiore interim Aristide recusato. Eo iudicio iniquos eterno igni, pios et insontes ameno in loco dicimus perpetuitatem transacturos. Apud uos . . . quoque Pyriphlegethontis et Elysii non alia conditio disponitur. Nec mythici ac petici soli talia canunt, sed et philosophi  de animorum reciprocatione et iudicii distributione confirmant. Quoniam igitur usque, iniquissime nationes, non agnoscitis, imo insuper exsecramini uestros, si nichil inter uos diuersitas habet, si unum et eidem sumus; quia non odistis quod estis: date dextras potius, compingite  oscula, miscete complexus, cruenti cum cruentis, incesti cum incestis, coniurati cum coniuratis, obstinati et uani cum equalibus. Pariter deorum numina  lesimus, pariter indignationem eorum prouocamus. Habetis et uos tertium genus, etsi non de tertio ritu, attamen de tertio sexu  . Illud aptius de uiro et femina, uiris et feminis iunctum. Aut numquid ipso uos collegio offendimus? Solet equalitas emulationis materiam subministrare. Sic figulus figulo, faber fabro inuidet. Imo iam de fine simulata confessio redigit conscientiam ad ueritatem et ad constantiam ueritatis,  agnitione scilicet diuerse partis, unde scientia instructa et consilium inspirat et iudicium gubernat. uestra denique sententia est, ne caussam quis iudicet  , nisi duobus auditis. Quod in nobis solis negligitis, nature uitio satisfacitis, ut que in nobis non refutetis,  in aliis . . . . tis, aut quorum reatum in uobis memineritis, ea in alios iactetis . . . . opere occupatiores eritis, in extraneos casti, in uosmetipsos incesti, exsertiores foris, subiecti domi. Hec est iniquitas, ut gnari ab ignaris, absoluti a reis iudicemur. Auferte stipulam de oculo uestro, aut trabem de oculo uestro, ut stipulam de alieno extrahatis  . Emendate uosmetipsos prius, ut christianos puniatis; nisi quod emendaueritis, non punietis, imo eritis christiani, imo si fueritis christiani, eritis emendati. Discite quod in nobis accusetis, et non accusabitis. Recognoscite quid in uobis non accusetis, et accusabitis. Patet etiam hinc uobis, quantum aperire potuerimus , erroris inspectio et ueritatis recognitio. Damnate ueritatem, sed inspectam si potestis,  et probate errorem, sed repertum si putatis. Quodsi prescribitur uobis errorem amare et odisse ueritatem; cur quod amatis et odistis, non noueritis?



LIBER SECUNDUS.


 1. Nunc de deis uestris, miserande nationes, congredi uobiscum defensio nostra desiderat, prouocans ipsam conscientiam uestram, ad censendum, an uere dei, ut uultis, an falso, ut scire non uultis. Hec enim materia est erroris humani per artificem eius, ne  ignorantia erroris  . . . . quo magis rei sitis. Patent oculi, nec uident; hiant aures, nec audiunt: cor stupet saliens, nescit animus quod agnoscit. Denique, si tantam peruersitatem una prescriptione discuti liceret, in expedito esset nuntiatio, cum omnes  istos deos ab hominibus institutos, non . . . . hinc excidere fidem uere diuinitatis, quo nichil utique aliquando ceptum diuinum uideri iure possit. Sed enim multa sunt, quibus teneritas conscientie obduratur in callositatem uoluntarii erroris. Ingenti manu  ueritas obsidetur; at ipsa de sua uirtute secura est. Quidni? quoscumque  uult, de ipsis aduersariis socios protectoresque sibimet assumit, et omnem illam expugnatorum multitudinem  prosternit. Aduersus hec igitur nobis negotium est, aduersus institutiones maiorum, auctoritates receptorum  , leges dominantium, argumentationes prudentium; aduersus uetustatem, consuetudinem, necessitatem; aduersus exempla, prodigia, miracula, que omnia adulterinam istam diuinitatem corroborauerunt. Quare secundum uestros commentarios, quos ex omni theologie genere  cepistis, gradum conferens, quoniam maior in huiusmodi penes, uos auctoritas litterarum, quam rerum est, elegi ad compendium uarronis opera  , qui rerum diuinarum ex omnibus retro digestis commentatus, idoneum se nobis scopum exposuit. Hunc si interrogem, qui insinuatores deorum? aut philosophos designat aut populos ant petas. Triplici enim genere deorum censum distinxit: unum esse physicum, quod philosophi retractant; aliud mythicum, quod inter petas uolutetur; tertium gentile, quod populi sibi quique adoptauerunt. Igitur cum philosophi physicum coniecturis concinnarint, pete mythicum de fabulis traxerint, populi gentile ultro presumpserint, ubinam ueritas collocanda? in coniecturis?  sed incerta conceptio est; in fabulis? sed feda relatio est; in adoptionibus? sed passiua et muncipalis adoptatio est. Denique apud philosophos incerta, quia uaria; apud petas omnia indigna, quia turpia; apud populos passiua omnia, quia uoluntaria. Porro diuinitas, si ueram retractes, ea definitione est, ut istud neque argumentationibus incertis colligatur, neque fabulis indignis contaminetur, neque adoptionibus passiuis iudicetur; haberi enim debet, sicut  est, certa, integra, communis, quia scilicet omnium. Ceterum quem Deum credam? quem suspicio estimauit, quem historia iactauit, quem ciuitas uoluit? Dignius multo neminem credam, quam dubitandum aut pudendum aut adoptiuum.

2. Sed physicorum auctoritas philosophorum ut mancipium sapientie patrocinatur. Sane mera sapientia philosophorum  , cuius infirmitatem prima hec contestatur uarietas opinionum, ueniens de ignorantia ueritatis. Quis autem sapiens expers ueritatis, qui ipsius sapientie ac ueritatis patrem et dominum deum ignoret? . . . . diuina alias enuntiatio Salomonis : Initium, inquit, sapientie metus in Deum. Porro timoris origo notitia est  ; quis enim timebitquod ignorat? Ita qui Deum timuerit,  omnium notitiam et ueritatem assecutus, plenam atque perfectam sapientiam obtinebit. Hoc autem philosophie non liquido successit. Licet enim per curiositatem omnimode litterature inspiciende, diuinis quoque scripturis ut antiquioribus possint uideri incursasse, et inde nonnulla dempsisse, cum tamen . . . . ut  , probant sese aut omnia despexisse aut non omnibus . . . . Nam et alias ueritatis simplicitas per scrupulositatem . . . . ue  fide nutat, et ita accedente libidine glorie ad proprii ingenii opera mutasse, per quod in incertum abiit etiam quod inuenerant, et facta est argumentationum inundatio de stillicidio uno atque alio ueritatis; inuento enim solummodo eo, non ut inuenerant, exposuerunt, ut de qualitate  eius et de natura et iam de sede disceptent: Platonici quidem  curantem rerum et arbitrum et iudicem; Epicurei otiosum et inexercitum, et ut ita dixerim, neminem; positum uero extra mundum, Stoici; intra mundum, Platonici. Quem non penitus admiserant, neque nosse potuerunt, neque timere, nec inde sapere, exorbitantes scilicet ab initio sapientie, id est, metu in Deum. Exstant testimonia tam ignorate quam dubitate inter philosophos Diuinitatis. Diogenes consultus, quid in celis agatur: Nunquam, inquit, ascendi.  Item, an dei essent? Nescio, inquit, nisi ut sint expedire. Thales Milesius, Creso sciscitanti, quid de deis arbitraretur, post aliquot deliberandi commeatus, nichil renuntiauit. Socrates ipse deos istos quasi certus negabat. Idem Aesculapio gallinaceum secari quasi certus iubebat. Et ideo cum tam incerta et inconstans definiendi de Deo philosophia deprehenditur, quem potuit . . . . . . re eius, quem non liquido tenebat determinare? De mundo . . . . dicimus. Hunc enim physicum theologie genus cogunt: q . . . . . ta deos tradiderunt, ut Dionysius stoicus trifariam deos diuidat, unam uult speciem, que in promptu sit, ut solem, lunam . . . . . aliam, que non compareat, ut Neptunum, reliquam, que de hominibus ad diuinitatem transisse dicitur, ut Herculem, Amphiaram.  Aeque Arcesilaüs trinam formam diuinitatis ducit, Olympios, Astra, Titaneos; de Celo et Terra, ex his, Saturno et Ope, Neptunum, Iouem et Orcum et ceteram successionem. Xenocrates Academicus bifariam facit, Olympios et Titanios, qui de Celo et Terra. Aegyptiorum plerique quatuor deos credunt, Solem et Lunam, Celum ac Terram. Cum reliquo igni superno deos ortos Democritus suspicatur, cuius instar uult esse naturam Zeno. Unde et uarro ignem mundi animum facit, ut perinde in mundo ignis omnia gubernet, sicut animus in nobis. Atqui uanissime. Nam cum est, inquit, in nobis, ipsi sumus; cum exiuit, emorimur. Ergo et ignis cum de mundo per fulgura proficiscitur, mundus emoritur.

3. His ita expeditis  , uidemus physicum istud ad  hoc subornatum, ut deos elementa contendat, cum his etiam alios deos natos alleget; Dei enim nonnisi de deis nascerentur. Quos quoniam in mythico apud petas plenius suo loco examinabimus, tamen quod de ipsis interim retractandum est, quod ad presentem speciem facit, simul et de presenti specie ad ipsos . . . . . . an ostensuri sumus, deos nullo modo uideri posse, qui de elementis nati dicuntur, ut iam hinc preiudicatum sit, deos elementa non esse, cum qui de elementis nati dicuntur, Dei non sunt; eque demonstrando, orta deos non esse, ad illam agnatorum speciem prestruemus recte non esse defendi, quorum parentes, id est elementia dei non sunt. Scitum, deum e deo nasci, quemadmodum de non deo non  deum. Igitur quod elementa contineat mundus iste, ut summaliter tractem de uniuersitate, partibus eius preministrans; nam que conditio eius, eadem utique erit et elementorum et membrorum, aut ab aliquo institutus sit necesse est, qua Platonis humanitas, aut a nullo qua Epicuri duritia. Et si institutus est, habendo initium habebit et finem, ita quod aliquando non fuit ante initium, et quandoque non erit post finem: non capit utique uideri deus carens substantia  diuinitatis, id est eternitate, que sine initio et fine censetur. Si uero institutus omnino non est ac propterea deus habendus, quod ut Deus neque initium neque finem sui patitur: quomodo quidam assignat elementis, que deos uolunt, generationem, cum stoici negent quicquam Deo nasci? Item, quomodo uolunt, quos de elementis natos ferunt, deos baberi, cum Deum negent nasci? Itaque quod mundi erit, hoc elementis adscribetur, celo dico et terre et sideribus et igni, que deos et deorum parentes aduersus negatam generationem Dei et natiuitatem frustra credi proposuit uarro. Et qui uarro indicauerat animalia esse celum et astra. Quod si ita est, etiam mortalia sint necesse est, secundum animalis formam; nam etsi immortalem constat animam, ipsi hoc soli licebit,  non etiam illi cui adnectitur, id est corpori. Nemo autem negabit mortale corpus esse, cum et contingamus ea et contingamur ab eis, certa corpora ex illis decidere uideamus. Ergo si animalia deposita ratione anime, qua corporum conditio, mortalia, non utique, dii elementa. Et tamen unde animalia uarroni  uidentur elementa? Quoniam mouentur. Ac ne ex diuerso proponatur, multa alia moueri, ut rotas, ut plaustra, ut machinas ceteras, ultro preuenit dicens, eo animalia credita, quod per semetipsa mouerentur, nullo extrinsecus apparente motatore eorum aut minatore, sicut apparet, qui rotam compellit, et plaustra uoluit, et machinam temperat. Igitur nisi animalia, non mobilia per se. Porro allegans, quid non appareat, ostendit quid quesisse debuerat, id  est, artificem et arbitrum motus; neque enim statim non est, quod, quia non uidemus, non credimus esse. Imo eo altius inuestigandum est, quod non uideatur, ut quod uideatur quale sit scire possimus. Alioquin si tantum ea, que comparent, deo esse creduntur, quia comparent? Quomodo deos etiam eos recipitis qui non comparent? Si autem uidentur esse qui non sunt, cur non sint et qui non uidentur? Motatorem dico celestium rerum. Sint ergo et animalia, quia mobilia per se, etiam mobilia per se, quia non per alium; tamen illa non statim Dei, quia animalia, ita nec ideo, quia per se mobilia; aut quid uetat uniuersa animalia, ut mobilia per se, deos haberi? . . . . . lia sane uanitate Aegyptiis licet.

 4. Aiunt quidam propterea deos fuisse appellatos, quod et , procurrere ac motari interpretatio est. Sane uocabulum istud non est alicuius maiestatis; a cursu enim et motu, non ab diuinitatis denominatione formatum est. Sed cum etiam ille unus Deus quem colimus, cognominetur, nec tamen aut motus ullus aut cursus eius appareat, quia nec uisibilis cuiquam sit, palam est, ut uocabulum istud . . . . . . . sumptum propriumque, quia se natiuum,  diuinitatis inuentum. . . . . . . . interpretationis eius astutia, uerisimilius est non a cursu et motu dictos, sed de appellatione ueri dei mutuatum, uti quos eque deos excudissetis, cognominaretis. Denique quam ita sit, probatio suppetit, cum etiam uniuersos deos uestros, in quibus nullius cursus aut motus officium denotatur, communiter appelletis. Itaque si eque eque immobiles, disceditur uocabuli interpretatione pariter et diuinitatis opinione, que a cursu et motu modulata rescinditur. Quod si nomen istud proprium diuinitatis et simplex, nec interpretatorium in illo deo reprehensum, in cetera, que deos uultis, docete etiam qualitatis inter illos esse consortium, ut iure consistat collegium nominis communione substantie. Porro ille iam hoc solo,  quod non sit in promptu, uacat a comparatione eorum, que in promptu sunt et uisui et sensui; sed sensui satis, quod est testimonii ad diuersitatem occulti et manifesti renuntiatio; si elementa palam proposita omnibus, si contra deus nemini, quomodo poteris ex ea parte, quam non uidisti, que uides, congredi? Cum ergo non habes coniungere sensu. . . . ratione, quid uocabulo coniungis, ut coniungas etiam potestate? Ecce enim Zeno  quoque materiam mundialem a Deo separat, uel eum per illam, tanquam mel per fauos transisse dicit. Itaque materia et Deus duo uocabula, due res. Pro discrimine uocabulorum etiam res separantur, etiam materie conditio uocabulum sequitur. Quod si materia non est, quia sic et  appellatio prescribit, quomodo que sunt in materia, id est elementa, dei habebuntur, cum membra a corpore alig. . . . esse non possint? Sed quid ego cum argumentationibus physiologicis? S. . . . . ascendere debuit de statu mundi, non incerta descen . . . . . . . . lo platonica forma quadratum eum angulatumque com. . . . . . . do circino rotunda ita collegit, quod sine capite solum credi laborat. Sed Epicurus, qui dixerat, que super nos, nichil ad nos, cum et ipse celum inspicere desiderat, solis orbem  pedalem deprehendit. Adhuc scilicet frugalitas et in celis agebatur. Denique ut ambitio profecit, etiam sol aciem suam extendit, ita illum orbem maiorem peripatetici denotauerunt. Oro uos, quid sapit coniecturarum libido? Quid probat tanta presumptione asseuerationis otium affectate morositatis eloquii  artificio adornatum? Merito ergo Milesius Thales  dum totum celum examinat et ambulat oculis, in puteum cecidit. . . . . . r, multum irrisus Aegyptio illi: In terra, inquit, nichil perspiciebas, celum tibi speculandum existimas? Itaque casus eius per figuram . . . . . . s notat, scilicet eos qui stupidam exerceant curiositatem. . . . . nature, quam prius in artificem eius et presidem, in uacuum. . . . . n dum habituros.

5. Quin ergo ad humaniorem aliquanto  . . . . imur opinionem, que de communi omnium sensu et simplici cog. . . . deducta uideatur  ? Nam et uarro meminit eius, creditam preterea dicens elementorum diuinitatem, quod nichil omnino sine suffragio illorum gigni, ali, prouehi possit ad uite humane et terre sationem, quando ne ipsa quidem corpora aut animas  sufficere licuisset sine elementorum temperamento, quo hahitatio ista mundi circulorum conditionibus federata prestatur, nisi quod hominum incolatui denegauit enormitas frigoris aut caloris. Itaque deos credi: solem, qui diei de suo cumulet, fruges caloribus, p. . . . . . et annum stationibus seruet; lunam, solatium noctium, patrocinium mensium gubernaculis, item sidera, signacula quedam temporum ad mutationem notandorum; ipsum denique celum, sub quo omnia; terram, super quam omnia, et quicquid illorum inter se ad commoda humana conspirat. Nec tantum beneficiis fidem diuinitatis elementis conuenire, sed etiam de diuersis, que tanquam de ira et offensa eorum incidere soleant, ut fulmina, ut grandines, ut ardores, ut aure  pestilentes, item diluuia, item hiatus motusque terrarum. Et iure credi deos, quorum natura honoranda sit in secundis, metuenda sit in aduersis, domina scilicet iuuandi et nocendi. Porro, si ita sentiuntur in. . . . . conuersatione, non perinde rebus ipsis, quibus iuuantur siue leduntur aut gratias referunt aut querelas intendunt, sed his, sub quorum ducatu et potestate operatio rerum decurrit. Nam in uoluptatibus uestris non tibie aut cithare coronam ad premium adiudicatis, sed artifici, qui tibiam et citharam suauitatis temperet ui. Aeque cum quis ualetudine male est, non lanis nec antidotis aut malagmatis ipsis gratiam meministis, sed medicis, quorum opera atque prudentia remedia proueniunt. Item in aduersis qui ferro sociantur, non gladium ipsum aut  lanceam accusant, sed hostem uel latronem. Et quos . . .  tegulas aut imbrices arguunt, sed uetustatem; sicut et naufragi non petris et fluctibus imputant, sed procelle. Merito. Certum enim est, quodcumque est, ei adscribendum, non per quod fit, sed a quo fit, quia is est caput facti, qui et ut fiat et per quid fiat, instituit. Et sunt in omnibus rebus tres tituli isti: quod est, per quod est, et a quo est; quia prius est, qui quid uelit fieri, et quod possit, inueniri. Et ita recte in ceteris agitis, auctorem considerantes. At in physicis contra naturam regula uestra, qua in ceteris sapientiam iudicatis, auferendo summum gradum auctoris et que fiunt, non a quo fieri. . . ita credere contingit elementorum potestates et ar . . . esse, que sunt seruitutes et officia. Non in ista inuestigatione ali. . . . us  artificis intus et domini, seruitutis autem non tendimus elementorum . . . . operis eorum quas facis potestatis. Sed Dei non seruiunt; ea igitur, que seruiunt, Dei non sunt. Aut doceant uulgo fieri, ut de licentia passiuitatis libertas approbetur, de libertate dominatio de dominatione diuinitas intelligatur. Nam si omnia hec super nos certis curriculis, legitimis decursibus, propriis spatiis, equis uicibus sub legis instar constituta uoluendis temporibus et exercendis temporibus et exercendis temporum ducatibus occurrere meminerunt, ex ipsa obseruatione conditionum suarum et fide operum et instantia. . . . . . . . et cura demutationum, memoria reciprocatorum, aliquam dominationem sibi preesse persuadeant uobis, cui apparere uideatur uniuersa negotiatio mundialis perueniens  ad humani generis utilitatem et . . . . . onem?  Non enim potest dicere, ea sibi agere ista ac sibi curare nec quicquam hominum caussa disponere, cum propterea defendas elementis diuinitatem, quod ab aliis aut iuuari te aut ledi sentias; nam si sibi prestant, nichil eis debes.

6. Age iam, conceditisne diuinitatem non modo non seruiliter currere, sed imprimis integre stare, neque minui neque intercipi neque corrumpi debere. Ceterum abiit omnis felicitas eius, si quid patitur unquam. Ecce autem et astra intercidunt, et intercicidisse se attestantur. Confitetur et luna  , quantum  amiserit, cum resumit. Iam maiora eius detrimenta soletis in aque speculo considerare, ut nichil amplius ullam. . . . . credam quod magi norunt. Ipse etiam sol sepe defectione tentatus est. Fingite quaslibet rationes celestium casuum, non uolet deus aut minor fieri, aut esse desinere. uiderint igitur humane doctrine patrocinia, que coniectandi artificio sapientiam mentiuntur et ueritatem. Nam alias natura sic est, ut qui melius dixerit, hic uerius dixisse uideatur, non qui uerius, is melius.

7. Ceterum cui res examinabitur, uerisimilius utique dicet elementa ista ab aliquo regi, quam ultro . . . igitur non deos, que sub aliquo. At si in isto erratur, melius est simpliciter, quam ut physici, diligenter. Sed enim si ad mythic . . . tes  , melius iam  in physico mortalitas errat, eis diuinitatem adscribendo, que super hominem putat situ et ui et magnitudine et diuinitate sentiri; quod enim super hominem, credas Deo proximum. Ceterum ut ad mythicum transeamus, quod petis deputatur, nescio an tantum . . . . . . . . . mediocritati nostre, an tanti de documentis diuinitatis conf . . . . . . . . ut Mopsus Africanus et Beotus Amphiaraus  . Delibanda enim nunc est species ista, cuius suo loco ratio reddetur. Interim hos certe homines fuisse uel eo palam est, quod non constanter deos illos, sed heroas appellatis. Quid ergo contendimus? Si addicenda mortuis diuinitas erat, non utique talibus? Ecce uos cum eadem licentia presumptionis sepulcris regum uestrorum celum infamatis, nonne probatos quosque iustitia, uirtute,  pietate et omni bono eiusmodi consecrationis solatio honestatis contenti pro talibus etiam irrideri peierantes. At e contrario impios, turpes etiam pristinis humane glorie premiis aufertis, decreta eorum et titulos lancinatis, imagines detrahitis, monetam repercutitis. Ille  autem conspector omnium, comprobator, imo largitor bonorum, tante indulgentie sue ordinationem uulgo prostituet et plus diligentie atque iustitie hominibus licebit in distribuendis diuinitatibus sapere? Mundiores erunt regum et principum comites quam summi Dei? Atquin horretis et auersamini, uagos, exsules, . . . . . . debiles, sordide natos,  inhoneste institutos; contra incestos, adulteros, raptores, parricidas etiam legibus exserendis. Ridendum an irascendum sit, tales deos credi, quales homines esse non debeant? Sed enim in isto mythico genere, quod pete ferunt, quam incerti agitis circa conscientie pudorem et pudoris defensionem! Nam quotiens mise . . . . , turpia, uel atrocia deorum exprobramus; allegationem peti . . . . . . e ut fabulosa defenditis! quotiens ultro siletur de eiusmodi petica, non modo non horretis, sed insuper honoratis, utque in necessariis artibus habetis. Denique per hanc initiatricem litterature ingenuitatis studia producitis. Criminatores deorum petas eliminari Plato censuit, ipsum Homerum sane coronatum ciuitate pellendum. At cum excipiatis illos et retineatis, cur non credatis talia retexentibus de deis uestris? Igitur si creditis petis,  cur laudem mendacibus fertis, nec cauetis ne offendatis eos, quorum detrectatores honoratis? Sane fides a petis non exigenda. Nonne qui dicitis deos post mortem factos, homines confitemini ante mortem? Quid ergo noui, si, qui homines fuerint, humanis aut casibus aut criminibus aut fabulis polluuntur? Non creditis petis, cum de relationibus eorum etiam sacra quenam disposueritis? Cur rapitur sacerdos Cereris, si non tale Ceres passa est? Cur Saturno alieni liberi immolantur, si ille suis pepercit? Cur Idee masculus amputatur, si nullus illi fastidiosior adolescens libidinis frustate dolore castratus est? Cur Herculeum polluctum  mulieres Lanuuine non gustant, si non mulierum caussa p . . . . . . Mentiuntur  sane pete! sed non ideo quod talia gesserint . . . homines quas defuerint nec quod diuinas adscripserint fo . . . . diuinitatis, cum interim uobis credibilius uisum est deos fuisse, sed non tales, quam tales, sed non deos.

8. Superest gentile illud genus inter populos deorum, quos libidine sumptos, non pro notitia ueritatis, docet priuata notitia. Deum ergo existimo ubique notum, ubique presentem, ubique dominantem, omnibus colendum, omnibus demerendum. At enim cum illi quoque, quos totus orbis communiter colit, excidant  probationi uere diuinitatis, quanto magis isti, quos ne ipsi quidem municipes sui norunt? Nam que idonea auctoritas precucurrit eiusmodi theologie, quam etiam fama destituit? Quanti sunt, qui norint uisu uel auditu Atagartin Syrorum, Celestem Afrorum, uarsutinam Maurorum, Obodan et Dusaren Arabum, Belenum Noricum, uel, quos uarro ponit, Casiniensium Deluentinum, Narniensium uisidianum, Atheniensium Numentinum, Aesculanorum Ancariam, et quam preuenerim  , uolsiniensium Nortiam, quorum ne nominum quidem dignitas humanis cognominibus distat? Satis rideo etiam deos decuriones cuiusque municipii, quibus honor intra muros suos determinatur. Hec libertas adoptandorum deorum quousque profecerit, Aegyptiorum superstitiones docent, qui etiam bestias priuatas colunt, p . . . . crocodilos  et anguem suum. Parum est si etiam hominem consecrarunt. Illum dico, quem non iam Aegyptus aut Grecia, uerum totus orbis . . . . . . Afri iurant; de cuius statu quid coniici potest apud nostras litteras ut uerisimile uidetur positum est. Nam Serapis iste quidam olim Ioseph  . . . . . . fuit de genere sanctorum, iunior inter ceteros fratres, sed excelsior . . . . . . . . . ab iisdem fratribus per liuorem uenum in Aegyptum datus, seuiebat in familia regis Aegyptorum  Pharao, a regina minus pudica desideratus, sed quia non obsequebatur, e contrario ab eadem delatus, a rege in carcerem datur. Illic somnia quibusdam non perperam interpretatus, uim spiritus sui ostendit. Interea rex quoque somnia terribilia quedam  illi, detractis quos conuocauerat, uoluit exponere. Ioseph expedimenta de carcere edocuit, somnium regi aperit: illos boues septem opimissimos, defluentes, totidem annorum ubertatem significare; posteriores eque septem ineptos, subsequentium septem annorum inopiam. Predicare itaque sepe de recondendis presidiis in futuram famem de copia priore, credidit rex; exitus rerum et prudêntem et sanctum semper necessarium probauit. Itaque Pharao uniuerse Aegypto et frumentande et exinde curande eum prefecit. Hunc Serapidem ex suggestu  ,  quo caput eius ornatum, uocauerunt, cuius suggestus modialis figura frumentationis memoriam obsignat, et curam frugum super caput eius fuisse, ipsis spicis, quibus per ambitum notatur, apparet. Propterea et canem, quem apud inferos deputant, sub dextera eius dicauerunt, quod sub manu eius compressatur   Aegyptiorum, et Fariam adiungunt, quam filiam regis Pharao deriuatio nominis esse demonstrat; nam et tunc Pharao, inter cetera honorum et remunerationum, filiam quoque in matrimonium ei dederat. Sed quia et feras et homines colere susceperant, utramque faciem in unum Anubin contulerunt, in quo nature conditionisque sue potius argumenta uideri posset consecrasse gens rixosa, suis regibus recontrans  , in extraneis deiecta, sane et gula et spurcitia . . . . . . etiam serui ipsa.

 9. Hec secundum tripertitam dispositionem . . . . diuinitatis aut notiora aut insigniora digessimus, ut possit iam uideri satis responsum de physico genere, de petico, de gentibus. Et quoniam omnis superstitio  , non iam philosophorum nec petarum nec populorum, a quibus tradita est, sed dominantium Romanorum, quibus occupata est, auctoritatem sibi exstruxit, alia iam nobis ineunda est humani erroris latitudo, imo silua cedenda, que undique conceptis superstitionum seminibus uitii pueritiam  obumbrauit. Sed et Romanorum deos uarro bifariam disposuit incertos et electos. Tantam uanitatem! Quid enim erat illis cum incertis, si certos habebant? nisi  si Atticos stupores recipere uoluerunt. Nam et Athenis ara est inscripta: Ignotis deis. Colit ergo quis quod ignorat? Tum si certos habebant, contenti esse debuerunt, nec electos desiderare. In quo etiam irreligiosi deprehenduntur. Si enim dei ut bulbi  seliguntur, qui non seliguntur, reprobi pronuntiantur. Nos uero bifariam Romanorum deos recognoscimus, communes et proprios, id est, quos cum omnibus habent, et quos ipsi sunt commenti. Et numquid hi sunt publici et aduentitii dicti? Hoc enim ere docent, aduentitiorum ad fanum Carne, publicorum in palatio. Quare cum communes dei, quam physico, quam in mythico comprehendantur, actum est iam de istis speciebus. De propriis dicere . . . . et. De Romanis stupeamus, tertium illud genus hostilium deorum . . . . eo quod nulla gens alia tantum sibi superstitionis inuenerit  . . . . duas species dirigimus, alios de hominibus assumptos, alios inde conceptos. Igitur quoniam idem illis color suppetit consecrationis mortuorum, tanquam ob merita uite, eamdem et nos responsionem opponamus necesse est, neminem ex his quoque tanti fuisse. Patrem diligentem Aenean crediderunt, militem nunquam gloriosum, lapide debilitatum; quod telum quantum uulgare, atque caninum, tanto ignobile uulnus! Sed et proditor patrie Aeneas  inuenitur; tam Aeneas, quam Antenor. Ac si hoc uerum nolunt, Aeneas certe patria flagrante dereliquit socios femine Punice subiiciendus  , que maritum Hasdrubalem Aenee timiditate supplicantem hosti non  non comitata, raptis secum filiis, formam et patrem sibi habere non in fugam sapit, sed in ignes ardentis Carthaginis ut in amplexus patrie pereuntis incubuit. Pius Aeneas ob unicum puerum et decrepitum senem, Priamo et Astyanacte destitutis. Atquin Romanis magis detestandus, qui pro salute principum et domus eorum aduersus liberos et coniuges et omne pignus suum deierant. Consecrat filium ueneris, et hoc uulcanus sciens patitur et Iuno concedit. Si ueredi  parentum in celo sedent, cur non potius Argiui iuuenes dei habiti, quod matrem, ne in sacris piaculum committeret, plus quam humano more iugales prouexerunt? cur non magis dea, que magis pia, illa filia patris in carcere fame defecti uberibus suis educatrix? Quid aliud Aenee gloriosum, nisi quod prelio laurentino nusquam comparuit? Rursus forsitan solito  more quasi desertor e prelio fugerit. Romulus eque post mortem deus, si quia urbem condidit deus, usque in feminas, urbium auctores. Sane Romulus et fratrem interfecit et alienas uirgines dolo rapuit. Ideo Quirinus est, quia tunc parentibus quiritatum est per illum. Quid Sterculus  meruit ad diuinitatem? Si agros stercoribus Iuuando diligens fuit, plus fimi Augias conferebat. Si Faunus Pici filius in ius  agitabatur mente ictus, curari eum magis quam consecrari decebat. Si Fauni filia pudicitia precellebat, ut ne conuersaretur quidem inter uiros, aut barbaria aut conscientia deformitatis aut rubore insanie paterne, quanto dignior bona dea Penelopa, que inter utilissimos amatores diuersata, obsessam castitatem tenere  protexit? Est et sanctus, propter hospitalitatem a rege Plotio fanum consecutus: potuit et Ulixes de humanissimo Alcinoo unum amplius deum uobis contulisse.

10. Ad fediora festino. Non puduit auctores uestros de Larentina  palam facere  . Scortum hec meritorium fuit, siue dum Romuli nutrix, et ideo lupa, quia scortum; siue dum Herculis amica est, et iam mortui Herculis, id est, iam dei. Nam ferunt, edituum eius solum forte in ede calculis ludentem ut sibi collusorem, quem non habebat, representaret, una manu Herculis nomine, alia ex sua persona lusum inisse, si ipse uicisset, cenulam et scortulum ex stipitibus Herculis sumeret; si uero Hercules, id est manus  altera, eadem Herculi exhiberet. uicit manus Herculis .  Aeditus cenam Herculi dependit, scortum Larentinam conducit: cenat ignis, qui Sol, et ipsius Herculis co . . . . . . . nia ara consumpsit. Larentina in ede sola dormit . . . . . . de lenonio ludo iactitat se somniis Herculi functam, et potuit, dum animo contemplatur, somnio pati. Eam de ede progredientem mane primo quidam adolescens, tertius quod aiunt Hercules concupiscit, ad se . . . . . . . . . . . . . . s . . . . . . . . . . . . . id dictum sibi ab Hercule, utique . . . . . . . . . . . . . ceantur. Non enim impune licui . . . . . . . . . . . . . . . . . . . . . dem quoque scribit; mox illa prop . . . . . . . . . . . . . . . . per Herculem fuerat insecuta, agrum . . . . . . . . . . . . . . . . . diuinitatem et filiabus suis, quas ut ipsas h . . . . . . . . . . . . . . . . . . . . . dium a Larentiniana Romanorum numina digni . . . . . . . . . . . sola de tot uxoribus Herculi cara, sola enim diues . . . . . . . . . . or Cerere que mortuo placuit. Tot exemplis et uo . . . . . . . . . . . . quis non  deus affirmari potuit? Quis denique Antinoo controuersiam diuinitatis agitauit, quod decorior Ganymedes  aut carior suo amatori . . . .  ? Apud uos mortuis celum, uiam ab inferis ab astra subigitur. Pass . . . . . . . . . . ta ascendunt. Ne multum putetis uos prestare regibus uestris.

Non contenti eos deos asseuerare, qui uisi retro, auditi contrectatique sunt, quorum effigies descripte, negotia digesta, memoria propagata, umbras nescio quas incorporales, inanimales, et nomina de rebus efflagitant deosque sanciunt, diuidentes omnem statum hominis singulis potestatibus ab ipso quidem uteri conceptu, ut si deus Conseuius quidam, qui consationibus concubitalibus presit, et Fluuiona,  que infantem in utero . . . . . . . hinc uitumnus, et Sentinus, per quem uiuiscat infans et sentiat . . . . . : dehinc Diespiter, qui puerum perducat ad partum. Cum prin . . . . . . . . . . . et Candelifera, quoniam ad candele lumina pariebant, et que . . . . . . . . . . . . . . . . . . . . us dicte. Peruerse natos . . . . . . . . . . to Prose carmentis esse prouin . . . . . . . . . . . . . . . . . . . . et ab effatu Farmus, et aliis a lo . . . . . . . . . . . . . . nem ad cauendum sumministrat . . . . . . . . . . rix et Albana, et una Rucinia. Mirum . . . . . . . . . . non esse prouisos. Exinde et primi cibi sum . . . . . . . . . . . . Potina et Eluda, et statuendi infantis sta . . . . . . . . . do, Abeona, et Domiducam, et habent Edeam . . . . . . . e et malam. Item uoluntatis, uolumnum, uoletam . . . . . . . . . Pauentinam, Pauoris, Spei, uenilliam; uoluptatis, uolupiam . . . . . ntie,  Prestitiam; eque ab actu, Peragenorem: a consiliis Consum; iuuentam, nouorum togatorum;  uirorum iam, fortuna barbata . . . . . . . nuptialibus disseram. Afferenda est ab afferendis dotibus ordinata . . . . . . . dor, et Mutunus et Tutunus  , et dea pertunda, et Subigus, et Prema . . . . . parcite, dei impudentes, luctantibus sponsis nemo interuenit . . . quorum uotum est foris gaudentes erubescunt  .

12. Et quonam usque deos . . . quia disserendum, quales deos receperitis, quantum uobis erus . . . . Rideam uanitatem, an exprobrem cecitatem, est admodum incertum. Nam quot deos, et quos utique producam? maiores, an et minores  ? ueteres, an et nouitios? mares, an et feminas? celibes, an et le, . . . . . ? artifices, an et inertes? rusticos, an et urbanos? ciues, an et peregrinos. Tot enim familie, tot nationes sensus bona fide querunt, ut dispici et distingui  describique non possint, ut quanto diffusa res est, tanto substringenda nobis erit. Et ideo, quis in ista specie unum tuemur propositum demonstrandi, illos omnes homines fuisse: non quidem ut cognoscatis, nam quasi oblita agitis, compendio ab ipsa despiciendi ratione summam originem generis illorum retractando. Origo enim totius posteritatis. Ea origo deorum uestrorum Saturno, ut opinor, signatur. Neque enim si uarro antiquissimos deos Iouem, Iunonem et Mineruam refert, nobis excidisse debet, omnem patrem filiis antiquiorem, tam Saturnum Ioue, quam Celum Saturno; de Celo enim et Terra Saturnus. Et tamen Celi et Terre originem omitto. Erant inde celibes diu et orbi, antequam mariti et parentes. Longo scilicet euo crescendum illis fuit ad tantam proceritatem.  Denique simul cepit et Celo uox insolescere et ubera terre lapilliscere, faciunt nuptias inter se. Credo, aut Celum descendit ad sponsam, aut Terra ascendit ad sponsum! Concepit tamen Terra de Celo et peperit illa Athos, Athos Saturnum mira ratione. Utri parentum similis? Sed et peperit, certe ante Saturnum neminem procreauerunt, nisi unam postea Opem, exinde de subole cessatum est. Nam Saturnus quidem Celum castrauit dormientem. Legimus Celum genere masculino; ceterum quomodo pater, nisi masculinus? Sed et unde castrandum? falx illi: hoc s . . l . . . Nondum enim uulcanus artifex ferri. Terra uero orbata distulit, etsi adhuc iuuenili etate, alii nubere. Sed nec habebat Celum . . . . . tamen nisi illam Mare amplectitur, sed olet salsuginem . . . . aquis assueta. Ita  Saturnus unicus masculus Celi atque Terre. Sed ipse pubescens sorori sue iungitur. Nondum leges, que  incesta prohiberent, nec que parricidium plecterent. Itaque filios uirili sexu deuorabat; melius ipse, quam lupi, si exponeret; timebat scilicet, ne quis illorum de paterna falce didicisset. Nato mox et abalienato Ioue, saxum infantis ementiti deglutiuit. Hoc ingenio diu securus, tandem filio, quem nondum digesserat, in tenebris adulto oppressus regnoque priuatus est. Hunc uobis patriarcham deorum, Celum et Terra, petis obstetricantibus, procreauerunt. Sed eleganter quidam sibi uidentur physiologice per allegoricam argumentationem de Saturno interpretari, tempus esse, et ideo Celum et Terram parentes, ut et ipsos origini nullos, et ideo falcatum, quia tempore omnia dirimantur, et ideo uoratorem suorum, quod omnia ex se edita in se ipsum consumat. Nominis quoque  testimonium compellant: Cronium dictum grece, ut Chronon; eque latini uocabuli a sationibus rationem . . . . . ut, qui eum procreatorem coniectantur, per eum seminalia celi in terram deferri. Opem adiungunt, quod opem uidendi semina conferant, et quod opere semina euadant. Que oro, huius translationem . . . . . ponas. Aut Saturnus fuit, aut tempus. Quomodo Saturnus . . . . . quomodo tempus? Utrumque enim non potes, corporale in eo . . . . . mare. Quid autem prohibuit tempus coli in sua qualitate? . . . . . hominis, aut fabulam hominis, aut famulam hominis in sua specie, non in tempo . . . . Quid sibi uult intellectio ista, nisi fedas materias mentitis argumentationibus colorare? Saturnum neque ideo qui . . d . . . . tempus, aut dum eum tempus facis, iam nec hominem uis fuisse. Pla . . . . s  omnino Saturnus in terris humane qualitatis apud ueteres memorias recensetur. Potest incorporaliter fingi quoduis, quod non fuerit omnino; uacat fingendi locus, ubi ueritas est. Cum autem Saturnum constat uixisse, frustra demutatis; non conceditur uobis, quem non negabitis fuisse hominem, qui neque deus neque tempus defendi potest. Exstat apud litteras uestras usquequaque Saturni census, legimus apud Cassium Seuerum, apud Cornelios Nepotem et Tacitum, apud Grecos quoque Diodorum, quiue alii antiquitatem canos collegerunt. Nec fideliora uestigia . . . . . quam in ipsa Italia signata sunt. Nam post plurimas tetras et Attica hospitia Italie, uel, ut tunc uocabatur, Oenotrie, consedit, exceptus ab Iano siue Iane, ut Salii  uocant. Mons, quem coluerat, Saturnius  dictus; urbs, quam depalauerat, Saturnia usque nunc est; tota denique Italia  de Saturno uocabatur:  tali teste terram, que nunc dominatur orbi etiamsi de origine Saturni dubitatur, de actu tamen constat hominem illum fuisse. Ita si homo Saturnus, procul dubio de [homine], imo quia homo, non utique de celo atque terra. Sed cuius parentes ignoti, quibusdam facile fuit illum eorum filium dici, quorum possunt omnes uideri.  Quis enim non celum ac terram patrem ac matrem uenerationis gratia appellet? An de consuetudine humana, qua ignoti quique ex inopinato apparentes de celo aduenisse dicuntur? Proinde . . . . semper eg . . . . repentino  , ubique inoleuit celitem dici. Nam et uulgo generis incertos terre filios iactitamus  . Nihil allego de statu antiquitatis, qua . . . rudes  tunc agebantur et oculi et mentes hominum, ut cuiuslibet noui uiri aspectu quasi diuino commouerentur,  nedum et regis, et quidem primi. Adhuc de Saturno immorabor, quod et ceteris compendium prestruam, satiata primordiorum disputatione; nec pretermittam potiora testimonia diuinarum litterarum, quibus fides pro antiquitate superior debetur. Ante enim Sibylla, quam omnis litteratura, exstitit. Illa scilicet Sibylla  , ueri uera uates  et cuius uocabula demoniorum uatibus induistis. Ea senario uersu in hunc sensum de Saturni prosapia et rebus eius exponit: decima, inquit, genitura hominum, ex quo cataclysmum prioribus accidit, regnauit Saturnus et Titan et Iamfetus, Terre et Celi fortissimi filii. Si qua ergo, uel uestris . . . . oribus litteris uestris superioribus, sed idcirco magis proximis . . . . in illius etatis, fides adiacet.

 13. Satis de Saturno et Prosapia eius . . . . um est, homines fuisse. Tenemus compendium, in ceteros originis prescriptionem, ne per singulos euagemur. Qualitas posteritatis a principibus generis ostenditur, mortalia de mortalibus, terrena de terrenis, gradus ad gradus comparantur, nuptie, conceptus natales cucurrerunt patrie sedes, regna monumenta l . . . . qui natos non possunt negare, mortuos credant, qui mortuos confitentur, deos non putent. Sed enim manifestis uis sua adsistit; quos a primordio non . . . . . diuinitatem, affirmando illos post mortem deos factos, ut uarro, et qui cum eo somniauerunt. Hic igitur consisto . . . . . alle . . . . . in hoc nomen et numen, ut in ordinem senatorium, . . . . . uestra . . . . . cedatis iam necesse  est, aliquem summum dominatorem . . . . . allegendi potestatem, et quasi Cesarem; neque quisquam aliis prestare potest, qui non ipse dominetur. Ceterum si potuerunt deos sese facere post mortem, a . . . .  deterioris conditionis ab initio esse uoluerunt; aut si nemo est, qui deos fecerit, quomodo facti dicentur, qui non nisi ab alio fieri potuissent? Ita nullus datur uobis renuendi locus, esse mancipem quemdam diuinitatis. Perspiciamus itaque caussas allegande mortalitatis. in celum. Harum duplicem rationem credo proferetis: aut enim illu . . . . . . . . quis idem prestans facit, ut habeat uel amminicula uel munimenta uel etiam ornamenta fastigii sui; aut meritorum necessitas . . . . . s dignis quibusque. Aliud quid suspicari non datur. Nemo . . . . . . . . giendo alicui, aut non sua aut illius caussa facit. Sed neque . . . . . . . petere numini inest tanta et potestas, ut scilicet . . . . . faciat, si tanta humanitas irrogetur, qui egeat opera uel adiumento quorumdam, et quidem mortuorum, quo mirum magis,  cum alios sibi immortales instituere potuisset. Nec diutius de . . . . . . tus conquiret, qui humana diuinis comparauit. Sa . . . . . rior opinio est, discuti debet, si deus reminis . . . . . . . . . . . . buta si pristinis uiris . . . . . . . . . . . recogitandum. Quod exinde nemo dig . . . . . . si capere iam locus non potest. Tantis uidelicet . . . . . . . . . . . . . . . . a meruerit antiquitas. Ergo an meruerit, re . . . . . . . . meruisse, proponat ipsius merita. Si quid in cunabulis . . . . . . . . . litatis, ualent ad suffragium diuinitatis, incestorum . . . . . . . Opem et Saturnum fratres recepistis. Furtiuus infans . . . . . . ter dignus et tecto et ubere humano, meritoque incre . . . . . . . . tam mala manebant. Adultus denique qualemcumque genitorem, . . . . . . licissimum, regem aurei scilicet seculi, sub quo laboris inopie . . . . . . ac pax quiescebat sub quo nulli  subigebant arua coloni, . . . . . . . . tellus nullo poscente ferebat. Sed oderat patrem incestum eius . . . . castratorem . . . . . Ecce autem et ipse cum sorore miscetur, ut huic primum dictum putem: . Tam pius pater, quam pius filius . . . . . . . m tunc legibus ageretur, in duos culleos diuidi Iouem decuit . . . . . . dubitaret, libidine ab incesto corroborata, in leuiora, id est, . . . . . . . . et stupra diffundere? de quo petica sic lusitauit. Quomodo . . . . . de fugitiuo palam factum solemus et operam eius percon . . . . . . . abusui nundinare  ? modo in pretia luxurie eum figurando . . . . bouem aut pretium bouis pensauerit, et imbrem pergulis . . . . aditum pecunia ruperit? modo in similitudines actuum ip . . . . . . . im, qiu rapuit, cycnum, qui cantauerat. Adeo non fabule iste sunt de fa . . . . . . . . sit an  non lasciu . . . . . . . . . . na hominum, quos . . . . . . . . emissa iam pridem a fide per incr . . . . . . . non est nobis extensius agendum. Si enim et re . . . . . . . . pibus et proseminatoribus  suis morata plebs eadem q . . . . . . natura, alibi auctoritas exigebat similitudinem morum . . . . . . . . quanto deterior, qui non melior? priuato enim titulo Iouem optimum . . . . . . tis, et est uirgilii equus Iupiter optimus. Proinde incesti in suos, impudici in extraneos, impii, iniusti, cui nullam insignem infamiam fabula reliquit . . . . . deus fieri non fuit dignus.

14. Sed quoniam alios seorsum uolunt in diuinitatem ab hominibus receptos, et distingui inter natiuos et factos secundum Dionysium Stoicum, de ista quoque specie adiiciam. De ipso quidem Hercule . . . . . . . ma responsionis, an dignus celo et diuinitate, sic enim pro ua . . . . meritis addicunt diuinitatem? Si ob uirtutem, quod feras constan . . . rit, quid tam memorabile? nonne ludo puniti, uel etiam ad . . . arenarie uilitatis  plurimas in unum, et quidem studiosiores . . . . ciunt. Si ob peragratum orbem, quantis ad locupletibus dulcis . . . . tas, aut philosophis famulatoria mendicitas idem prestitit? Non meminerunt, Asclepiadem Cynicum unica uaccula, cuius et dorso uehebatur, et si quando ubere alebatur, orbem totum oculis subegisse? Si . . . . . etiam ad inferos adiit, quis hoc nesciat, uiam ad inferos omni . . . . . . . as plurimas . . . . . . . . s ille Pompeius . . . . . . . . . qui nec hostias al . . . . . . n unum agnulum Byrse Cartha . . . . . re. Quo magis Scipio, quam Herculis, ob . . . . ti deputatur? Adiicite potius tituli Hercula . . . . . . . rum, uxorum, et fetas Omfales, et ob decori pueri amissio . . . desertam militiam Argonautarum. Adiicite ad gloriam post turpi . . . . am, etiam furias eius; auctorate sagittas, que filios et  uxorem . . . . erunt; qui tunc dignius rogo sese irrogasset pre dolore parti . . . . . . . Qui uxoris ob lasciuiam uenenis circumuentus magis metu . . . honesta morte moreretur. Hunc uos de pyra in celum suble . . . . a facilitate, qua et alium ignis et diuini confectum, qui pauca e . . . ingenia commentus, dicebatur mortuos ad uitam recurasse . . . filius, tam homo, quam Iouis nepos, Saturni pronepos . . . . spurius ut incerto patre, ut Argiuus Socrates detulit . . . . . . repertum, turpius Ioue educatum, canino scilicet ubere . . . . . . nemo negare potest; fulmine haustus est. Malus Iupiter, . . . sus est  , impius in nepotem, inuidus in artificem. Sed enim pin . . . . . . . um eius non occultauit, cupiditatem et auaritiam lucri . . . atam, qua quidem ille uiuos ad mortem, non mortu . . . . preuaricatione uenalis medicine agebat. Dicitur  etiam mater eius eodem casu obisse; merito . . . sam m . . . bestiam ediderat iisdem quasi scalis ad celum erupisse. Et tamen Athenienses scient eiusmodi deis sacrificare. Nam Aesculapio et matri inter mortuos parentant, quasi non et ipsi Thesea suum adorent: Mer . . . . deum, qui nisi conseruatricem suam in littore  peregrino deliquit, eadem obliuione, imo amentia, que patri caussa mortis fuit.

15. Longum foret recensere etiam de illis quos in sidera sepelistis, et audaciter dei . . . tratis. Sic opinor digni de celo Castores et Perseus et Erigona, quemadmodum et Iouis expletus. Sed quid mirandum? etiam canes et scorpios cancros in celum transtulistis. Differo de his quos in oraculis . . . . et testimonium hic diuini, qui et tristitie deos arbitros esse uultis . . . . dius, qui animam corpore uiduet, quem intra muros cludi non permittendo damnastis. Item Ceculus, qui oculos sensu exani . . . . Orbana, que in orbitatem semina exstinguat, et ipsius Mortis . . . . Ut cetera transuolem, etiam locorum urbis, uel loca, deos ar . . . . patrem, et diua Arquis et Lana et montium  Septemontium  . . . . illi faciunt, qui in iisdem locis aras uel edes habent, preterea . . . . in alieno loco aut mercedibus habitant. Taceo Ascensum . . . . et Leuicolam  a cliuis; taceo deos Forculum a foribus, et Cardeam a cardinibus, et liminum Limentinum, siue qui alii inter uicinos ap . . . . num Ianitorum adorantur. Quid enim magnum? cum et habeant in lupanaribus, in culinis, et in imo carcere; in i . . . . itaque propr . . . . aliisque Romanorum deis, quibus totius uite officia distribuuntur, taliter, ut ceteris deis opus non sit. Imo cum priuatim apud Romanos deputentur, quos supra signauimus, nec facile foris cogniti, quomodo ea omnia illos preesse uoluerunt in omni genere humano, et in omni gente proueniunt; ubi predes eorum, non modo honore, sed  ipsa quoque notitia carent. Sed enim quidam fructus et necessaria uictui demonstrauerunt?

16. Queso uos, cum dicitis inuenisse illos, non confitemini prius fuisse que inuenirentur. Cur ergo non auctorem potius honoratis, cuius hec dona sunt, sed auctorem transfertis in repertores? . . . quam inuenisset, utique auctori gratias egit, utique illum deum sensit; . . . . ministerium institutoris; a quo et ipse institutus est qui inuenit . . . . sum quod inuenirentur. Ficum uiridem Rome nemo nouerat . . . . um Cato senatui intulit; ut quo iam prouincia hostilis esset; cui sub . . . . semper instabat exprimeret. Cerasum Cn. Pompeius de Ponto  . . . . Italie prouulgauit. Potuerunt mihi nouorum apud Romanos pomorum . . . . ruisse preconium diuinitatis. Tam uanum hoc, quam  etiam . . . . commenta deos haberi; quibus si comparentur nostre etatis . . . . o dignius posteris, quam prioribus consecratio competisset . . . . on in omnibus iam artificiis antiquitas exoleuit, usu quotidiano instruente nouitatem; atque adeo quos ob artes sanctifi . . . in ipsis artibus et prouocatis in emulis insuperatos.

 17. Denique . . . . toribus suis non negatis omnibus his quos deos antiquitas uoluit, posteritas c . . . . superstitionum . . . . l . . , presumptio, cui . . . . bemus; propterea scilicet Romanos totius orbis domi . . . . se, quod officiis religionum meruerint domina . . . . cis preualeant. Nimirum Sterculus . . . . hoc imperium . . . . seu Romanorum distin . . . . tem extraneo potius . . . . tores et destitutores in . . . . ti, sepultique sunt. Ita nempe . . . . oblitus antrum illud Ideum . . . . dissimum odorem. Nonne omni Capitolio . . . . . ut illa potius terra regnaret, . . . posthabita Samo dilecta, et utique Aeneadarum ignibus adoleri . . . .

   Hic illius arma,
Hic currus fuit, hoc regnum dea gentibus esse,
Si qua fata sinant, iam tunc tenditque fouetque  .
Misera aduersus fata non ualuit. Nec tamen tantum  honoris Romani satis decreuerint, ut dedentibus Carthaginem sibi, quantum Larentine. Si dei isti conferendi in pote . . . . uit enim Iupiter Crete et Saturnus Italie et Isis Aegypto . . . . regnauerunt, quibus etiam operati plerique traduntur. Itaque . . . . mines facit, et dedititius Admeti ciues romanos imper . . . . lem cultorem suum Cresum ambiguis sortibus fallendo . . . . timebat deum uerum constanter prenuntiare regno exc . . . . potestate regnandi quoque uelut in urbes suas tueri . . . . . . . potuissent. Si Romanis prestitisse ualuerunt, cur Athenas a Xerxe Minerua non defendit? uel cur Delfos de manu Pyrrhi Apollo non eruit? Seruarint urbem Romam, qui sua perdiderunt! Si hoc religiositas Romana meruit; atqui, non  post summum imperium auctis iam rebus superstitio  quesita est? etsi a Numa sacra introducta sunt, nondum tamen aut simulacris, aut templis res uestras diuina frustrabant. 28 Frugi religio et paupertina superstitio, altaria temeraria, uasa sordida, et nidor . . . . ex illis, et deus ipse nusquam . . . . religiosi, quam maiores, quia religiosi. Atquin quomodo . . . . . . . . . religionem, et deorum profundissimam curam imperium Romanis . . . . uideri possit, quod lesis potius dei sanctum est? Nisi fallor enim omne regnum uel imperium bellis queritur et bellis ampliatur. Porro . . . . . . . . ib. et dei urbis. nam eadem strages et menium et templorum, pares cedes et ciuium et sacerdotum, eedem rapine profanorum et sacrorum. Tot sacrilegia Romanorum, quot trophea; tot de deis quot de gentibus triumphi. Manent et simulacra captiua, et utique senti . . . . . . . . . .  os non amant. Sed quia nichil sentiunt, impune leduntur . . . . . . . . . leduntur, frustra adorantur. Itaque quorum fastigium . . . . . . . . . . adultum est, non possunt uideri religionis meritis, excreuisse . . . . . nis siue ledendo creuerunt. Regnum uniuerse nationes temporibus habuerunt, ut Assyrii, ut Medi, ut Perse, ut Aegyptii . . . . . aut penes quosdam, et tamen qui amiserunt, non sine religionibus et cultu, et de propitiorum deorum mora . . . . . . . cessit uniuersa pene dominatio. Sors temporum ita uolutat . . . . . Querite quis temporum uices ordinauit. Idem regna dispensat, et nunc penes Romanos eam summam, tanquam pecuniam de multis nominibus exactam in unam arcam congregauit  . Quid de ea statuerit, sciunt proximi ei.





QUINTI SEPTIMI FLORENTIS TERTULLIANI DE TESTIMONIO ANIMAE LIBER ADuERSUS GENTES  . 

ARGUMENTUM.---Post uberrimam Scriptorum segetem,  qui religionis Christiane caussam egerant, in arenam descenderat Tertullianus, ut patet ex Apologetico et libris duobus contra Nationes; cum tamen caussam illam nichil iuuisse uideretur, hunc de Testimonio anime libellum exorsus est, ut nouo pugnandi genere christiani hostes adoriretur, conceptamque peruerse  ex eorumdem animis opinionem euelleret, et rem  Christianam in tuto collocaret. Huiusce operis ueluti fundamenta iecerat Apologetici, cap. 17, uerum hic ea latius prosequitur, que obiter tantum perstrinxerat: Deumque presertim unum hic, et anime statum post mortem demonstrat.

CAP. I. Magna curiositate  et maiore longe memoria  opus est ad  studendum  , si quis uelit ex litteris receptissimis quibusque  philosophorum uel petarum uel quorumlibet doctrina sapientie  secularis magistrorum testimonia excerpere christiane ueritatis; ut emuli persecutoresque eius de suo proprio instrumento, et erroris in se, et iniquitatis in nos rei reuincantur. Nonnulli  quidem  , quibus de pristina litteratura et curiositatis labor et memorie tenor perseuerauit, ad eum modum  opuscula penes nos condiderunt, commemorantes et contestificantes in suggillationem et originem et traditionem et sententiarum argumenta   , per que recognosci possit  , nichil nos aut nouum aut portentosum suscepisse, de quo non etiam communes et publice littere ad suffragium nobis patrocinentur, si quid aut  erroris eiecimus, aut equitatis admisimus. Sed ne suis quidem magistris, alias probatissimis atque lectissimis, fidem inclinauit humana de incredulitate duritia, sicubi in argumenta christiane defensionis impingunt; tunc uani pete, cum deos humanis passionibus et fabulis designant  : tunc philosophi duri, cum ueritatis fores pulsant  . Hactenus sapiens et prudens habebitur, qui prope christianum pronuntiarit, cum si quid prudentie aut sapientie affectauerit, seu ceremonias despuens, seu seculum reuincens, pro christiano denotetur  . Iam igitur nichil nobis erit cum litteris et doctrina peruerse felicitatis, cui in falso potius creditur  , quam in uero. uiderint si qui de unico et solo deo pronuntiauerunt. Imo nichil omnino relatum fit, quod agnoscat christianus,  ne exprobrare possit. Nam et quod relatum est  , neque omnes sciunt; neque qui sciunt, constare confidunt. Tanto  abest ut nostris litteris annuant homines, ad quas nemo uenit nisi iam christianus. Nouum testimonium aduoco, imo omni litteratura notius, omni doctrina agitatius, omni editione uulgatius, toto homine maius, id est totum quod est hominis. Consiste in medio, anima  , seu diuina et eterna res es secundum plures philosophos, eo magis non mentiens  . Seu minime diuina, quoniam quidem mortalis, ut Epicuro soli uidetur, eo magis  mentiri non debebis  , seu de celo exciperis, seu de terra conciperis, seu numeris, seu atomis concinnaris, seu cum corpore inceperis  , seu post corpus induceris, unde unde  et quoquo modo  hominem facis animal rationale, sensus et scientie capacissimum. Sed non eam te aduoco, que scholis formata, bibliothecis exercitata, academiis  et porticibus Attici partam  sapientiam ructas  . Te simplicem et rudem et impolitam et idioticam compello, qualem  habent qui te solam habent, illam ipsam de compito, de triuio, de textrino totam. Imperitia tua mihi opus est, quoniam aliquantule peritie tue nemo credit. Ea expostulo, que tecum in hominem  infers, que aut ex temetipsa, aut ex quocumque auctore tuo sentire didicisti. Non es, quod sciam, christiana, fieri enim, non nasci solet  christiana  . Tamen nunc a te testimonium flagitant christiani, ab extranea aduersus tuos, ut uel  tibi erubescant, quod nos ob ea oderint et irrideant, que te nunc consciam detineant.

CAP. II. Non placemus, Dominum  predicantes hoc nomine unico unicum, a quo omnia, et sub quo uniuersa. Dic testimonium si ita scis. Nam te quoque palam et tota libertate, qua  non licet nobis, domi ac foris audimus ita pronuntiare, Quod Deus dederit, et, Si Deus uoluerit, ea uoce et aliquem esse significas, et omnem illi confiteris potestatem, ad cuius spectas uoluntatem, simul et ceteros negas deos esse, dum suis uocabulis nuncupas, Saturnum, Iouem, Martem, Mineruam. Nam  solum Deum confirmas, quem tantum Deum nominas, ut et cum illos interdum deos appellas, de alieno et quasi pro mutuo usa uidearis. De natura quoque Dei quem  predicamus,  nec te latet: Deus bonus est  , Deus benefacit, tua uox est. Plane ea dicis, sed homo malus scilicet  , contraria propositione oblique et figuraliter exprobrans, ideo malum hominem, quia a Deo bono abscesserit. Etiam quod penes Deum bonitatis et benignitatis omnis benedictio inter nos summum sit discipline et conuersationis sacramentum, Benedicat te Deus, tam facile pronuntias, quam  christiano necesse est. At cum  in maledictum  conuertis benedictionem Dei, perinde dicto omnem super nos potestatem eius consistere secundum nos confiteris. Sunt, qui etsi Deum non  negent, dispectorem plane et arbitrum, et iudicem non putent: in quo utique nos maxime reiiciunt, qui ad istam disciplinam metu predicati iudicii transuolamus; sic  Deum honorantes  , dum curis obseruationis, et molestiis animaduersionis absoluunt, cui ne iram quidem   adscribunt. Nam si Deus  irascitur, corruptibilis et passionalis est. Porro quod patitur, quodque corrumpitur, etiam interitum potest capere, quem Deus non capit. At iidem alibi animam diuinam et a Deo conlatam confitentes, cadunt in testimonium ipsius anime, retorquendum aduersus opinionem superiorem. Si enim anima aut diuina aut a Deo data est, sine dubio datorem suum nouit. Et si nouit, utique et timet, ut tantum postremo auctorem  . An non timet, quem magis propitium uelit, quam iratum? Unde igitur naturalis timor anime in Deum, si Deus non  nouit irasci? Quomodo timetur, qui nescit offendi? Quid timetur, nisi ira  ? unde ira, nisi ex animaduersione? Unde animaduersio, nisi de  Dei iudicio? Unde iudicium, nisi de potestate? Cuius  potestas summa, nisi Dei solius? Hinc ergo tibi anima de conscientia suppetit domi ac foris, nullo irridente uel prohibente predicare, Deus uidet omnia, et Deo commendo, et Deus reddet, et Deus inter nos iubicabit. Unde hoc tibi non Christiane? Atque  id plerumque et uitta Cereris redimita  , et pallio Saturni coccinata et dee  Isidis linteata   ? In ipsis denique templis Deum iudicem imploras, sub Esculapio stans, Iunonem in ere exorans  , Minerue  calceans  furuis galeam  formis  , et neminem de presentibus deis contestaris; in tuo foro aliunde iudicem appellas, in tuis templis alium deum pateris. O testimonium ueritatis, que apud ipsa demonia testem  efficit christianorum.

CAP. III. Enimuero cur  demonia affirmamus  esse? sane quasi non et probemus, qui ea soli de corporibus exigimus  . Aliqui Chrysippi adsentator   illudit ea  , et esse, et abominationem sustinere, execrationes tue respondent. Demonium uocas, hominem aut immunditia, aut malitia, aut insolentia, aut quacunque macula, quam nos demoniis deputamus, aut  ad necessitatem odii  opportunam. Satanam  denique in omni  auersatione et aspernatione et detestatione pronuntias, quem nos dicimus malitie angelum, totius erroris artificem, totius seculi interpolatorem, per quem homo a primordio circum uentus, ut preceptum Dei excederet, et propterea in mortem datus, exinde totum genus de suo semine infectum, sue etiam damnationis traducem fecit. Sentis igitur perditorem tuum. Et licet soli illum nouerint christiani, uel quecunque  apud Dominum secta, et tu tamen eum nosti, dum odisti.

CAP. Iu. Iam nunc quod ad necessariorem sententiam  tuam spectet, quantum  et ad ipsum statum tuum tendit, affirmamus, te manere post uite dispunctionem, et exspectare diem iudicii, proque meritis  aut cruciatui destinari, aut refrigerio, utroque sempiterno. Quibus sustinendis necessario tibi substantiam pristinam, eiusdemque hominis materiam, et memoriam reuersuram, quod et nichil mali ac boni sentire possis, sine carnis passionalis facultate, et nulla ratio sit iudicii sine ipsius exhibitione, qui meruit iudicii passionem. Ea opinio Christiana etsi honestior multo pythagorica, que te non in bestias transfert; etsi plenior platonica, que tibi etiam dotem corporis reddit; etsi epicurea gratior  ,  que te ab interitu defendit: tamen propter  suum nomen soli uanitati et stupori, et ut dicitur, presumptioni deputatur  . Sed non erubescimus, si tecum erit nostra presumptio. Primo enim cum alicuius defuncti recordaris, misellum uocas eum:  non utique  quod de bono uite ereptum, sed ut pene et iudicio iam adscriptum. Ceterum alias securos uocas defunctos. Profiteris et uite incommodum, et mortis beneficium. uocas porro securos, si quando extra portam  cum obsoniis et  matteis  tibi potius parentans ad busta recedis  , aut a bustis dilutior redis. At ego sobriam tuam sententiam exigo: misellos uocas mortuos, cum de tuo loqueris, cum ab eis longe es. Nam in conuiuio  eorum quasi presentibus et conrecumpentibus sortem suam exprobrare non possis, debes adulari propter  quos  letius uiuis. Misellum ergo uocas, qui nichil sentit? quid quod ut sentienti maledicis,  cuius memoriam cum alicuius offense morsu facis. Terram grauem  imprecaris, et cineri penes inferos tormentum. Aeque ex bona parte, cui gratiam debes, ossibus et cineribus eius refrigerium comprecaris, et ut bene requiescat apud inferos cupis. Si nichil passionis est tibi post mortem, si nulla sensus perseuerantia, si denique nichil es ipsa ubi corpus reliquisti: cur mentiris in te, quasi aliquid ultra pati possis? Imo cur in totum times mortem, si nichil est  tibi timendum post mortem, qua nec experiundum post mortem  ? Nam etsi dicere  potes, ideo  mortem timeri, non ut  aliquid minantem, sed ut commodum uite amputantem: atquin cum et incommoda longe plura uite pariter  excedas,  et lucratione grauioris partis metum diluis, nec iam timenda est amissio bonorum, que altero bono, id est incommodorum pace, pensatur. Non est timendum  , quod nos liberat ab omni timendo. Si times uita decedere, quia optimam nosti: certe mortem timere non debes, quam malam nescis. At cum times, scis malam. Non scires autem malam quia nec timeres, si non scires aliquid esse post mortem, quod eam malam faciat, ut timeas. Omittamus nunc naturalem formam timendi mortem. Nemo timeat, quod euadere non potest. Ex altera parte congredior, letioris spei post mortem. Nam omnibus  fere ingenita est fame post mortem cupido. Longum est retexere  Curtios  et Regulos, uel Grecos uiros, quorum innumera  elogia sunt contempte mortis propter posthumam famam. Quis non hodie memorie post mortem frequentande ita studet, ut uel litterature operibus, uel simplici laude morum, uel ipsorum sepulcrorum ambitione, nomen fuum seruet  ? Unde anima  hodie affectare aliquid, quod uelit post mortem, et tantopere preparare,  quo sit usura post obitum: si nichil de postero sciret? Sed forsitan de sensu post excessum tui certiores, quam de resurrectione quandoque, cuius nos presumptores denotamur. Atquin hoc quoque ab anima predicatur. Nam si de aliquo iam pridem defuncto tanquam  uiuo quis requirat, pre  manu occurrit dicere: Abiit iam  , et reuerti debet.

CAP. u. Hec testimonia anime quanto uera, tanto simplicia; quanto simplicia, tanto uulgaria; quanto uulgaria, tanto communia: quanto communia, tanto naturalia: quanto naturalia, tanto diuina. Non   putem cuiquam friuolum et frigidum uideri posse, si recogitet nature maiestatem, ex qua censetur auctoritas anime. Quantum dederis magistre, tantum adiudicabis discipule. Magistra natura, anima discipula. Quicquid aut illa edocuit, aut ista perdidicit: a Deo traditum est, magistro scilicet ipsius magistre. Quid anima possit de principali institutore presumere, in te est estimare de ea que  in te est. Senti illam, que ut sentias efficit! recogita in presagiis uatem, in ominibus augurem, in euentibus prospicem. Mirum si a Deo data homini, nouit diuinare. Tam mirum, si eum a quo data est, nouit. Etiam circumuenta ab aduersario, meminit sui auctoris, et bonitatis, et decreti eius, et exitus sui et  aduersarii ipsius. Sic mirum, si a Deo data,  eadem canit, que Deus suis dedit nosse. Sed qui eiusmodi  eruptiones anime non putauit doctrinam esse nature et  congenite et ingenite conscientie  tacita commissa, dicet potius diuentilatis in uulgus opinionibus,  publicatarum litterarum usum, iam et quasi uitium corroboratum taliter sermocinandi. Certe prior anima, quam littera  ; et prior sermo, quam liber, et prior sensus, quam stylus; et prior homo ipse, quam philosophus et peta. Numquid ergo credendum est, ante litteraturam et diuulgationem eius mutos absque huiusmodi pronuntiationibus homines uixisse? Nemo deum et bonitatem eius, nemo mortem, nemo inferos loquebatur: mendicabat sermo, opinor, imo nec ullus esse poterat, cessantibus etiam tunc, sine quibus etiam hodie iam  beatior, et locupletior, et prudentior esse non potest, si ea que tam facilia, tam assidua, tam proxima hodie sunt, in ipsis quodammodo labiis parta, retro non fuerunt, antequam littere in seculo germinassent, antequam Mercurius  natus fuisset. Et unde ordo ipsis litteris contingit,  nosse,  et in usum loquele disseminare, que nulla unquam mens conceperat, aut lingua protulerat, aut auris exceperat? At enim quum diuine Scripture, que penes nos uel Iudeos sunt, in quorum  oleastro insiti sumus, multo secularibus litteris non modica tantum etate aliqua antecedant, ut loco suo edocuimus ad fidem earum demonstrandam; etsi hec eloquia de litteris usurpauit anima, utique de nostris credendum erit, non de uestris: quia potiora sunt ad instruendam animam priora, quam postera, que et ipsa a prioribus instrui sustinebant  ; cum, etsi de uestris instructam concedamus, ad originem tamen principalem traditio pertineat, nostrumque omnino sit, quodcunque de nostris sumpsisse et tradidisse contigit uobis. Quod cum ita sit, non multum refert, an a  Deo formata sit anime conscientia, an litteris Dei. Quid igitur uis, homo, de humanis sententiis litterarum tuarum exisse hec in usus  communis callositatem?

CAPUT uI. Crede itaque tuis, et de commentariis nostris tanto magis crede diuinis, sed de anime ipsius arbitrio perinde crede nature. Elige quam ex his fidelius  sororem obserues ueritatis  . Si de tuis litteris dubitas, neque Deus, neque natura mentitur: ut et nature et Deo credas, crede anime; ita fiet, ut et tibi credas. Illa certe est, quam tanti facis, quantum  illa te facit: cuius es totus; que tibi omnia est; sine qua nec uiuere potes nec mori; propter quam Deum negligis  . Quum enim times fieri christianus,  eam conueni: cur alium colens, Deum nominat? Cur, cum maledicendos spiritus denotat, demonia pronuntiat? Cur ad celum contestatur  , et ad terram detestatur? Cur alibi seruit, alibi uindicem conuenit  ? Cur de mortuis iudicat? Cur uerba habet Christianorum, quos ne  auditos uisosque uult? Cur aut nobis dedit ea uerba, aut accepit a nobis? Cur aut docuit, aut didicit? Suspectam habe  conuenientiam predicationis in tanta disconuenientia conuersationis. uanus es, si huic lingue soli aut grece, que propinque inter se habentur  , reputabis eiusmodi, ut neges nature uniuersitatem. Non Latinis nec Argiuis solis anima de celo cadit. Omnium gentium unus homo nomen est  ., una anima, uaria uox, unus spiritus, uarius sonus; propria  cuique genti loquela, sed loquele materia communis. Deus ubique  , et bonitas Dei ubique; demonium ubique, et maledictio demonii ubique, iudicii diuini inuocatio ubique, mors ubique, et conscientia mortis ubique et testimonium ubique. Omnis anima suo iure proclamat, que nobis ne  mutire conceditur. Merito igitur omnis anima rea et testis est, in tantum et rea erroris, in quantum  testis ueritatis; et stabit ante aulas  Dei die iudicii,  nichil habens dicere. Deum predicabas, et non requirebas; demonia abominabaris, et illa adorabas, iudicium Dei appellabas, nec esse credebas; inferna supplicia presumebas, et non precauebas; Christianum nomen sapiebas et Christianum persequebaris.





QUINTI SEPTIMII FLORENTIS TERTULLIANI AD MARTYRES LIBER  . 

 ARGUMENTUM.---Quinta persecutione iamiam imminente sub Seuero opusculum istud scripsit Septimius, in quo martyres adhortatur ad constantiam in fide, et alacritatem in subeundo carceris squallore, iudicumque decretis. Eos uero potissimum ad pacem inuitat, quam qui non habebant in Ecclesia, a martyribus petebant.



CAPUT PRIMUM.

Inter carnis alimenta, benedicti martyres   designati, que uobis et domina mater Ecclesia de uberibus suis, et singuli fratres de opibus  suis propriis in carcerem subministrant, capite aliquid et a nobis quod faciat ad spiritum quoque educandum.  Carnem enim saginari, et spiritum esurire non prodest. Imo, si quod infirmum est, curatur; eque, quod infirmius est  , negligi non debet. Nec tantus ego sum, ut uos alloquar; uerumtamen et gladiatores perfectissimos non tantum magistri et prepositi sui, sed etiam idiote et superuacui quique adhortantur de longinquo, ut sepe de ipso populo dictata suggesta profuerint. In primis ergo, benedicti, nolite contristare Spiritum sanctum , qui uobiscum introiit carcerem. Si enim non uobiscum nunc introisset, nec uos illic hodie fuissetis. Et ideo date operam, ut illic uobiscum perseueret: ita uos inde perducat ad Dominum. Domus quidem diaboli est et carcer, in qua familiam suam continet. Sed uos ideo in carcerem peruenistis,  ut illum etiam in domo sua conculcetis. Iam enim foris congressi conculcaueratis. Non ergo dicat: In meo sunt, tentabo illos uilibus  scidiis   , affectionibus, aut inter se dissensionibus. Fugiat conspectum uestrum, et ima sua delitescat contractus et torpens, tanquam coluber excantatus aut effumigatus. Nec illi tam bene sit in suo regno, ut uos committat sed inueniat munitos, et concordia armatos: quia pax uestra bellum est illi. Quam pacem  quidam in Ecclesia non habentes, a martyribus in carcere exorare consueuerunt. Et ideo eam etiam propterea in uobis habere et fouere et custodire debetis, ut si forte et aliis prestare possitis.



CAPUT II.

Cetera eque animi impedimenta usque ad limen  carceris deduxerint uos, quousque et parentes uestri. Exinde segragati est is ab ipso mundo, quanto magis a seculo, rebusque eius? Nec hoc uos consternet,  quod segregati estis a mundo  . Si enim recogitemus ipsum magis mundum carcerem esse, exisse uos e carcere, quam in carcerem introisse, intelligemus. Maiores tenebras habet mundus, que hominum precordia excecant. Grauiores  catenas induit  mundus, que ipsas animas hominum constringunt. Peiores immunditias exspirat mundus, libidines hominum. Plures postremo mundus reos continet, scilicet uniuersum hominum genus. Iudicia denique  non proconsulis, sed Dei sustinet. Quo uos, benedicti, de carcere in custodiarium si forte translatos existimetis. Habet tenebras, sed lumen  estis ipsi: habet uincula, sed uos soluti Deo estis. Triste illic exspirat, sed uos odor estis suauitatis; Iudex exspectatur  , sed uos estis de iudicibus ipsis  iudicaturi . Contristetur illic, qui fructum seculi suspirat. Christianus etiam extra carcerem seculo renuntiauit, in carcere autem etiam carceri.  Nihil interest, ubi sitis in seculo, qui extra seculum estis; et si aliqua amisistis  uite gaudia, negotiatio est aliquid amittere, ut maiora lucreris. Nihil adhuc dico de premio, ad quod Deus martyres inuitat. Ipsam interim conuersationem seculi et carceris comparemus, si non plus in carcere spiritus acquirit quam caro amittit, imo et que iusta sunt caro non amittit per curam Ecclesie, agapen fratrum: et insuper que semper utilia fidei, spiritus adipiscitur. Non uides alienos deos, non imaginibus eorum incurris, non solemnes nationum dies ipsa commixtione participas, non nidoribus spurcis uerberaris, non clamoribus spectaculorum, atrocitate, uel furore, uel impudicitia celebrantium cederis: non in loca libidinum publicarum oculi tui impingunt: uacas a scandalis,  a tentationibus, a recordationibus malis, iam et a persecutione. Hoc prestat carcer christiano, quod eremus prophetis . Ipse Dominus in secessu frequentius agebat, ut liberius oraret, ut seculo cederet . Gloriam denique suam discipulis in solitudine demonstrauit . Auferamus carceris nomen, secessum uocemus. Etsi corpus includitur, etsi caro detinetur, omnia spiritui patent. uagare spiritu, spatiare spiritu, et non stadia opaca  aut porticus longas  preponens tibi, sed illam uiam, que ad Deum ducit. Quotiens eam spiritu deambulaueris, totiens in carcere non eris. Nihil crus sentit in neruo   cum animus in celo est. Totum hominem animus circumfert, et quo uelit transfert :  Ubi autem erit cor tuum, illic erit et thesaurus tuus. Ibi ergo sit cor nostrum, ubi uolumus habere thesaurum.



CAPUT III. [1Kb] 

Sit  nunc, benedicti, carcer etiam christianis  molestus? uocati sumus ad militiam Dei uiui iam tunc, cum in sacramenti uerba respondimus  . Nemo miles ad bellum cum deliciis uenit; nec de cubiculo ad aciem procedit, sed de papilionibus  expeditis et substrictis, ubi omnis duritia et imbonitas et insuauitas constitit. Etiam in pace, labore et  incommodis bellum pati iam ediscunt, in armis deambulando, campum decurrendo, fossam moliendo, testudinem  densando   . Sudore omnia constant, ne corpora atque animi expauescant: de umbra ad solem, de sole ad celum  de tunica ad loricam, de silentio ad clamorem, de quiete ad tumultum. Proinde uos, benedicti, quodcumque hoc durum est, ad exercitationem uirtutum animi et corporis deputate. Bonum agonem  subituri estis in quo agonothetes,  Deus uiuus est; xystarches  , Spiritus sanctus corona, eternitatis; brabium, angelice substantie, politia in celis, gloria in secula seculorum. Itaque Epistates  uester Christus iehsu, qui uos spiritu unxit, et ad hoc scamma produxit, uoluit uos ante diem agonis ad duriorem tractationem a liberiore conditione seponere, ut uires corroborarentur in uobis. Nempe enim et athlete segregantur ad strictiorem disciplinam, ut robori edificando uacent: continentur a luxuria, a cibis letioribus, a potu iucundiore. Coguntur, cruciantur, fatigantur: quanto plus in exercitationibus laborauerint, tanto plus de uictoria sperant. Et illi, inquit Apostolus , ut coronam corruptibilem consequantur; nos eternam consecuturi. Carcerem  nobis pro palestra interpretemur, ut ad stadium tribunalis bene exercitati incommodis omnibus producamur: quia uirtus duritia extruitur, mollitia uero destruitur.



CAPUT Iu. [1Kb] 

Scimus ex dominico precepto, quod caro infirma  sit, spiritus promptus. Non ergo nobis blandiamur, quia Dominus consensit carnem infirmam esse. Propterea enim predixit spiritum promptum  , ut ostenderet, quid cui debeat esse subiectum, scilicet, ut caro seruiat spiritui, infirmior fortiori, ut ab eo etiam ipsam  fortitudinem assumat. Colloquatur spiritus cum carne de communi salute, nec iam de incommodis carceris, sed ipso agone et prelio cogitans. Timebit forsitan caro gladium grauem, et crucem excelsam, et rabiem bestiarum, et summam ignium penam, et omne carnificis ingenium in tormentis. Sed spiritus contra ponat sibi et carni, acerba licet ista, a multis tamen equo animo excepta, imo et ultro appetita, fame et glorie caussa; nec a uiris tantum, sed etiam a feminis, ut uos quoque, benedicte,  sexui uestro respondeatis. Longum est, si enumerem singulos, qui se gladio confecerint, animo suo ducti  . De feminis ad manum est Lucretia, que uim stupri passa, cultrum sibi adegit in conspectu propinquorum, ut gloriam castitati sue pareret  , Mutius  , manum suam dexteram in ara cremauit, ut hoc factum eius fama haberet. Minus fecerunt philosophi: Heraclitus  , qui se bubulo stercore oblitum exussit; item Empedocles, qui in ignes Aetnei montis dissiliuit; et Peregrinus, qui non olim se rogo immisit: cum femine quoque contempserint ignes: Dido  , ne post uirum dilectissimum nubere cogeretur; item quum Asdrubalis uxor, que iam ardente Carthagine maritum suum supplicem Scipionis uideret, cum filiis suis in incendium patrie deuolauit. Regulus, dux Romanorum,  captus a Carthaginiensibus, cum se unum pro multis captiuis Carthaginiensibus compensari noluisset, maluit hostibus reddi et in arce genus stipatus undique extrinsecus clauis transfixus, tot cruces sensit. Bestias femina libens appetiit, et utique aspides, serpentes tauro uel urso horridiores, quas Cleopatra immisit sibi, ne in manus inimici perueniret. Sed mortis metus non tantus est, quantus tormentorum  . Itaque, cessit carnifici  meretrix  atheniensis? que conscia coniurationis, cum propterea torqueretur a tyranno, et non prodidit coniuratos, et nouissime linguam suam comestam in faciem tyranni exspuit, ut nichil agere se scirent tormenta, etsi ultra perseuerarent. Nam quod  hodie apud Lacedemonas solemnitas maxima est,  , id est, flagellatio, non latet. In quo sacro, ante aram nobiles quique adolescentes, flagellis affliguntur, astantibus parentibus et propinquis, et uti perseuerent adhortantibus. Ornamentum enim et gloria deputabitur maiore quidem titulo, si anima potius cesserit plagis, quam corpus. Igitur, si tantum terrene glorie licet de corporis et animi uigore, ut gladium, ignem, crucem bestias, tormenta contemnant, sub premio laudis humane, possum dicere, modice sunt iste passiones  ad consecutionem glorie celestis et diuine mercedis. Si tanti uitrum  ? quanti  margaritum? Quis ergo non libentissime tantum pro uero habeat erogare, quantum alii pro falso?



CAPUT u.

Omitto nunc glorie causam. Eadem omnia seuitie et cruciatus certamina, iam apud homines affectatio  quoque et morbus quidam animi conculcauit. Quot otiosos affectatio armorum ad gladium  locat? Certe ad feras ipsas affectione descendunt et de morsibus et de cicatricibus formosiores sibi uidentur. Iam et ad ignes quidam se autorauerunt, ut certum spatium in tunica ardente  conficerent. Alii inter uenatorum taureas scapulis patientissimis inambulauerunt. Hec, benedicti, non sine caussa  Dominus in seculum admisit; sed ad nos et nunc  exhortandos, et in illo die confundendos, si reformidauerimus pati pro ueritate in salutem, que alii affectauerunt pro uanitate in perditionem.



CAPUT uI.

Sed hec exempla constantie omittamus de affectatione uenientis. Conuertamur ad ipsam conditionis humane contemplationem, ut et illa nos instruant, si qua constanter adeunda sint, que et inuitis  euenire consueuerunt. Quotiens enim incendia uiuos cremauerunt  ! quotiens fere et in siluis suis et in mediis ciuitatibus elapse caueis  , homines deuorauerunt! quot a latronibus fetro, ab hostibus etiam cruce extincti sunt, torti prius, imo et omni contumelia expuncti  ! Nemo non etiam hominis caussa  pati potest, quod in caussa Dei pati dubitat. Ad hoc quidem uel presentia nobis tempora documenta sint, quante qualesque persone inopinatos, natalibus, et dignitatibus, et corporibus, et etatibus suis, exitus referunt, hominis caussa: aut ab ipso, si contra eum fecerint: aut ab aduersariis eius, si pro eo steterint.





QUINTI SEPTIMII FLORENTIS TERTULLIANI DE SPECTACULIS LIBER. 





[NOTA.]

 Cum non Rome solum, sed per prouincias etiam propter Seueri reditum, uictoriamque de Albino reportatam ederentur, spectacula, libros de Spectaculis et de Idololatria ea occasione scripsisse Tertullianum  Cl. Nesseltus demonstrauit. Nonnulli equidem coniectant librum de Spectaculis abs Tertulliano compositum fuisse in montanismo, quia in illo iis suffragari uidetur, qui reuelationes petebant . uerum quis nescit, et ipsos Ecclesie catholice matyres reuelationes a Deo postulasse, ut uidere est in actis sanctarum Perpetue et Felicitatis ; Que publice in collectis legebantur temporibus D. Augustini ? Adde, quod S. Cyprianus expresse asserat, confessores de imminenti eorum martyrio per uisionem sepe admonitos fuisse . Utut autem hec sint, certe scopus huius tractatus fuit apud Tertullianum, christianos, ipsosque catechumenos a spectaculis auocare,  demonstrando quam inuerecunda sint huiusmodi oblectamenta, uere pietati, cultuique sincero quem Deo debemus, contraria, atque iis etiam infesta qui fastus mundi, uoluptates, ac idololatriam eiurarunt. Primo duo plausibilia ethnicorum argumenta remouet, quorum primum: Nihil obstrepere religioni in animo et in conscientia tanta solatia extrinsecus oculorum, uel aurium, nec uero Deum offendi oblectatione hominis. Secundum: Christianos, expeditum morti genus, ad hanc obstinationem erudiri abdicatione uoluptatum quo facitius uitam contemnant, amputatis quasi retinaculis eius. Explosa dein alia ridicula obiectione paganorum, quod omnia que theatro inseruiunt, terra, saxa, leones, uires corporis, uocis  suauitates sint res a Deo create, atque propterea non repudiande, exceptioni quorumdam christianorum asserentium, in Scriptura sacra nullibi spectaculis adesse expresse prohiberi, opponit illa regii Prophete:  Beatus uir, qui non abiit in concilium impiorum, et in uia peccatorum non stetit, et in cathedra pestilentie non sedit. Addit dein ad hanc fugam teneri fideles, quia aquam ingressi fidem professi sunt, et renuntiasse diabolo, et pompe et angelis eius ore suo contestati sunt, et ludos ac spectacula ad idololatriam pertinere affirmat, a qua originem suam traxisse demonstrat, atque ludorum nomina, eorumdem apparatum idololatricum, loca superstitiosa, et artes recenset. De circo disserens ait: quamuis circus idolis, et signis superstitiosis esset impletus, nichilominus christianos extra spectaculorum tempus sine crimine posse intrare, sicut in ipsa templa intrarent, si caussa intrandi culpa uacet. De circo transit ad theatrum particulariter ueneri et Baccho consecratum; inde ad  athletarum certamina suo queque numini sacrata et denique ad gladiatores, qui suum pompis funereis originem debebant; ultima hec spectacula ad amphitheatrum pertinebant. Sed preter idololatriam, causam principalem, alias adhuc commemorat rationes, ob quas spectacula a christianis uitanda sint, Periculum scilicet amittendi Spiritum sanctum in commotione passionum nostrarum; damnum temporis christiano adeo pretiosi; iniurias, maledicta, calumnias, et conuicia. Ibi quippe publice omnia nefanda producebantur, que alibi summa cura occultabantur. Quantum a sana ratione abhorreat, ostendit, ea in spectaculis cupide querere, que in reliquo uite commercio uidere uel committere pudor et horror uetant. Tum  pergit: Rerum earum imaginem, quas facere non licet uidere non expedit; atqui in Tragedia horrenda crimina, in Comedia lasciuiam, spectatorum oculis exhibetis. Hominem ratione preditum, crudelem et seuum esse non decet, ergo etiam aspectu horrido, ubi homines trucidantur, delectari non decet, quamuis etiam necati fuerint morte ob scelera digni. Insanum est, artem illam magni facere, cuius periti ob infamie notam honestorum hominum societate excluduntur. Exin laruatorum proteruiam increpat, uirisque, qui uester muliebres assumerent, intentatam a Deo maledictionem memorat; quippe uiri muliebri habitu mulierum personam in scena agebant. Postea ostendit iterum spectaculorum usum esse baptismo contrarium, ipsosque gentiles christianos a repudio spectaculorum distinguere  consueuisse. Tandem exempla duo adducit christianorum propter frequentata spectacula punitorum. Dein exhortatur christianos, ut in gemitibus hic uitam degant, dum gentiles uoluptatibus sese immergunt, nichilque magis in uotis habeant, quam exire de hoc seculo, ut ad Deum perueniant. uolens autem ostendere Tertullianus quenam sint uoluptates, et oblectamenta, que christianos decent, scribit: Que maior uoluptas, quam fastidium ipsius uoluptatis, quam seculi totius contemptus, quam uera libertas, quam conscientia integra . . . . quod calcas Deos nationum, quod demonia expellis, quod medicinas facis, quod reuelationes petis,  quod Deo uiuis? He uoluptates, hec spectacula christianorum, sancta, perpetua, gratuita. Tandem agones Martyrum, passionem D. N. I. Christi, propinquum illius aduentum, iudicium extremum, penas impiorum eternas, premiaque bonorum, ut sedulo contemplentur, hortatur. LUMP.



CAPUT PRIMUM.

Qui status fidei  , que ratio ueritatis, quod prescriptum discipline, inter cetera secularium errorum, etiam  spectaculorum uoluptates adimat, Dei serui cognoscite, qui cum maxime ad Deum acceditis: recognoscite, qui iam accessisse uos testificati et confessi estis, ne aut ignorando aut dissimulando quis peccet. Tanta est enim uis uoluptatum,  ut et ignorantiam protelet in occasionem,  et conscientiam corrumpat in dissimulationem. Ad utrumque, adhuc forsan alicui opiniones ethnicorum blandiuntur, que  in ista caussa aduersus nos ita argumentari consueuerunt: Nihil  obstrepere religioni in animo et consciencia  tanta solatia extrinsecus oculorum uel aurium: nec uero Deum offend oblectatione hominis, qua, saluo erga Deum metu et honore, suo in tempore et suo in loco frui, scelus non sit. Atquin hoc cum maxime paramus demonstrare, quemadmodum isthec  non competant uere religioni et uero obsequio erga Deum uerum. Sunt qui existiment   Christianos  expeditum  morti genus ad hanc obstinationem  abdicatione uoluptatum  erudiri, quo facilius uitam contemnant, amputatis quasi retinaculis eius, ne desiderent, quam iam superuacuam  sibi fecerint  : ut hoc consilio potius et humano prospectu, non diuino prescripto definitum existimetur. Pigebat scilicet etiam perseuerantes in tantis uoluptatibus propter Deum mori. Quanquam etsi ita esset, tam  apto consilio, tante obstinatio discipline debebat obsequium.



CAPUT II.

Iam uero nemo est, qui non hoc quoque pretendat , omnia a Deo instituta, et homini attributa , et utique bona omnia, ut boni auctoris  : inter hec deputari uniuersa ista, ex quibus spectacula instruuntur, circum   uerbi gratia, et leonem, et uires corporis, et uocis suauitates. Igitur neque alienum uideri posse, neque inimicum Dei  , quod de conditione constet ipsius: neque cultoribus Dei uitandum  , quod Dei non sit inimicum, quia nec alienum. Plane et ipse exstructiones locorum, quod saxa, quod cementa, quod marmora, quod columne, Dei res sunt, qui ea ad instrumentum terre dedit: sed et ipsi actus sub celo Dei transiguntur. Quam sapiens argumentatrix sibi uidetur ignorantia humana, presertim cum aliquid eiusmodi de gaudiis et de fructibus seculi metuit amittere! Plures denique inuenias, quos magis periculum uoluptatis, quam uite, auocet ab hac secta. Nam mortem etiam stultus ut debitam non extimescit, uoluptatem etiam sapiens  ut tantam non contemnit,  cum alia non sit et stulto et sapienti uite gratia, nisi uoluptas. Nemo negat, quia nemo ignorat quod ultro natura suggerit, Deum esse uniuersitatis conditorem, eamque uniuersitatem tam bonam, quam homini mancipatam. Sed quia non penitus Deum norunt,  nisi naturali iure, non etiam familiari, de longinquo, non de proximo; necesse est ignorent qualiter administrari aut iubeat aut prohibeat que instituit  , simul quis sit emulus  ex diuerso, adulterandis usibus diuine conditionis, quia neque uoluntatem, neque aduersarium noueris eius, quem minus noueris. Non ergo hoc solum respiciendum est, quo  omnia sint instituta, sed a quo conuersa. Ita enim apparebit cuius  ui sint instituta, si appareat cuius non sint  . Multum interest inter corruptelam et integritatem, quia multum est inter institutorem et interpolatorem. Ceterum omnes species malorum, que  etiam ethnici  ut indubitata, et prohibent et defendunt, ex operibus Dei constant: uis  homicidium ferro, ueneno, magicis deuinctionibus   perfici  . Tam ferrum Dei res est, quam herbe, quam angeli: numquid tamen in hominis necem auctor ista prouidit? Atquin omnem homicidii speciem uno et principali precepto interemit: Non occides  Proinde aurum, es, argentum, ebur, lignum, et quecumque fabricandis idolis materia captatur, quis in seculo posuit, nisi seculi auctor Deus? Numquid tamen ut hec aduersus ipsum adorentur? Atquin summa offensio  penes illum idololatria est. Quid non Dei est, quod Deum offendit? Sed cum offendit, Dei esse desiit; et cum desiit, offendit. Ipse homo omnium flagitiorum actor  , non tantum opus Dei, uerum etiam imago est  , et tamen et corpore et spiritu desciuit  a suo institutore. Neque enim oculos ad concupiscentias   sumpsimus, neque  linguam ad maliloquium, et aures ad exceptaculum maliloquii, et gulam ad gule crimen  , et uentrem ad gule satietatem  , et genitalia ad excessus impudicitie, et manus ad uim, et gressus ad uagam uitam, aut spiritus ideo insitus  corpori, ut insidiarum, et fraudum, et iniquitatum cogitatorium fieret, non opinor. Nam si omnem malignitatem, et si tantam  malitiam excogitatam Deus exactor innocentie odit, indubitate quecunque condidit, non in exitum operum constat condidisse  que damnat, licet eadem opera per ea que condidit administrentur, quando hec sit tota ratio damnationis, peruersa administratio conditionis a conditis  . Nos igitur qui, Domino  cognito  , etiam emulum eius inspicimus  , qui, institutore comperto, etiam interpolatorem una deprehendimus, neque mirari, neque dubitare oportet, quum ipsum hominem, opus et imaginem Dei, totius uniuersitatis possessorem, illa  uis interpolatoris et emulatoris angeli ab initio de integritate deiecerit,  uniuersam  substantiam eius  pariter cum ipso in peruersitatem demutatam  aduersus institutorem, ut quam doluerat homini concessam, non sibi, in ea ipsa et hominem reum Deo faceret, et suam dominationem collocaret.



CAPUT III.

Hac conscientia instructi  aduersus opinionem ethnicorum, conuertamur magis ad nostrorum detractatus  . Quorumdam enim fides aut simplicior, aut scrupulosior, ad hanc abdicationem  spectaculorum de Scripturis auctoritatem exposcit  , et se in incertum constituit, quod non significanter neque nominatim denuntietur seruis Dei abstinentia eiusmodi. Plane nusquam inuenimus, quemadmodum aperte positum est , Non occides, non idolum coles, non adulterium, non fraudem admittes; ita exerte definitum, »Non in Circum ibis  , non in theatrum; agonem, munus non spectabis  .« Sed inuenimus ad hanc quoque speciem pertinere illam primam uocem Dauid, Felix, inquit , qui non abiit in concilium impiorum, et in uia peccatorum non stetit, et in  cathedra pestium  non sedit. Nam  etsi iustum illum uidetur predicasse, quod in concilio et in concessu  Iudeorum de Deo denegando  consultantium, non  communicauit; late tamen semper Scriptura diuina  diuiditur, ubicunque secundum presentis rei sensum etiam disciplina munitur, ut hic  quoque non sit aliena uox a spectaculorum interdictione. Si enim pauculos tunc iudeos impiorum concilium  uocauit, quanto magis tantum conuentum ethnici populi! ni pii ethnici,  minus peccatores, minus hostes Christi, quam tunc Iudei, quo  et cetera congruunt. Nam apud spectacula et in uia statur. uias enim uocant  cardines balteorum per ambitum  ,  et discrimina popularium per procliuum. Cathedra quoque nominatur ipse in anfractu ad consessum situs. Itaque e contrario infelix qui in quodcunque concilium impiorum abierit, et in quacunque uia peccatorum steterit, et in quacunque cathedra pestium sederit. Generaliter dictum intelligamus, cum quid etiam specialiter interpretari capit. Nam et specialiter quedam pronuntiata  , generaliter sapiunt. Cum Deus Isrelitas admonet discipline uel obiurgat, utique ad omnes habet : cum Aegypto et Aethiopie exitium comminatur, in omnem gentem  peccatricem preiudicat. Sic omnis gens peccatrix uocatur Aegyptus et Aethiopia , a specie ad genus. Quemadmodum etiam de origine spectaculorum omne spectaculum concilium  uocat impiorum, a genere ad speciem.



CAPUT Iu.

Ne quis argumentari nos putet, ad principalem auctoritatem conuertar ipsius signaculi nostri. Cum aquam ingressi christianam fidem in legis sue uerba profitemur, renuntiasse nos diabolo et pompe et angelis eius ore nostro contestamur. Quid erit summum ac  precipuum, in quo diabolus et pompe et angeli eius censeantur, quam idololatria? ex qua omnis immundus et nequam spiritus, ut ita dixerim, quia nec diutius de hoc. Igitur si ex idololatria uniuersam spectaculorum paraturam constare constiterit, indubitate preiudicatum erit etiam ad spectacula pertinere renuntiationis nostre testimonium in lauacro, que diabolo et pompe et  angelis eius sint mancipata, scilicet per idololatriam. Commemorabimus origines singulorum, quibus   in cunabulis  in seculo adoleuerint: exinde titulos quorumdam, quibus nominibus nuncupentur: exinde apparatus, quibus superstitionibus instruantur: tum  loca, quibus presidibus dicentur: tum  artes, quibus auctoribus deputentur. Si quid ex his non ad idolum pertinuerit, id neque ad idololatriam, neque ad nostram eierationem pertinebit.



CAPUT u.

De originibus quidem ut secretioribus et ignotis penes plures nostrorum altius, nec aliunde inuestigandum fuit  ; quam de instrumentis ethnicarum  litterarum. Exstant auctores multi, qui super ista re commentarios ediderunt. Ab his ludorum origo sic traditur: Lydos ex Asia transuenas in Hetruria consedisse, ut Timeus refert, duce Tyrrheno,  qui fratri suo cesserat regni contentione: igitur in Hetruria, inter ceteros ritus superstitionum suarum spectacula quoque religionis nomine instituunt: inde Romani accersitos artifices mutuantur, tempus, enuntiationem, ut ludi a Lydis  uocarentur. Sed etsi uarro ludos a ludo, id est a lusu interpretarur, sicut et Lupercos ludos appellabant, quod ludendo discurrant; tamen eum lusum iuuenum et diebus festis, et templis, et religionibus reputat. Nihil iam de caussa uocabuli, cum  rei caussa idololatria sit. Nam et cum promiscue ludi Liberalia  uocarentur, honorem Liberi patris manifeste sonabant. Libero enim a rusticis primo fiebant ob beneficium quod ei adscribunt pro  demonstrata gratia uini. Exinde ludi Consualia dicti,  qui  initio Neptunum honorabant. Eumdem enim et Consum uocabant  . Dehinc Equiria  Marti  Romulus dixit: quanquam et Consualia Romulo  defendunt, quod ea Conso dicauerit Deo, ut uolunt, consilii: eius scilicet, quo  tunc Sabinarum uirginum rapinam militibus suis in matrimonia excogitauit. Probum plane consilium, et nunc quoque apud  ipsos Romanos iustum et licitum, ne dixerim, penes Deum. Facit etenim  ad originis maculam, ne bonum existimes, quod initium a malo accepit, ab impudentia, a uiolentia, ab  odio  , a fratricida institutore, a filio Martis: et nunc ara Conso illi in Circo defossa est ad primas metas sub terra, cum inscriptione huiusmodi, CONSUS CONSILIO, MARS DUELLO, LARES  COMITIO  POTENTES. Sacrificant apud eam nonis Iuliis sacerdotes publici, XII. Kalen. Septembres  flamen Quirinalis, et  uirgines. Dehinc idem Romulus Ioui Feretrio ludos instituit in Tarpeio, quos Tarpeios dictos et Capitolinos Piso tradidit. Post hunc Numa Pompilius Marti et Robigini fecit  . Nam et Robiginis  Deam  finxerunt. Dehinc Tullus Hostilius. Dehinc Ancus Martius, et ceteri. Qui quotque per ordinem  , et quibus idolis ludos instituerunt, positum est apud Suetonium Tranquillum, uel a quibus Tranquillus accepit. Sed hec satis erunt ad originis de idololatria reatum.



CAPUT uI.

Accedit ad testimonium antiquitatis subsecuta posteritas, formam originis de titulis huius quoque temporis preferens, per quos signatum est, cui  idolo, et cui superstitioni utriusque  generis ludi  notarentur, Megalenses   et Apollinares, item Cereales et Neptunales, et Latiares  , et Florales in commune celebrantur: reliqui ludorum, de natalibus et solemnitatibus  regum, et publicis prosperitatibus et municipalibus fastis  superstitionis  caussas originis  habent. Inter quos etiam priuatorum memoriis legatarie editiones parentant, id quoque secundum institutionis antiquitatem. Nam et a primordio bifariam ludi censebantur, sacri et funebres  , id est, diis nationum et mortuis. Sed de idololatria nichil differt apud nos, sub quo nomine et titulo, dum ad eosdem spiritus perueniat, quibus renuntiamus  , licet mortuis, licet  diis suis faciant. Proinde mortuis suis ut  diis faciant  , una conditio partis utriusque est, una idololatria, una renuntiatio nostra aduersus idololatriam.



CAPUT uII.

Communis igitur  origo ludorum utriusque generis, communes et tituli, ut de communibus caussis, proinde  apparatus communes habeant necesse est de reatu generali  idololatrie conditricis sue. Sed Circensium paulo pompatior suggestus, quibus proprie hoc nomen, pompa, precedit  , quorum sit in semetipsa probans  , de simulacrorum serie, de imaginum agmine, de curribus, de thensis  , de armamaxis  ,  de sedibus, de coronis, de exuuiis, quanta preterea sacra, quanta sacrificia precedant, intercedant, succedant, quot collegia, quot sacerdotia, quot officia moueantur, sciunt homines illius urbis in qua demoniorum conuentus consedit  . Ea si minore cura per prouincias pro minoribus uiribus administrantur, tamen omnes ubique Circenses illuc deputandi, unde et petuntur; inde inquinantur, unde sumuntur. Nam et riuulus tenuis ex suo fonte, et surculus modicus ex sua fronde, qualitatem originis continet. uiderit ambitio siue frugalitas eius quo  Deum offendit: qualiscunque pompa circi, etsi pauca simulacra circumferat, in uno idololatria est: et si unam thensam trahat, Iouis tamen plaustrum est: queuis idololatria sordide instructa, uel  modice locuples  splendida est censu criminis sui.



CAPUT uIII.

Ut et de locis, secundum propositum exsequar, circus Soli principaliter consecratur: cuius edes medio spatio, et effigies de fastigio edis emicat, quod non putauerint  sub tecto consecrandum, quem in aperto habent. Quod  spectaculum primum a Circe habent. Soli patri suo, ut uolunt  , editum affirmant: ab ea et Circi appellationem argumentantur. Plane  uenefica eis utique negotium gessit hoc, nomine quorum sacerdos erat, demoniis et angelis scilicet. Quot igitur in habitu loci ipsius idololatrias recognoscis! singula ornamenta Circi, singula templa sunt. Oua honori Castorum  adscribunt, qui illos ouo editos credendo  de cygno Ioue non erubescunt  . Delphinos Neptuno uouent  , columnas  sessias a sementationibus, messias a messibus, tutelinas a tutelis  fructuum sustinent. Ante has tres are,  trinis diis parent, magnis, potentibus, ualentibus. Eosdem Samothracas existimant. Obelisci enormitas  , ut Hermateles affirmat, Soli prostituta: scriptura eius unde et census, de Aegypto superstitio est. Frigebat demonum concilium sine sua matre magna; ea itaque illic presidet Euripo. Consus  apud metas sub terra delitescit. Murtias quoque idolum fecit  . Murtiam enim deam amoris  uolunt, cui in illa parte edem uouere. Animaduerte, christiane, quot nomina  immunda possederint Circum. Aliena est tibi religio, quam tot diaboli spiritus occupauerunt. De locis quidem locus est retractandi ad preueniendam quorumdam interrogationem. Quid enim, inquis, si alio in tempore Circum adiero, periclitabor de inquinamento? Nulla  est prescriptio de locis. Nam non sola ista conciliabula spectaculorum, sed etiam templa ipsa sine periculo discipline adire seruus Dei potest, urgente caussa simplici duntaxat, que non pertineat ad proprium eius loci negotium uel officium. Ceterum et platee, et forum, et balnee, et stabula, et ipse domus nostre sine idolis omnino non sunt; totum seculum Satanas et angeli eius repleuerunt. Non tamen quod in seculo sumus, a Deo excidimus, sed si quid de seculi criminibus attigerimus. Proinde si Capitolium, si Serapeum sacrificator et adorator intrauero, a Deo excidam, quemadmodum circum uel theatrum spectator. Loca nos non contaminant per se, sed que in locis fiunt, a quibus et ipsa loca contaminari altercati sumus: de contaminatis contaminamur  .  Propterea autem commemoramus, quibus eiusmodi loca dicentur, ut eorum demonstremus esse, que in his locis fiunt, quibus loca dicantur.



CAPUT IX.


Nunc de artificio quo circenses exhibentur. Res equestris  retro simplex de dorso  agebatur, et utique communis usus reus non erat. Sed cum ad ludos coactus est, transiit a Dei munere ad demoniorum officia. Itaque Castori et Polluci deputatur hec species, quibus equos a Mercurio distributos Stesichorus docet. Sed et Neptunus equestris est, quem Greci appellant. De iugo uero  quadrigas soli, bigas lune sanxerunt. Sed  et

Primus Erichthonius currus et quattuor ausus
Iungere equos, rapidusque rotis insistere uictor.
Erichthonius Minerue et uulcani filius, et quidem de caduca in terram libidine, portentum est demonicum, imo diabolus ipse, non coluber. Si uero  Trochilus  Argiuus auctor est currus, primo  Iunoni  , id opus suum dedicauit. Si Rome Romulus quadrigam primus ostendit, puto et ipse inter idola conscriptus, si idem est Quirinus. Talibus auctoribus quadrige producte, merito et aurigis coloribus  idololatriam uestierunt, et ab initio duo soli fuerunt  , albus et  russeus: albus hiemi, ob niues candidas; russeus estati, ob solis ruborem, uoti erant. Sed postea tam uoluptate, quam superstitione prouecta, russeum alii Marti, alii album Zephyris consecrauerunt; Prasinum uero  terre matri uel uerno  , uenetum celo et mari, uel autumno. Cum autem omnis species idololatrie damnata  sit a Deo, utique etiam illa damnatur, que elementis mundialibus  profanatur.



CAPUT X.

Transeamus ad scenicas res, quarum et originem communem, et titulos pares secundum ipsam ab initio ludorum appellationem et administrationem coniunctam cum re equestri iam ostendimus. Apparatus etiam ex ea parte consortes, que ad scenam spectat: nam a templis et aris, et illa infelicitate thuris et sanguinis  inter tibias et tubas itur, duobus inquinatissimis arbitris, funerum et sacrorum, designatore et haruspice. Ita cum de originibus ludorum ad circenses transimus, inde nunc ad scenicos ludos dirigimus, a loci uitio  . Theatrum proprie sacrarium ueneris est. Hoc denique modo id  genus operis in seculo euasit. Nam sepe  censores renascentia  cum maxime theatra destruebant, moribus consulentes, quorum scilicet periculum ingens de lasciuia prouidebant, ut iam hinc ethnicis in testimonium cedat sententia ipsorum nobiscum faciens, et nobis in exaggerationem discipline etiam humane prerogatiua. Itaque Pompeius Magnus  solo theatro suo minor, cum illam arcem omnium turpitudinum exstruxisset, ueritus quandoque memorie sue censoriam animaduersionem, ueneris edem superposuit, et ad dedicationem edicto populum uocans, non theatrum, sed ueneris templum nuncupauit: Cui subiecimus, inquit, gradus spectaculorum:  ita damnatum et damnandum opus templi titulo pretexuit, et disciplinam superstitione delusit. Sed ueneri et Libero conuenit. Duo ista demonia conspirata et coniurata inter se sunt, ebrietatis et libidinis. Itaque theatrum ueneris, Liberi quoque domus est. Nam et alios ludos scenicos Liberalia proprie uocabant, preterquam Libero deuotos, quod sunt Dionysia penes Grecos, etiam a Libero institutos. Et est plane in artibus quoque scenicis Liberi et ueneris patrocinium, que priuata et propria sunt scene, de gestu et corporis fluxu. Nam mollitiam ueneri et Libero immolabant  : illi per sexum  , illi per fluxum   , dissoluti  . Que uero uoce et modis et organis et lyris  transiguntur, Apollines et Musas  et Mineruas et Mercurios mancipes habent. Oderis,  christiane, quorum auctores non potes non odisse. Iam nunc uolumus suggerere de artibus, et de his, quorum  auctores in nominibus exsecramur. Scimus nichil esse nomina mortuorum, sicut nec  ipsa simulacra eorum. Sed non ignoramus, qui sub istis nominibus et institutis simulacris operentur et gaudeant, et diuinitatem mentiantur, nequam spiritus scilicet demones. uidemus igitur etiam artes eorum honoribus dicatas esse, qui nomina incolunt auctorum earum  , nec ab idololatria uacare, quarum institutores  etiam propterea dii habentur. Imo quod ad artes pertinet, altius prescripsisse debemus, demonas ab initio prospicientes sibi inter cetera idololatrie etiam spectaculorum inquinamenta, quibus hominem  a Deo auocarent, et suo honori obligarent, eiusmodi quoque artium ingenia inspirasse. Neque  enim ab aliis preoccupatum  fuisset, quod ad illos peruenturum esset. Nec per alios tunc homines edidissent, quam per ipsos, in quorum nominibus et imaginibus et historiis fallaciam consecrationis sibi negotium acture  constituerant  .



CAPUT XI.

Ut ordo peragatur, ineamus etiam agonum retractatum. Origo istis de ludorum propinquitate est. Inde et ipsi sacri uel funebres instituti, aut diis nationum aut mortuis fiunt. Proinde Tituli  : Olympia Ioui  , que sunt Rome capitolina  ; item Herculi Nemea  , Neptuno Isthmia, ceteri mortuarii  agones. Quid ergo mirum, si apparatus agonum idololatria conspurcat de coronis profanis, de sacerdotalibus presidibus, de collegiariis ministris,  de ipso postremo boum sanguine? Ut de loco suppleam, ac de loco communi pro collegio artium Musicarum et Minerualium, et Apollinarium, etiam Martialium, per duellum, per tubam, stadio circum emulantur  , quod utique templum est, et ipsum eius idoli, cuius solemnitates agit. Sed et gymnicas artes Castorum et Herculum et Mercuriorum discipline prodiderunt.



CAPUT XII.

Superest illius  insignissimis spectaculi  acceptissimi recognitio  . Munus dictum est ab officio  , quoniam officium etiam muneris nomen est. Officium autem mortuis hoc spectaculo facere se ueteres arbitrabantur, posteaquam illud humaniores  atrocitate temperauerunt. Nam olim quoniam animas defunctorum humano sanguine propitiari  creditum erat, captiuos uel malo ingenio  seruos mercati in exsequiis immolabant. Postea placuit impietatem uoluptate adumbrare. Itaque quos parauerunt armis, quibus tunc et qualiter poterant eruditos, tantum ut occidi discerent, mox edicto die Inferiarum apud tumulos erogabant  . Ita mortem homicidiis consolabantur. Hec muneris  origo, sed paulatim prouecti ad tantam gratiam, ad quantam et crudelitatem, quia ferrum uoluptati satis non faciebat  , nisi et feris humana corpora dissiparentur. Quod ergo mortuis litabatur, utique parentationi deputabatur. Que species proinde idololatria est, quoniam et idololatria parentationis est species  . Tam hec quam illa mortuis ministrat. In mortuorum autem idolis demonia consistunt, ut et titulos consideremus: licet  transierit hoc genus editionis ab honoribus mortuorum ad honores uiuentium, questuras dico et magistratus, et flaminia  et sacerdotia: cum tamen nominis dignitas idololatrie crimine teneatur, necesse est quidquid dignitatis nomine administratur, communicet etiam maculas eius, a qua habet caussas. Idem de apparatibus interpretabimur in ipsorum honorum suggestu deputandis, quod purpure, quod fascie, quod uitte, quod corone, quod denique conciones et edicta  , et pultes pridiane  sine pompa diaboli, sine inuitatione demonum non sunt. Quid ergo de horrido  loco  perorem, quem nec periuria sustinent? pluribus enim et asperioribus numinibus   amphitheatrum consecratur, quam Capitolium omnium demonum templum est. Tot illic immundi spiritus considunt, quot homines capit. Ut et de artibus concludam, Martem et Dianam  utriusque ludi presides nouimus.



CAPUT XIII.

Satis, opinor, impleuimus ordinem, quot et quibus modis spectacula idololatriam committant, de apparatibus, de locis. De sacrificiis quidem  certi sumus, nulla ex parte competere nobis ea, qui bis idolis  renuntiauimus, I Cor. uIII. Non quod idolum sit aliquid , sed quodque faciunt, demoniis faciunt, consistentibus scilicet in consecrationibus idolorum siue mortuorum, siue species  deorum. Propterea igitur, quoniam utraque  idolorum conditionis unius est, dum mortui et dii unum sunt, utraque idololatria abstinemus, nec minus templa, quam monumenta despuimus: neutram  aram nouimus , neutram effigiem adoramus: non sacrificamus, non parentamus, sed neque de sacrificato et parentato edimus, quia non possumus cenam Dei edere, et cenam demoniorum. Si ergo gulam et uentrem ab inquinamentis liberamus, quanto magis augustiora nostra, oculos et aures, ab idolothytis et necrothytis uoluptatibus abstinemus, que non intestinis transiguntur, sed in ipso spiritu et anima digeruntur: quorum munditia magis ad Deum pertinet, quam intestinorum.



CAPUT XIu.


Nunc interposito nomine idololatrie  , quod solum subiectum sufficere deberet ad abdicationem spectaculorum, alia iam ratione tractemus ex abundanti: propter eos maxime qui sibi blandiuntur,  quod non nominatim abstinentia ista prescripta sit, quasi parum etiam de spectaculis  pronuntietur  , cum concupiscentie seculi damnantur. Nam sicut pecunie, uel dignitatis, uel gule, uel libidinis, uel glorie; ita et uoluptatis concupiscentia est: species autem uoluptatis etiam spectacula. Opinor, generaliter nominate  concupiscentie continent in se et uoluptates: eque generaliter intellecte uoluptates specialiter et in spectacula disseruntur. Ceterum retulimus supra de locorum conditione, quod non per semetipsa nos inquinent, sed per ea que illic geruntur, per que simul inquinamentum combiberint, tunc et in alteros  respuunt  .



CAPUT Xu.

 uiderit ergo, ut diximus  , principalis titulus idololatrie  , reliquas ipsarum rerum qualitates contra Dei  omnes feramus  . Deus precepit Spiritum sanctum  , utpote pro nature sue bono tenerum et delicatum , tranquillitate, et quiete et pace tractare, non furore, non bile, non ira, non dolore inquietare. Huic quomodo cum spectaculis poterit conuenire? Omne enim spectaculum sine concussione spiritus non est. Ubi enim uoluptas, ibi et studium, per quod scilicet uoluptas sapit. Ubi studium, et emulatio, per quam studium sapit. Porro et ubi emulatio, ibi et furor et bilis, et ira et dolor  , et cetera ex his que cum his non competunt discipline.  Nam etsi qui modeste et probe spectaculis fruitur, pro dignitatis uel etatis, uel etiam nature sue conditione: non tamen immobilis animi est  sine tacita spiritus passione. Nemo ad uoluptatem uenit sine affectu, nemo affectum sine casibus suis patitur.  Ipsi casus incitamenta sunt affectus. Ceterum si cessat affectus, nulla est uoluptas, et est reus iam ille uanitatis eo conueniens, ubi nichil consequitur. Puto autem, etiam uanitas extranea est nobis. Quid quod et ipse se iudicat inter eos positus, quorum se similem nolens utique detestatorem confitetur? Nobis satis non est, si ipsi nichil tale faciamus, nisi et talia facientibus non conferamur. Si furem, inquit , uidebas, concurrebas cum eo. Utinam ne in seculo quidem simul cum illis moraremur: sed tamen in secularibus separamur, quia seculum Dei est, secularia autem diaboli.



CAPUT XuI.

 Cum ergo furor  interdicitur nobis, ab omni spectaculo auferimur, etiam a Circo, ubi proprie furor presidet. Aspice populum ad  spectaculum iam cum furore uenientem, iam tumultuosum, iam cecum, iam de sponsionibus concitatum. Tardus est illi Pretor, semper oculi in urna eius cum sortibus uolutantur. Dehinc ad signum anxii pendent, unius dementie una uox est. Cognosce  dementiam de uanitate. Misit dicunt  , et nuntiant inuicem, quod simul ab omnibus uisum est. Teneo testimonium cecitatis  : non uident quid sit: mappam missam putant; sed est diaboli ab alto precipitati  gula   . Ex eo itaque itur in furias et animos et  et discordias, et quidquid non licet sacerdotibus pacis. Inde maledicta, conuicia sine iustitia, odii etiam suffragia  sine merito amoris. Quid enim consecuturi suum  illic agunt, qui sui non sunt? nisi forte hoc solum, per quod sui non sunt: de aliena infelicitate contristantur, de aliena felicitate letantur. Quidquid optant, quidquid abominantur, extraneum ab illis est, ita et amor apud illos otiosus, et odium iniustum. At forsitan sine  caussa amare liceat, quam sine caussa odisse. Deus certe etiam cum caussa prohibet odisse, qui inimicos diligi iubet. Deus etiam cum caussa maledicere non sinit, qui maledicentes benedici precipit . Sed Circo quid amarius, ubi ne principibus quidem aut ciuibus suis parcunt? Si quid horum quibus Circus furit, alicubi  competit sanctis, etiam in Circo licebit. Si uero nusquam, ideo nec in Circo.



CAPUT XuII.

Similiter impudicitiam  omnem amoliri  iubemur. Hoc igitur modo etiam a theatro separamur, quod est priuatum consistorium impudicitie, ubi nichil probatur, quam quod alibi non probatur. Ita summa gratia eius de spurcitia plurimum concinnata est, quam Atellanus  gesticulator, quam mimus etiam per mulieres, representat, sexum pudoris exterminans  , ut facilius domi quam in scena erubescant; quam denique pantomimus a pueritia patitur in corpore, ut artifex esse possit. Ipsa etiam prostibula publice libidinis hostie in scena proferuntur, plus misere in presentia feminarum, quibus solis  latebant, perque omnis etatis, omnis dignitatis ora transducuntur; locus, stipes, elogium, etiam quibus  opus non est, predicatur. Taceo de reliquis, ea que in tenebris et in speluncis suis delitescere decebat, ne diem contaminarent. Erubescat senatus, erubescant ordines omnes. Ipse ille pudoris sui interemptrices, de gestibus suis ad lucem et populum expauescentes, semel anno erubescant  . Quod si nobis omnis impudicitia exsecranda est, cur liceat audire que loqui non licet? Cum etiam scurrilitatem et omne uanum uerbum iudicatum a Deo sciamus, cur eque liceat uidere, que facere flagitium est? Cur que ore prolata communicant hominem, ea per oculos et aures admissa non uideantur hominem communicare: cum spiritui appareant aures  et oculi, nec possit mundus prestari, cuius apparitores inquinantur? Habes igitur et theatri interdictionem, de interdictione  impudicitie.



CAPUT XuIII.

Sin et doctrinam secularis litterature, ut stultitie apud Deum deputatam, aspernamur, satis prescribitur nobis et de illis speciebus spectaculorum, que seculari litteratura lusoriam uel agonisticam  scenam  dispungunt. Quod si  tragedie et comedie scelerum et libidinum actrices  , cruente et lasciue, impie et prodige: nullius rei aut atrocis, aut uilis, commemoratio melior est: quod in facto reiicitur, etiam in dicto non est recipiendum. Quod si et stadium contendas in Scripturis nominari, sane obtinebis. Sed que in stadio geruntur, indigna conspectui  tuo non negabis, pugnos et calces et colaphos et omnem petulantiam manus, et quamcumque  humani oris  , id est, diuine imaginis depugnationem. Non probatis usquam uanos cursus iaculatus  et saltus uaniores, nusquam tibi uires aut iniuriose aut uane placebunt, sed nec cura factitii corporis, ut plasticam Dei supergressa. Et propter  otium Grecie altiles homines  oderis. Et palestrica diaboli negotium est  . Primos homines diabolus elisit . Ipse gestus colubrina uis, est tenax ad occupandum, tortuosa ad obligandum, liquida ad elabendum. Nullus tibi coronarum usus est, quid de coronis uoluptates aucuparis?



CAPUT XIX.

Expectabimus nunc  et amphiteatri repudium de Scripturis  . Si seuitiam, si impietatem  , si feritatem permissam nobis contendere possumus, eamus in amphiteatrum. Si tales sumus, quales didicimur,  delectemur sanguine humano. Bonum est cum puniuntur nocentes. Quis hoc nisi nocens negabit? Et tamen innocens de supplicio alterius letari non potest, cum magis competat innocenti dolere, quod homo par eius tam nocens factus est, ut tam crudeliter impendatur. Quis autem mihi sponsor est, nocentes semper uel ad bestias uel ad quodcunque supplicium decerni, ut non innocentia  quoque inferatur, aut ultione iudicantis, aut infirmitate defendentis, aut instantia questionis? Quam melius ergo est nescire cum mali puniuntur, ne sciam  et quum boni pereunt, si tamen bonum sapiunt. Certe quidem gladiatores innocentes in ludum ueniunt, ut publice uoluptatis hostie fiant. Etiam qui damnantur in ludum, quale est ut de leuiore  delicto in homicidas emendatione proficiant. Sed hec ethnicis respondi. Ceterum absit ut de istius spectaculi auersione diutius discat Christianus: quanquam nemo hec omnia plenius exprimere potest, nisi qui adhuc spectat malo non implere, quam meminisse.



CAPUT XX.

Quam uana igitur, imo desperata argumentatio eorum, qui sine dubio tergiuersationem  admittende uoluptatis  obtendunt, nullam eius abstinentie mentionem specialiter  in Scripturis determinari, que directo prohibeat, eiusmodi conuentibus interesse seruum Dei. Nouam proxime defensionem  suauiludii cuiusdam  audiui. Sol , imo etiam ipse Deus de celo spectat, nec contaminatur.  Plane sol et in cloacam radios suos defert  , nec inquinatur. Utinam autem Deus nulla flagitia hominum spectaret, ut omnes iudicium euaderemus. Sed spectat et latrocinia, spectat et falsa, et adulteria, et fraudes, et idololatrias, et spectacula ipsa. Idcirco ergo nos non spectabimus, ne uideamur ab illo qui omnia spectat. Comparas  , homo, reum et iudicem: reum, qui quia uidetur, reus est: iudicem, qui quia uidet, iudex est. Numquid ergo et extra limites circi furori studemus, et extra cardines theatri impudicitie intendimus, et insolentie extra stadium, et immisericordie extra amphitheatrum, quod deus etiam extra cameras, et gradus  , et apulias   oculos habet. Erramus, nusquam et nunquam excusatur  quod Deus damnat. Nusquam et nunquam licet, quod semper et ubique non licet. Hec est ueritatis integritas  , et que ei debetur discipline plenitudo et equalitas timoris, et fides obsequii, non immutare sententiam, nec uariare iudicium. Non potest aliud esse, quod uere quidem est bonum seu malum. Omnia autem penes ueritatem Dei fixa sunt.



CAPUT XXI.

Ethnici  , quos penes nulla est ueritatis plenitudo, quia nec doctor ueritatis Deus, malum ac bonum pro arbitrio ac libidine interpretantur, alibi bonum quod alibi malum, et alibi malum quod alibi bonum. Sic ergo euenit, ut qui in publico uix necessitate uesice tunicam leuet, idem in circo aliter non exsultet  , nisi totum pudorem in faciem omnium intentet; et qui  filie uirginis ab omni  spurco uerbo aures tuetur, ipse eam in theatrum ad illas uoces gesticulationesque deducat; et qui in plateis litem manu agentem aut compescit, aut detestatur, idem in stadio grauioribus pugnis suffragium ferat; et qui ad cadauer hominis communi lege defuncti exhorret, idem in amphiteatro derosa et dissipata  , et in suo sanguine squalentia corpora patientissimis oculis desuper incumbat. Imo qui propter homicide penam probandam ad spectaculum ueniat, idem gladiatorem ad homicidium flagellis et uirgis compellat inuitum; et qui insigniori cuique homicide leonem poscit, idem gladiatori atroci petat rudem, et pileum  premium conferat: illum uero  confectum   etiam oris  spectaculo repetat, libentius recognoscens de proximo, quem uoluit  occidere de longinquo, tanto durior si noluit  .



CAPUT XXII.

Quid mirum de  inequata ista hominum miscentium et commutantium statum boni et mali per inconstantiam sensus et iudicii uarietate  ? Etenim ipsi actores  et administratores spectaculorum, quadrigarios, scenicos, xysticos, arenarios  illos amentissimos  , quibus uiri  animas  , femine, aut illi etiam, corpora sua substernunt, propter quos in ea committunt que reprehendunt, ex eadem arte  , quam  magnifaciunt, deponunt  , imo manifeste damnant ignominia et capitis minutione  , arcentes curia, rostris, senatu, equite, ceterisque honoribus omnibus simul ac ornamentis quibusdam.  Quanta peruersitas! Amant quos mulctant, depretiant quos probant. Artem magnificant, artificem notant. Quale iudicium est, ut ob ea quis offuscetur, per que promeretur? Imo quanta confessio est male rei, cuius auctores  , cum acceptissimi sint, sine nota non sunt!



CAPUT XXIII.

Quum igitur humana recordatio, etiam obstrepente gratia uoluptatis, damnandos eos censeat, ademptis bonis dignitatum in quemdam scopulum famositatis, quanto magis diuina iustitia in eiusmodi artifices animaduertit? An Deo placebit auriga ille tot animarum inquietator, tot furiarum  minister,  tot statuum, ut  sacerdos coronatus, uel coloratus ut leno, quem curru rapiendum diabolus aduersus Heliam exornauit? Placebit et ille  , qui uultus suos nouacula mutat? infidelis erga faciem suam, quam non contentus Saturno et Isidi et Libero proximam facere, insuper contumeliis alaparum sic obiicit, quasi de precepto Domini ludat? Docet scilicet et diabolus uerberandam maxillam patienter offerre . Sic et tragedos cothurnis extulit, quia nemo potest adiicere cubitum unum ad staturam suam : mendacem facere uult Christum. Iam uero ipsum opus personarum, quero an Deo placeat, qui omnem similitudinem uetat fieri, quanto magis imaginis sue. Non amat falsum auctor ueritatis : adulterium est apud illum omne  quod fingitur. Proinde uocem, sexus, etates mentientem, amores, iras, gemitus, lacrymas adseuerantem non probabit, qui omnem hypocrisin damnat. Ceterum cum in lege prescribit, maledictum esse qui muliebribus  uestietur , quid de pantomimo iudicabit, qui etiam muliebribus  curatur  ? Sane et ille artifex pugnorum impunitus ibit? Tales enim cicatrices cestuum, et callos pugnorum, et aurium  fungos a Deo cum suo plasmate  accepit. Ideo illi  oculos Deus plasmauit, ut uapulando deficiant. Taceo de illo, qui hominem leoni pre se opponit, ne parum sit homicida  ,  qui eumdem postmodum iugulat.



CAPUT XXIu.

 Quot adhuc modis perorabimus, nichil ex his que spectaculis deputantur, placitum Deo esse  aut congruens Dei seruis  , quod Domino placitum non sit, si omnia propter diabolum instituta, et ex diaboli rebus instructa monstrauimus: nichil enim non diaboli est, quidquid Dei non est, uel Deo displicet: hoc erit pompa diaboli, aduersus quam in signaculo fidei eieramus. Quod autem eieramus, neque facto, neque dicto, neque uisu, neque prospectu participare debemus. Ceterum nonne eieramus et rescindimus signaculum, rescindendo testationem eius? Numquid ergo superest ut ab ipsis ethnicis responsum flagitemus? Illi iam nobis renuntient, an liceat christianis spectaculo uti. Atquin hinc uel maxime intelligunt factum christianum, de repudio spectaculorum. Itaque negat manifeste, qui per quod agnoscitur tollit. Quid autem spei superest in huiusmodi homine?  Nemo in castra hostium transit, nisi proiectis armis suis, nisi destitutis signis et sacramentis  principis sui, nisi pactus simul perire.



CAPUT XXu.

An ille recogitabit eo tempore de Deo, positus illic ubi nichil est de Deo? pacem, opinor, habebit in animo contendens pro auriga; pudicitiam ediscet, attonitus in mimos. Imo in omni spectaculo nullum magis scandalum occurret, quam ipse ille mulierum et uirorum accuratior cultus: ipsa consensio, ipsa in fauoribus  aut conspiratio aut dissensio inter se de commercio  scintillas libidinum constabellant  . Nemo denique in spectaculo ineundo prius cogitat, nisi uideri et uidere. Sed tragedo uociferante  , exclamationes ille alicuius prophete  retractabit, et inter effeminati histrionis modos psalmum secum comminiscetur, et cum athlete agent,  ille dicturus est repercutiendum non esse ? Poterit et de misericordia moneri defixus in morsus ursorum et spongias retiariorum  ? Auertat Deus a suis tantam uoluptatis exitiose cupiditatem. Quale est enim de Ecclesia Dei  in diaboli Ecclesiam tendere? de celo  in cenum? illas manus quas ad Dominum extuleris  , postmodum laudando histrionem fatigare? ex ore quo amen in Sanctum protuleris  , gladiatori testimonium reddere,   alii omnino dicere nisi Deo Christo?



CAPUT XXuI.

Cur ergo non eiusmodi etiam demoniis penetrabiles fiant? Nam et exemplum accidit, Domino  teste, eius mulieris  que theatrum adiit, et inde cum demonio rediit. Itaque in exorcismo cum oneraretur immundus spiritus, quod ausus esset fidelem aggredi: constanter et iustissime quidem  feci, in meo eam inueni. Constat et alii linteum in somnis ostensum eius diei nocte, qua tragedum audierat, cum exprobratione nominato tragedo, nec ultra quintum diem eam mulierem in seculo fuisse. Quot utique et alia documenta cesserunt de his qui cum diabolo apud spectacula communicando a Domino exciderunt. Nemo enim potest duobus  dominis seruire . Quid luci cum tenebris? quid uite et morti?



CAPUT XXuII.

Odisse debemus istos conuentus et cetus ethnicorum, uel quod illic nomen Dei blasphematur, illic quotidiani in nos leones expostulantur, inde persecutiones decernuntur, inde tentationes emittuntur. Quid facies in illo suffragiorum impiorum estuario deprehensus, non quasi aliquid illic pati possis ab hominibus, nemo te cognoscit christianum, sed recogita quid de te fiat in celo. Dubitas enim illo momento, quo in diaboli Ecclesia fueris  , omnes angelos prospicere de celo, et singulos denotare, quis blasphemiam dixerit, quis audierit, quis linguam, quis  aures diabolo aduersus Deum administrauerit? . Non ergo fugies sedilia hostium Christi, illam cathedram pestilentiarum  , ipsumque erem, qui desuper incubat, scelestis uocibus constupratum? Sint dulcia licet et grata et simplicia, etiam honesta quedam. Nemo uenenum temperat felle et elleboro, sed conditis pulmentis et bene saporatis, et plurimum dulcibus id mali iniicit: ita et diabolus letale quod conficit, rebus Dei gratissimis et acceptissimis imbuit. Omnia illic seu fortia, seu honesta, seu sonora, seu canora, seu subtilia, proinde habe ac si stillicidia   mellis de ranunculo  uenenato  : nec tanti gulam facias uoluptatis, quanti periculum per suauitatem.



CAPUT XXuIII.

Saginentur eiusmodi dulcibus conuiue sui, et loca et tempora et inuitator ipsorum est. Nostre cene, nostre nuptie nondum sunt, non possumus cum illis discumbere, quia nec illi nobiscum. uicibus disposita res est. Nunc illi letantur, nos conflictamur . Seculum  gaudebit, uos tristes eritis. Lugeamus ergo dum ethnici gaudent, ut quum lugere ceperint, gaudeamus, ne pariter nunc gaudentes, tunc quoque pariter lugeamus. Delicatus es, christiane, si et in seculo uoluptatem concupiscis, imo nimium stultus, si hoc existimas  uoluptatem. Philosophi quidam   hoc nomen quieti et tranquillitati dederunt, in ea gaudent, in ea auocantur, in ea etiam gloriantur. Tu mihi metas  et scenas et puluerem et arenas suspiras. Dicas uelim; non possumus uiuere sine uoluptate, qui mori cum uoluptate debebimus? Nam quod est aliud uotum nostrum, quam quod et Apostoli, exire de seculo, et recipi apud Dominum ? Hic uoluptas, ubi et uotum.



CAPUT XXIX.

Iam nunc si putas  delectamentis exigere spatium hoc, cur tam ingratus es, ut tot et tales uoluptates a Deo contributas tibi satis non habeas, neque recognoscas? Quid enim iucundius,  quam Dei patris et domini reconciliatio, quam ueritatis reuelatio, quam errorum recognitio, quam tantorum retro criminum uenia? Que maior uoluptas, quam fastidium ipsius uoluptatis, quam seculi totius  contemptus, quam uera libertas, quam conscientia integra, quam uita sufficiens, quam mortis timor nullus; quod calcas deos nationum, quod demonia expellis, quod medicinas facis, quod reuelationes petis, quod Deo uiuis? He uoluptates, hec spectacula christianorum, sancta, perpetua, gratuita: in his tibi ludos Circenses  interpretare, cursus seculi intuere, tempora labentia, spatia dinumera, metas consummationis exspecta, societates Ecclesiarum defende, ad signum Dei suscitare, ad tubam angeli erigere, ad martyrii  palmas gloriare. Si scenice  doctrine delectant, satis nobis litterarum est, satis uersuum est, satis sententiarum, satis etiam canticorum, satis uocum; nec fabule, sed ueritates; nec strophe  , sed simplicitates. uis et pugillatus et  luctatus? presto sunt, non parua, sed multa  . Adspice impudicitiam deiectam a castitate, perfidiam cesam a fide, seuitiam a misericordia contusam, petulantiam a modestia obumbratam  , et tales sunt apud nos agones, in quibus ipsi coronamur  . uis autem et sanguinis et aliquid  ? habes Christi.



CAPUT XXX.

Quale autem spectaculum in proximo est aduentus Domini iam indubitati, iam superbi, iam triumphantis! Que illa exsultatio angelorum, que gloria resurgentium sanctorum! quale regnum exinde iustorum! qualis ciuitas noua Hierusalem  ! At enim supersunt alia spectacula, ille ultimus et perpetuus iudicii dies, ille nationibus insperatus, ille derisus,  cum tanta seculi uetustas, et tot eius natiuitates uno igni haurientur. Que tunc spectaculi latitudo  ! quid admirer? quid rideam? ubi gaudeam, ubi exsultem, spectans tot ac tantos reges  , qui in  celum recepti  nuntiabantur, cum ipso Ioue et ipsis suis testibus in imis tenebris congemiscentes? item presides, persecutores dominici nominis, seuioribus, quam ipsi contra christianos seuierunt, flammis insultantibus, liquescentes? preterea sapientes illos philosophos coram discipulis suis una conflagrantibus  erubescentes, quibus nichil ad Deum pertinere suadebant, quibus animas aut nullas, aut non in pristina corpora redituras affirmabant, etiam petas non ad Rhadamanti, nec ad Minois, sed ad inopinati Christi tribunal palpitantes? Tunc magis tragedi audiendi, magis scilicet uocales in sua propria calamitate. Tunc histriones cognoscendi solutiores  multo per ignem: tunc spectandus auriga in  flammea rota totus rubens   : tunc xystici contemplandi non in gymnasiis  , sed in igne iaculati, nisi quod nec tunc quidem illos uelim uisos, ut qui  malim ad eos potius conspectum insatiabilem conferre, qui in Dominum deseuierunt. Hic est ille  fabri aut questuarie  filius  , sabbati destructor, Samarites et demonium habens. Hic est quem a Iuda redemistis, hic est ille arundine et colaphis diuerberatus, sputamentis dedecoratus, felle et aceto potatus. Hic est quem clam discentes subripuerunt, ut resurrexisse dicatur, uel hortulanus detraxit  , ne lactuce sue frequentia commeantium lederentur   . Ut talia spectes, ut talibus exsultes, quis tibi pretor aut consul, aut questor, aut sacerdos de sua liberalitate prestabit? et tamen hec iam quodammodo habemus per fidem spiritu imaginante representata. Ceterum qualia illa sunt que nec oculus  uidit, nec auris audiuit, nec in cor hominis ascenderunt? Credo, circo et utraque cauea et omni stadio gratiora.





QUINTI SEPTIMII FLORENTIS TERTULLIANI DE IDOLOLATRIA LIBER. 





ARGUMENTUM.

 Post tractatum de Spectaculis alterum conscripsit Septimius de idololatria, in quo uarios  conscientie casus proponit, discutit, resoluit. Non deerant siquidem, qui tanta laborarent ignorantia, ut arbitrarentur idololatrie crimine non pollui, nisi illos, qui idolis uel thura adolerent, uel hostias offerrent, uel eorum mysteriis aut profano sacerdotio  initiarentur . Inde idololatriam definit: »Omnis circa idolum famulatus et seruitus, et nichil interest, dicit, an plastes effingat, aut celator exsculpat, an phrygio detexat, nec de materia refert, an gypso, an coloribus, an lapide, an ere, an argento, an filo formetur idolum .« Addidit Deum, tam fieri idolum, quam coli, prohibere . Hinc dicit, non licere  Christianis idola fabrefacere, aut uendere adoraturis, ac quidem cum aliud non habent, unde uiuant . Prohibet etiam edificationem templi, are, edicule, domus in honorem idolorum . Quin etiam negotiationes mercium earum, que ad idololatriam pertinent : a festis quoque diebus etiam entraordinariis abstinendum : neque seruis licere ministros esse idololatrie : neque licitam militiam, in qua militandum sit sub signo diaboli ; deierationem omnem me Hercule, medius Fidius, nec non abiurationem Iupiter tibi sit iratus, et sabsecutam, responsionem, imo tibi, damnat et execratur. Ceterum in perlegendo hoc tractatu discretione opus est: que enim uelut generalia principia Tertullianus hic ponit, fere omnia uera sunt; non autem omnia uera sunt,  que exinde deducit. LUMP.



CAPUT PRIMUM.

Principale crimen generis humani, summus seculi reatus, tota caussa iudicii, idololatria. Nam etsi suam speciem tenet unumquodque delictum, etsi suo quoque nomine  iudicio destinatur, in idololatrie tamen crimine expungitur. Omitte titulos, operas recognosce  : idololatres, idem homicida est. Queris quem occiderit? si quid ad elogii ambitionem facit, non extraneum, nec inimicum, sed se ipsum. Quibus insidiis? erroris sui. Quo telo? offensa Dei. Quot plagis? quotquot idololatriis. Qui negat idololatren perisse, is negabit idololatren homicidium fecisse. Proinde  adulterium  et stuprum in eodem recognoscas: nam qui falsis deis seruit, sine dubio adulter est ueritatis, quia omne falsum adulterium est. Sic et in  stupro mergitur. Quis enim immundis spiritibus operatus, non conspurcatus et constupratus incedit ? Atque adeo Scripture sancte stupri uocabulo utuntur in idololatrie exprobratione. Fraudis conditio ea est opinor, si quis alienum rapiat, aut alii debitum deneget, et utique erga hominem admissa fraus maximi criminis nomen est. Atenim idololatria fraudem Deo facit, honores illi suos denegans, et conferens aliis, ut fraudi etiam contumeliam coniungat. Quod si tam fraus quam stuprum atque adulterium mortem afferunt, iam in his eque  idololatria de homicidii reatu non liberatur. Post talia crimina, tam exitiosa,  tam deuoratoria salutis, cetera quoque aliquem ad modum et seorsum proinde disposita, in idololatria conditionem suam representant. In illa et concupiscentie seculi. Que enim idololatrie solemnitas sine ambitione cultus et ornatus? In illa lasciuie et ebrietates, cum plurimum uictus et uentris et libidinis caussa frequentantur  . In illa iniustitia. Quid enim iniustius ea, que iustitie Patrem nescit? In illa etiam uanitas, quum tota eius ratio uana sit; in illa mendacium,  quum tota substantia eius mendax sit. Ita fit, ut omnia in idololatria, et in omnibus idololatria deprehendatur. Sed et alias quum uniuersa delicta aduersus Dominum sapiant, nichil autem quod aduersus Dominum  sapiat, non demoniis et immundis spiritibus deputetur, quibus idola mancipantur: sine dubio idololatriam admittit, quicunque delinquit: id enim facit quod ad idolorum mancipes pertinet.



CAPUT II.

Sed uniuersa nomina criminum discedant in operum suorum proprietates; remaneat idololatria in eo quod ipsa est: sufficit sibi tam inimicum Deo nomen, tam locuples substantia criminis, que tot ramos porrigit, tam uenas defundit  , ut de hoc cum maxime materia suscepta sit, quot modis nobis  precauenda sit idololatrie latitudo. Quoniam multifariam seruos Dei nec tantum ignorata, sed etiam dissimulata subuertit. Plerique idololatriam simpliciter existimant his solis modis interpretandam: si quis aut incendat, aut immolet, aut polluceat, aut sacris aliquibus aut sacerdotiis obligetur: quemadmodum si quis existimet adulterium in osculis, et in amplexibus, et in ipsa carnis congressione censendum: aut homicidium in sola sanguinis profusione, et in anime ereptione reputandum . At enim Dominus quam extensius ista disponat certi sumus, cum adulterium etiam in concupiscentia designat, si oculum quis impegerit libidinose, et animam commouerit impudice : cum homicidium etiam in uerbo maledicti uel conuicii iudicat  , et in omni  impetu ire, et in negligentia caritatis in fratrem. Sicut  Ioannes docet homicidam esse qui oderit fratrem. Alioquin in modico consisteret, et diaboli ingenium de malitia, et Dei Domini  de disciplina, qua nos aduersus diaboli altitudines  munit , si in his  tantum delictis iudicaremur, que etiam nationes decreuerunt uindicanda. Quomodo abundabit iustitia nostra super scribas et phariseos, ut Dominus prescripsit, nisi abundantiam aduersarie eius, id est iniustitie perspexerimus? Quod si caput iniustitie idololatria est, prius est uti aduersus abundantiam idololatrie premuniamur, dum illam non solum in manifestis recognoscimus.



CAPUT III.


Idolum aliquandiu retro non erat. Priusquam huius monstri artifices ebullissent, sola templa et uacue edes erant, sicut in hodiernum quibusdam locis uetustatis uestigia permanent. Tamen idololatria agebatur, non in isto nomine, sed in isto opere. Nam et hodie extra templum et sine idolo agi potest. At ubi artifices statuarum et imaginum, et omnis generis simulacrorum diabolus seculo intulit,  rude illud negotium humane calamitatis, et nomen de idolis consecutum est, et profectum. Exinde iam caput facta est idololatrie ars omnis que idolum quomodo edit. Neque enim interest, an plastes effingat, an celator exsculpat, an phrygio detexat: quia nec de materia refert, an gypso, an coloribus, an lapide, an ere, an argento, an filo formetur idolum. Quando enim et sine idolo idololatria fiat, utique cum adest idolum nichil interest quale sit, qua de materia, qua de effigie  , ne qui putet id solum idolum habendum, quod humana effigie sit consecratum. Ad hoc necessaria est uocabuli interpretatio: grece formam sonat; ab eo per diminutionem  deductum, eque apud nos formulam fecit. Igitur omnis forma uel formula idolum se dici exposcit. Inde  idololatria omnis circa omne idolum famulatus et seruitus. Inde et omnis idoli artifex, eiusdem et unius est criminis: nisi parum idololatriam populus admisit, quia simulacrum uituli, et non hominis sibi consecrauit.



CAPUT Iu.

Idolum tam fieri, quam coli, Deus prohibet. Quanto precedit ut fiat  quod coli possit, tanto prius est, ne fiat, si coli non licet. Propter hanc caussam, ad eradicandam scilicet materiam idololatrie, lex diuina proclamat : Ne feceris idolum  . Et coniungens , neque similitudinem eorum que in celo sunt, et que in terra, et que in mari. Toto mundo eiusmodi artibus interdixit seruis Dei. Antecesserat  predicens Enoch   omnia elementa, omnem mundi sensum  que  celo, que mari, que terra continentur, in idololatriam  uersuros demonas et spiritus desertorum angelorum, ut pro Deo aduersus Dominum consecrarentur. Omnia igitur colit humanus error, preter ipsum omnium conditorem. Eorum imagines idola, imaginum consecratio idololatria. Quicquid idololatria committit, in artificem quemcunque et cuiuscunque idoli deputetur necesse est. Denique idem Enoch simul et cultores idoli et fabricatores in comminatione predamnat. Et rursus  : Iuro uobis peccatores, quod in diem sanguinis  perditionis penitentia parata est. Qui seruitis lapidibus, et qui imagines facitis aureas et argenteas, et ligneas, et lapideas, et fictiles, et seruitis phantasmatibus, et demoniis, et spiritibus infamibus   , et omnibus erroribus non secundum scientiam, nullum ab iis inuenietis auxilium.  Esaias uero , Testes, ait, non uos estis, si est Deus absque me. Et non erant tunc qui fingunt et exsculpunt, omnes uani, qui faciunt libita sibi, que illis non proderunt. Et deinceps tota illa pronuntiatio, qua in artifices, qua in cultores detestatur, cuius clausula est , Cognoscite quod cinis sit cor illorum, et errant   et nemo animam suam liberare possit. Ubi  eque Dauid, Et  tales fiant  , inquit, qui faciunt ea . Et quid ego modice memorie homo? ultra quid suggeram? quid recolam de Scripturis? quasi aut non sufficiat uox Spiritus Sancti, aut ultra deliberandum sit, an maledixerit atque damnauerit Dominus ipsos prius artifices eorum, quorum cultores maledicit et damnat?



CAPUT u.


Plane impensius respondebimus ad excusationes  huiusmodi artificum, quos nunquam in domum Dei admitti oportet, si quis eam disciplinam norit. Iam illa obiici solita uox: Non habeo aliud quo uiuam  . Districtius repercuti potest: uiuere ergo habes. Quid tibi cum Deo est, si tuis legibus  ? Tum quod et de Scripturis audent argumentari  , dixisse apostolum, ut quisque fuerit inuentus, ita et perseueret . Possumus igitur omnes in peccatis perseuerare ex ista interpretatione. Nec enim  quisquam nostrum non peccator inuentus est , cum Christus non alia ex caussa descenderit, quam peccatorum liberandorum. Item eumdem precepisse  dicunt secundum suum exemplum, ut manibus unusquisque operetur ad uictum. Si hoc preceptum ab omnibus manibus defendatur,  credo et fures  balnearios  manibus suis uiuere, et ipsos latrones manibus agere quo uiuant. Item falsarios utique non pedibus, sed manibus operari malas litteras. Histriones uero non manibus solis, sed totis membris  uictum elaborare. Pateat igitur Ecclesia omnibus, qui manibus et suo opere tolerantur, si nulla exceptio est artium, quas Dei disciplina non recipit  . Sed ait quidam aduersus similitudinis interdicte propositionem : Cur ergo Moses in eremo simulacrum serpentis ex ere fecit? Seorsum figure, que dispositioni alicui arcane prestruebantur, non ad derogationem  legis, sed ad exemplarium causse sue  . Alioquin si hec ut aduersarii legis interpretemur, numquid et nos, quod et Marcionite, inconstantiam adscribimus Omnipotenti? quem  illi  hoc modo destruunt ut mutabilem, dum alibi uetat, alibi mandat? Si quis autem dissimulat illam effigiem erei serpentis, suspensi in modum, figuram designasse dominice crucis  , a serpentibus, id est  ab angelis diaboli liberature nos, dum per semetipsum diabolum, id est, serpentem interfectum suspendit, siue que alia figure istius expositio dignioribus reuelata est, dummodo  apostolus affirmet omnia tunc figurate populo accidisse: bene quod idem Deus qui lege  uetuit similitudinem fieri, extraordinario precepto serpentis similitudinem indixit  . Si eumdem Deum obseruas, habes legem eius , Ne feceris similitudinem. Si et preceptum facte postea similitudinis respicis, et tu imitare Moysen, ne facias aduersus legem simulacrum aliquod, nisi et tibi Deus iusserit.



CAPUT uI.

Si nulla lex Dei prohibuisset idola fieri a nobis, si nulla uox Spiritus sancti fabricatoribus idolorum  non minus quam cultoribus comminaretur: de ipso sacramento nostro interpretaremur nobis aduersas  esse fidei eiusmodi artes. Quomodo enim renuntiauimus diabolo et angelis eius, si eos facimus? Quod repudium diximus iis, non dico cum quibus, sed de quibus uiuimus? Quam discordiam suscepimus in eos, quibus exhibitionis nostre  gratia obligati sumus? Potes lingua negasse, quod manu confiteris? uerbo destruere, quod facto struis? unum Deum predicare, qui tantos efficis? uerum Deum predicare, qui falsos facis? Facio , sed non colo. Quasi ob aliquam  caussam colere non audeat, nisi ob quam et facere non debeat, scilicet ob Dei offensam utrobique. Imo tu colis, qui facis ut coli possint. Colis autem, non spiritu uilissimi nidoris  alicuius, sed tuo proprio: nec anima pecudis impensa, sed anima tua. Illis ingenium tuum immolas, illis sudorem tuum libas, illis prudentiam tuam accendis. Plus es illis quam sacerdos, cum per te habeant sacerdotem.  Diligentia tua numen  illorum est. Negas te, quod facis, colere? Sed illi non negant, quibus hanc saginatiorem et auratiorem  et maiorem hostiam cedis, salutem tuam.



CAPUT uII.

Tota die ad hanc partem zelus fidei perorabit, ingemens christianum  ab idolis in Ecclesiam uenire, de aduersarii  officina in domum Dei  uenire, attollere ad Deum patrem manus matres idolorum, his manibus adorare  que foris aduersus Deum adorantur  , eas manus admouere corpori Domini  , que demoniis corpora conferunt. Nec hoc sufficit. Parum sit, si ab aliis manibus accipiant quod contaminant  ; sed etiam ipsi  tradunt aliis quod contaminauerunt. Alleguntur in ordinem  ecclesiasticum artifices idolorum. Pro scelus! Semel Iudei Christo manus intulerunt, isti quotidie corpus eius lacessunt. O manus precidende! uiderint iam an per similitudinem dictum sit, Site manus tua scandalizat, amputa eam . Que magis amputande, quam in quibus  Domini corpus scandalizatur?



CAPUT uIII.

Sunt et alie complurium artium species, que etsi non contingunt idolorum fabricationem, tamen ea sine quibus idola nil possunt, eodem crimine  expediunt  . Nec enim differt, an extruas uel exornes, si templum, si aram, si ediculam eius instruxeris, si bracteam expresseris  , aut insignia, aut etiam domum fabricaueris. Maior est eiusmodi opera, que non effigiem confert, sed auctoritatem. Si ita necessitas exhibitionis extenditur  , habent et alias species, que sine exorbitatione discipline, id est, sine idoli confectura  opem uictus prestent. Scit albarius tector et tecta sarcire, et tectoria inducere, et cisternam liare  , et cymatia distendere  , et multa alia ornamenta preter simulacra parietibus incrustare  . Scit et pictor, et marmorarius, et erarius, et quicumque celator, latitudines suas utique multo faciliores. Nam qui signum describit, quanto facilius abacum linit? Qui de tilia Martem exsculpit,  quanto citius armarium compingit? Nulla ars non alterius artis, aut mater, aut propinqua est. Nihil alterius uacat  . Tot sunt artium uene, quot hominum concupiscentie. Sed de mercedibus et manuspretiis interest. Proinde interest et de labore. Minor merces frequentiore actu repensatur. Quot parietes signa desiderant? Quot templa et edes idolis edificantur? Domus uero, et pretoria et balnea et insule quante? Soccus et baxa quotidie deaurantur, Mercurius et Serapis non quotidie. Sufficiat ad questum artificiorum,  frequentior est  omni superstitione luxuria et ambitio. Lances et scyphos facilius ambitio, quam superstitio desiderabit. Coronas quoque magis luxuria, quam solemnitas erogat. Cum igitur ad hec artificiorum genera cohortemur, que idolum quidem, et que idolo competunt, non attingant, sint autem et hominibus communia sepe que et idolis, hoc quoque cauere debemus, ne quid, scientibus nobis, ab aliquibus de manibus nostris in rem idolorum postuletur. Quod si concesserimus, et non remediis iam  usitatis egerimus, non puto nos a contagio idololatrie uacare, quorum manus non ignorantium in officio uel in honore et usu demoniorum deprehenduntur.



CAPUT IX.

 Animaduertimus inter artes etiam professiones quasdam obnoxias idololatrie. De astrologis ne loquendum quidem est. Sed quoniam quidam istis diebus prouocauit defendens sibi perseuerantiam professionis istius, paucis utar. Non allego quod idola honoret, quorum nomina celo inscripsit, quibus omnem Dei potestatem addixit: quod propterea homines non putant  Deum requirendum, presumentes stellarum nos immutabili arbitrio agi. Unum propono, angelos esse illos desertores Dei , amatores feminarum, proditores etiam huius curiositatis, propterea quoque damnatos a Deo. O diuina sententia usque ad terram pertinax, cui etiam ignorantes testimonium reddunt. Expelluntur mathematici  sicut angeli eorum. Urbs et Italia interdicitur mathematicis,  sicut celum angelis eorum. Eadem pena est exilii discipulis  et magistris. Sed magi et astrologi ab oriente uenerunt . Scimus magie et astrologie inter se societatem. Primi igitur stellarum interpretes  natum Christum annuntiauerunt, primi munerauerunt  . Hoc nomine Christum  sibi obligauerunt. Quid tum? Ideo nunc et mathematicis patrocinabitur illorum magorum religio? De Christo scilicet est mathesis hodie  , stellas  Christi, non Saturni et Martis et cuiusque  , ex eodem ordine mortuorum obseruat et predicat. At enim scientia illa usque ad Euangelium  fuit concessa, ut Christo edito nemo exinde natiuitatem alicuius de celo interpretetur  . Nam et thus illud et myrrham et aurum ideo infanti tunc Domino obtulerunt, quasi clausulam  sacrificationis  et glorie secularis, quam Christus erat adempturus. Quod igitur iisdem magis somnium sine dubio ex Dei uoluntate suggessit, ut irent in sua, sed alia, non qua uenerant, uia, id est, ne pristina secta sua incederent: nonne  illos Herodes persequeretur, qui nec persecutus est, etiam ignorans alia uia digressos, quoniam et qua uenerant ignorabat. Adeo uiam rectam  et disciplinam intelligere debemus. Itaque magis preceptum, ut exinde aliter incederent. Sic et alia illa species  magie que miraculis operatur, etiam aduersus  Moysen emulata, patientiam Dei traxit ad Euangelium usque . Nam exinde et Simon Magus iam fidelis, quoniam aliquid adhuc de circulatoria secta cogitaret, ut scilicet inter miracula professionis sue  etiam Spiritum Sanctum  per manuum impositionem  enundinaret, maledictus ab  apostolis de fide  eiectus est: et alter magus qui cum Sergio Paulo, quoniam iisdem aduersabatur apostolis, luminum amissione mulctatus est . Hoc et astrologi retulissent credo, si quis in apostolos incidisset  . Attamen cum magia punitur, cuius est species astrologia, utique et species in genere damnatur. Post Euangelium nusquam inuenias aut sophistas, aut chaldeos, aut incantatores, aut coniectores, aut magos, nisi plane punitos. Ubi sapiens, ubi litterator, ubi conquisitor huius eui? Nonne infatuauit Deus sapientiam huius seculi ? Nihil scis, mathematice, si nesciebas te futurum christianum. Sin sciebas, hoc quoque scire debueras, nichil tibi futurum cum ista professione. Ipsa te de periculo suo instrueret, que aliorum climacterica precanit   , Non est tibi pars neque sorsin ista ratione . Non potest regna celorum sperare, cuius digitus aut radius abutitur celo.



CAPUT X.

Querendum autem est etiam de ludi magistris  et de ceteris professoribus litterarum, imo non dubitandum affines illos esse multimode idololatrie. Primum, quibus necesse est deos nationum predicare, nomina, genealogias, fabulas, ornamenta honorifica queque eorum enuntiare, tum solemnia festaque eorumdem obseruare, ut quibus uectigalia sua suppetant. Quis ludimagister  , sine tabula septem idolorum, quinquatria tamen  frequentabit  ? Ipsam primam noui discipuli stipem Minerue et honori et nomini consecrat, ut etsi  non profanatus alicui idolo, uerbotenus de idolothyto esse dicatur  . Quid minus est inquinamenti  eo quod prestat questus et nominibus et honoribus idolo nuncupatus? tam Minerualia Minerue, quam Saturnalia Saturni, que etiam seruiculis sub tempore Saturnalium celebrari necesse est.  Etiam strene captande, et septimuntium, et brume, et care cognationis honoraria exigenda omnia, Flore  schole coronande  . Flaminice et ediles sacrificant, creatis  schola  honoratur feriis. Idem fit idoli natali omnis diaboli pompa frequentatur.  Quis hec competere christiano existimabit  , nisi qui putabit conuenire etiam non magistro? Scimus dici posse: »si docere litteras Dei seruis non licet, etiam nec discere licebit. Et quomodo quis institueretur ad prudentiam interim humanam, uel ad quemcumque sensum uel actum, cum  instrumentum sit ad omnem uitam litteratura? Quomodo repudiamus secularia studia, sine quibus diuina non possunt?« uideamus igitur necessitatem litteratorie eruditionis; respiciamus ex parte eam admitti non posse, ex parte uitari. Fideles magis discere, quam docere litteras capit. Diuersa est enim ratio discendi et docendi. Si fidelis litteras doceat insertas  idolorum predicatione  , sine dubio, dum docet, commendat: dum tradit, affirmat: dum commemorat, testimonium dicit ; deos ipsos hoc nomine obsignat, cum  lex prohibeat  deos pronuntiari , et nomen hoc in uano collocari. Hinc prima diabolo fides edificatur ab initiis eruditionis. Quere an idololatriam committat qui de idolis catechizat  ? At cum fidelis hec discit; si iam sapit qui sit, neque recipit, neque admittit, multo magis si nondum  sapit. Aut ubi ceperit sapere, prius sapiat oportet, quod prius didicit, id est, de Deo et fide: proinde illa respuet, nec recipiet. Et erit tam tutus, quam qui sciens uenenum ab ignaro accipit, nec bibit. Huic necessitas ad excusationem deputatur, quia aliter discere non potest. Tanto autem facilius est litteras non docere, quam non discere, quanto et reliqua scholarum de publicis propriis solemnitatibus inquinamenta facilius discipulis fidelis non adibit, quam magister non frequentabit.



CAPUT XI.


De negotiationibus  , si cetera delictorum recogitemus, in primis cupiditatem radicem omnium  malorum, qua quidam irretiti, circa fidem naufragium sunt passi  ; quamuis et idololatria ab eodem apostolo dicta sit cupiditas. Tum mendacium, cupiditatis ministrum. Taceo de periurio, quando ne iurare quidem liceat. Negotiatio seruo Dei apta est? Ceterum, si cupiditas abscedat, que est caussa acquirendi, cessante caussa acquirendi, non erit necessitas negotiandi. Sit nunc aliqua iustitia questus, secura de cupiditatis et mendacii obseruatione, in crimen offendere idololatrie eam opinor, que ad ipsam idolorum animam et spiritum pertinet, que omne demonium saginat. Sane annon illa principalis idololatria  ? uiderint si edem merces, thura dico et cetera peregrinitatis  ad sacrificium idolorum, etiam hominibus ad pigmenta medicinalia  , nobis quoque insuper ad solatia sepulture usui sunt. Certe cum  pompe, cum sacerdotia, cum sacrificia idolorum de periculis, de damnis, de incommodis, de cogitationibus, de discursibus negotiationibusue  instruuntur, quid aliud quam procurator idolorum demonstraris? Nemo contendat posse hoc modo omnibus negotiationibus controuersiam fieri. Grauiora delicta queque pro magnitudine periculi diligentiam extendunt obseruationis, ut non ab his tantum abscedamus, sed et ab iis per que fiunt. Licet enim ab aliis fiat, non interest, si  per me. In nullo necessarius esse debeo alii, cum facit quod mihi non licet. Ex hoc quod uetor facere, intelligere debeo curandum mihi esse, ne fiat per me. Denique in alia caussa non leuioris reatus preiudicium istud obseruo. Nam quod mihi de stupro interdictum sit, aliis ad eam rem nichil aut opere aut  conscientie exhibeo. Nam quod ipsam carnem meam a lupanaribus segregaui, agnosco me, neque lenocinium, neque id genus lucrum alterius caussa exercere  posse. Sic et homicidii interdictio ostendit mihi lanistam quoque  ab Ecclesia arceri: nec per se non faciet, quod faciendum aliis subministrat. Ecce magis proximum preiudicium. Si publicarum uictimarum redemptor ad fidem accedat, permittes ei in eo negotio permanere? Aut si iam fidelis id  agere susceperit, retinendum in Ecclesia putabis? Non opinor, nisi si quis et de thurario dissimulabit, scilicet ad alios peruenit procuratio sanguinis, ad alios odorum. Si antequam idola in seculo essent, his mercibus adhuc informis idololatria  transigebatur, sic et nunc fere sine idolo opus idololatrie incendiis odorum perpetratur, ecquid maioris opere et erga demonia thurarius  ? nam facilius sine idolo idololatria, quam sine thurarii merce. Ipsius fidei conscientiam perrogemus. Quo ore  christianus thurarius  , si  per templa transibit, fumantes aras despuet, et exsufflabit  , quibus ipse prospexit? Qua constantia exorcizabit alumnos suos, quibus domum suam cellariam prestat? Ille quidem si excluserit demonium, non sibi placeat de fide. Neque enim inimicum exclusit. Facile debuit de eo impetrare, quem quotidie pascit. Nulla igitur ars, nulla professio, nulla negotiatio, que quid aut instruendis aut formandis idolis administrat, carere poterit titulo idololatrie: nisi si aliud omnino interpretemur idololatriam, quam famulatum  idolorum colendorum.



CAPUT XII.

Male nobis de necessitatibus humane exhibitionis supplaudimus, si post fidem obsignatam dicimus:  non habeo quo uiuam. Iam hic enim plenius illi abrupte propositioni respondebo: Sero dicitur. Ante enim fuit deliberandum, ex similitudine prouidentisssimi edificis illius  qui prius sumptus operis cum uiribus suis supputat, ne, ubi ceperit, defectus  postea erubescat. Sed et nunc habes dicta Domini, et exempla adimentia tibi omnem caussationem. Quid enim dicis? »Egebo«. Sed felices egenos Dominus appellat. »uictum non habebo.« Sed nolite, inquit, cogitare de uictu. Et uestitus habemus exemplum lilia. »Substantia mihi opus erat:« Atquin omnia uendenda sunt, et egentibus diuidenda. »Sed filiis et posteritati prouidendum.« Nemo aratro manum imponens et retro spectans aptus est operi. »Sed conditionalis eram  .« Nemo duobus dominis  seruire potest. Si uis Domini discipulus esse, crucem tuam tollas, et Dominum sequaris necesse est, id est, angustias et cruciatus tuos, uel corpus solum, qnod in modum crucis est  . Parentes, coniuges, liberi propter Deum relinquendi erunt. De artibus et negotiationibus, et de professionibus etiam liberorum et parentum caussa dubitas? Iam tunc demonstratum est nobis et pignora, et artificia, et negotia propter Dominum derelinquenda, cum Iacobus et Ioannes uocati a Domino et patrem nauemque derelinquunt; cum Mattheus de teloneo suscitatur; cum etiam sepelire patrem tardum fuit fidei. Nemo eorum quos Dominus allegit, non habeo, dixit, quo uiuam. Fides famem non timet  . Scit etiam famem non  minus sibi contemnendam propter Deum, quam omne mortis genus. Didicit non respicere uitam, quanto magis uictum? Quotusquisque hec adimpleuit? Sed que penes homines difficilia, penes Deum facilia.



CAPUT XIII.

Sic tamen nobis de mansuetudine et clementia Dei blandiamur, ut non usque ad idololatrie affinitates necessitatibus largiamur: sed omnem adflatum eius uice pestis etiam de longinquo deuitemus, non his tantum que premisimus, sed in uniuersa serie humane superstitionis, siue deis suis, siue defunctis, siue regibus mancipate, ut ad eosdem spiritus immundos pertinentis, modo per sacrificia et sacerdotia, modo per spectacula, et hoc genus, modo  per festos dies. Sed de sacrificiis et de sacerdotiis quid loquar? De spectaculis autem et uoluptatibus eiusmodi suum iam uolumen impleuimus. Hoc loco retractari oportet de festis diebus, et aliis extraordinariis solemnitatibus, quas interdum lasciuie, interdum timiditati nostre subscribimus, aduersus fidei disciplinam communicantes nationibus in idolicis  rebus. De hoc quidem primo consistam, an cum ipsis quoque nationibus communicare in huiusmodi seruus Dei debeat, siue habitu, siue uictu, uel quo alio genere letitie earum. Gaudere cum gaudentibus, et lugere cum lugentibus, de fratribus dictum est ab apostolo ad unanimitatem cohortante . Ceterum ad hec nichil communionis est lumini et tenebris uite et morti: aut scindimus quod est scriptum : Seculum gaudebit, uos uero lugebitis. Si cum seculo gaudemus, uerendum est, ne cum seculo et lugeamus. Seculo autem gaudente lugeamus, et seculo postea lugente gaudebimus . Sic et Lazarus   apud inferos in sinu Abrahe refrigerium consecutus; contra diues in tormento ignis constitutus, alternas malorum  et bonorum uices emula retributione compensant  . Sunt quidam dies munerum  , que apud alios honoris titulum, apud alios mercedis debitum  expungunt. Nunc ergo, inquis, recipiam meum, uel rependam alienum. Si hunc morem sibi homines de superstitione consecrauerunt, tu extraneus ab omni eorum uanitate, quid participas idolothyta  solemnia, quasi tibi quoque prescriptum sit de die, quo minus id quod homini debes, uel tibi ab homine debetur, citra diei obseruationem luas, uel recipias. Da formam in qua  uelis agi tecum  . Cur enim et lateas, cum ignorantia alterius tuam conscientiam contamines? si non ignoraris quod sis christianus, tentaris, et contra conscientiam alterius agis, tanquam non christianus. Enimuero etsi simulaueris  , tentatus, addictus es. Certe siue hac, siue illac, reus es confusionis in Deo . Qui autem confusus super me fuerit penes homines, et ego confundar super illo, inquit, penes Patrem meum, qui est in celis.



CAPUT XIu.

Sed enim plerique iam induxerunt animo, ignoscendum  esse, si quando  , que ethnici, faciunt, ne nomen blasphemetur. Porro blasphemia, que nobis omnino deuitanda est, hec opinor est: si quis nostrum ad iustam blasphemiam ethnicum deducat, aut fraude, aut iniuria, aut contumelia, aliaue materia digne querele, in qua nomen merito percutitur, ut merito irascatur et Dominus  . Ceterum si de omni blasphemia dictum est: uestri  caussa nomen meum blasphematur , perimus uniuersi; cum totus circus scelestis suffragiis nullo merito nomen lacessit. Desinamus, et non blasphemabitur. Imo blasphemetur, dum sumus in obseruatione, non in exorbitatione discipline, dum probamur, non dum reprobamur. O blasphemiam  martyrii affinem,  que tunc me testatur Christianum, cum propter eam detestatur! Benedictio est nominis, maledictio custodite discipline. Si hominibus, inquit, uellem placere, seruus Christi non essem . Sed idem alibi  iubet, omnibus placere curemus. Quemadmodum ego, inquit, omnibus per omnia placeo. Nimirum Saturnalia et Kalendas ianuarias  celebrans hominibus placebat? an modestia et patientia, an grauitate, an humanitate, an integritate? Proinde cum dicit, Omnia omnibus factus sum, ut omnes lucrifaciam , numquid idololatris idololatres, numquid ethnicis ethnicus, numquid secularibus secularis? Sed etsi non prohibet nos conuersari cum idololatris et adulteris et ceteris criminosis, dicens : ceterum de mundo exiretis  ; non utique eas habenas conuersationis immutat, ut quoniam necesse sit et conuiuere nos et commisceri  cum peccatoribus, ideo et cum eis peccare  possimus. Ibi est commercium uite, quod Apostolus concedit; hic peccare, quod nemo permittit. Licet conuiuere cum ethnicis, commori non licet. Conuiuamus cum omnibus: conletemur ex communione nature   , non superstitionis. Pares anima sumus, non disciplina: compossessores mundi, non erroris. Quod si nobis nullum ius est communionis in eiusmodi cum extraneis, quanto scelestius est, hec inter fratres frequentare  ! Quis hoc sustinere aut defendere potest? Iudeis dies suos fastos  exprobrat Spiritus sanctus: Sabbata, inquit, uestra et neomenias et ceremonias odit anima mea . Nobis quibus sabbata extranea sunt et neomenie et ferie a Deo aliquando dilecte, Saturnalia, et Ianuarie, et Brume  , et Matronales  frequentantur? munera commeant? strene consonant? lusus, conuiuia constrepunt  ? O melior fides nationum in suam sectam! que nullam solemnitatem Christianorum  sibi uindicat, non Dominicum diem, non Pentecosten  , etiamsi nossent, nobiscum communicassent; timerent enim ne Christiani uiderentur. Nos ne ethnici pronuntiemur, non ueremur. Si quid et carni indulgendum est  , habes, non dicam duos  dies  tantum, sed et plures. Nam ethnicis semel annuus dies quisque festus est: tibi octauus  quisque dies  . Excerpe singulas solemnitates nationum, et in ordinem texe  , Pentecosten implere non poterunt.



CAPUT Xu.

Sed  luceant, inquit  , opera uestra. At nunc lucent taberne et ianue nostre: plures iam inuenies ethnicorum fores sine lucernis et laureis quam Christianorum. De ista quoque specie quid uidetur? Si idoli honor est, sine dubio idoli honor idololatria est. Si hominis caussa est, recogitemus omnem idololatriam in hominis caussam esse. Recogitemus omnem idololatriam in homines esse culturam, cum ipsos deos nationum homines retro fuisse, etiam apud suos constet. Itaque nichil interest, superioris, an huius seculi uiris superstitio ista prestetur.  Idololatria non propter personas que opponuntur  , sed propter officia ista damnata est, que ad demones pertinent. Reddenda sunt  Cesari que sunt Cesaris, bene quod opposuit, et que sunt Dei Deo. Que ergo sunt Cesaris? scilicet de quibus tunc consultatio mouebatur, prestandusne esset census Cesari, an non. Ideo et monetam ostendi sibi Dominus postulauit, et de imagine, cuius esset, requisiuit. Et cum audisset, Cesaris: Reddite, ait, que sunt Cesaris Cesari, et que sunt Dei Deo  ; id est imaginem Cesaris Cesari, que in nummo est, et imaginem Dei Deo, que in homine est: ut Cesari quidem pecuniam reddas, Deo temetipsum. Alioquin, quid erit Dei, si omnia Cesaris? Ergo, inquis, honor Dei est, lucerne pro foribus, et laurus in postibus? non utique quod  Dei honor est, sed quod eius qui pro Deo huiusmodi officiis honoratur, quantum in manifesto est, salua operatione que est in occulto, ad demonia perueniens. Certi enim esse debemus, si quos latet per ignorantiam litterature secularis, etiam ostiorum deos apud Romanos, Cardeam a cardinibus appellatam, et Forculum  a foribus, et Limentinum a limine, et ipsum Ianum a ianua: et utique scimus, licet nomina inania atque conficta sint,  cum tamen in superstitionem deducuntur, rapere ad se demonia et omnem spiritum immundum per consecrationis obligamentum. Alioquin demonia nullum habent nomen singulatim, sed ibi nomen inueniunt, ubi et pignus. Etiam apud Grecos Apollinem ,  et Antelios  demonas ostiorum presides legimus. Hec igitur ab initio preuidens Spiritus sanctus, etiam ostia in superstitionem uentura prececinit per antiquissimum prophetam Enoch. Nam et alia ostia in balneis adorari uidemus. Si autem eorum sunt que in ostiis adorentur  , ad eos et lucerne et lauree pertinebunt. Idolo feceris, quicquid ostio feceris. Hoc in loco ex auctoritate quoque Dei contestor, quia nec tutum est subtrahere quodcumque uni fuerit ostensum, utique omnium caussa. Scio fratrem per uisionem  eadem nocte castigatum grauiter, quod ianuam eius subito annuntiatis gaudiis publicis serui coronassent. Et tamen non ipse coronauerat, aut preceperat, nam ante processerat, et regressus reprehenderat  factum: adeo apud Dominum in huiusmodi etiam disciplina  familie nostre estimatur  . Igitur quod attineat ad honores regum uel imperatorum , satis prescriptum habemus, in omni obsequio esse nos oportere, secundum Apostoli preceptum, subditos magistratibus et principibus et potestatibus: sed intra limites discipline, quousque ab idololatria separamur. Propterea enim et illud exemplum trium fratrum precucurrit, qui alias obsequentes erga regem Nabuchodonosor , honorem imaginis eius constantissime respuerunt,  probantes idololatriam esse, quicquid ultra humani honoris modum ad instar diuine sublimitatis extollitur  . Sic et Daniel  cetera Dario subnixus, tamdiu fuit in officio, quamdiu a periculo discipline  uacaret. Nam id ne subiret, non magis leones regios timuit, quam illi regios ignes. Accendant igitur quotidie lucernas, quibus lux nulla est, affigant postibus lauros postmodum arsuras, quibus ignes imminent; illis competunt et testimonia  tenebrarum, et auspicia penarum . Tu lumen es mundi, et arbor uirens semper . Si templis renuntiasti, ne feceris templum ianuam tuam. Minus dixi: si lupanaribus renuntiasti, ne indueris domi  tue faciem noui lupanaris.



CAPUT XuI.

Circa officia uero priuatarum et communium solemnitatum  , ut toge pure  , ut sponsalium, ut nuptialium, ut nominalium  , nullum putem periculum obseruari de flatu idololatrie que interuenit: causse enim sunt considerande, quibus prestatur officium. Eas mundas esse opinor per semet ipsas, quia neque uestitus uirilis, neque annulus aut coniunctio maritalis, de alicuius idoli honore descendit. Nullum denique cultum a Deo maledictum  inuenio, nisi muliebrem in uiro : Maledictus enim, inquit, omnis qui muliebribus induitur. Toga uero etiam appellatione uirilis est  . Nuptias  quoque celebrari non magis Deus prohibet quam nomen imponi. Sed his accommodantur sacrificia. Sim uocatus  , nec adsacrificii sit titulus  officii et opere mee expunctio  , quantum sibi libet. Utinam quantum sibi quidem, nec uidere possimus que facere nobis nefas est! Sed quoniam ita Malus circumdedit seculum idololatria, licebit adesse in quibusdam, que nos homini, non idolo, officiosos habent. Plane ad sacerdotium et sacrificium uocatus non ibo : sed neque consilio, neque sumptu, aliaue opera in eiusmodi fungar. Si propter sacrificium uocatus assistam, ero particeps idololatrie: si me alia caussa coniungit sacrificanti, ero tantum spectator sacrificii.



CAPUT XuII.


Ceterum quid facient serui uel liberi fideles, item officinales sacrificantibus dominis uel patronis uel presidibus suis adherentes? Sed si merum  quis sacrificanti tradiderit, imo si uerbo quoque aliquo sacrificio necessario adiuuerit, minister habebitur idololatrie. Huius regule memores etiam magistratibus et potestatibus officium possumus reddere secundum patriarchas et ceteros maiores, qui regibus idololatris usque ad finem idololatrie apparuerunt. Hinc proxime disputatio suborta  est, an seruus Dei  alicuius dignitatis aut potestatis administrationem capiat, si ab omni specie idololatrie intactum se, aut gratia aliqua, aut astutia etiam prestare possit: secundum quod et Ioseph , et Daniel  mundi ab idololatria exstitere, et dignitatem et potestatem administrauerunt in ornamento et purpura totius  Aegypti  siue Babylonie. Credamus itaque succedere alicui posse,  ut in quoquo honore, ut  in solo honoris nomine incedat, neque sacrificet, neque sacrificiis auctoritatem suam accommodet, non hostias locet, non curas templorum deleget, non uectigalia eorum procuret, non spectacula edat de suo aut de publico, aut edendis presit: nichil solemne pronuntiet uel edicat, ne iuret quidem: iam uero que sunt potestatis, neque iudicet de capite alicuius uel pudore , neque damnet neque predamnet  , neminem uinciat, neminem recludat  , aut torqueat; si hec credibile est fieri posse.



CAPUT XuIII.

Iam uero de solo suggestu et apparatu honoris retractandum; proprius habitus uniuscuiusque est, tam ad usum quotidianum, quam ad honorem  et dignitatem. Igitur purpura illa et aurum ceruicis ornamentum eodem more apud Aegyptios et Babylonios insignia erant dignitatis, quo more nunc pretexte  , uel trabe, uel palmate  , et corone auree sacerdotum  prouincialium, sed non  eadem conditione. Tantum enim honoris nomine conferebantur his qui familiaritatem regum merebantur. Unde et purpurati regum uocabantur a purpura, sicut apud nos a toga candida candidati: sed non ut suggestus ille sacerdotiis quoque aut aliquibus idolorum officiis adstringeretur. Nam si ita esset, utique tante sanctitatis et constantie uiri statim habitus inquinatos recusassent, statimque apparuisset Danielem  idolis non deseruisse, nec Belem nec draconem colere, quod multo postea apparuit. Simplex igitur purpura illa, nec iam dignitatis erat, sed ingenuitatis apud Barbaros insigne. Quemadmodum enim et Ioseph  qui seruus fuerat, et Daniel  qui per captiuitatem statum uerterat, ciuitatem Babyloniam et Aegyptiam  sunt consecuti  per habitum barbarice ingenuitatis: sic penes nos quoque fideles  si necesse fuerit, poterit et pueris pretexta concedi, et puellis  stola, natiuitatis insignia, non potestatis: generis, non honoris: ordinis, non superstitionis. Ceterum purpura uel cetera insignia dignitatum et potestatum, inserte dignitati et potestatibus idololatrie ab initio dicata, habent profanationis sue maculam: cum preterea ipsis etiam idolis induantur  pretexte, et trabee et laticlaui  , fasces quoque et uirge preferantur, et merito. Nam demonia magistratus sunt seculi, huius collegii insignia fasces et purpuras gestant  . Quid ergo proficies, si suggestu quidem utaris, opera uero eius non administres? Nemo in immundis  mundus uideri potest. Tunicam si induas inquinatam per se,  poterit forsitan illa non inquinari per te, sed tu per illam mundus esse non poteris. Iam nunc qui de Ioseph  et Daniel  argumentaris, scito non semper comparanda esse uetera et noua, rudia et polita, cepta et explicita, seruilia et liberalia.  Nam illi etiam serui conditione erant: tu uero nullius seruus, in quantum solius Christi, qui te etiam captiuitate seculi liberauit,  ex forma dominica  agere debebis. Ille Dominus in humilitate et ignobilitate incessit domicilio  incertus : Nam Filius, inquit, hominis non habet ubi caput suum collocet; uestitu incultus, neque enim dixisset : Ecce qui teneris uestiuntur, in domibus regum sunt; uultu denique et aspectu inglorius, sicut et Esaias  pronuntiauerat. Si potestatem quoque nullam ne in suos quidem exercuit, quibus sordido ministerio functus est : si regem se denique fieri  , conscius sui regni, refugit , plenissime dedit formam suis dirigendo  omni fastigio  et suggestu tam  dignitatis quam potestatis.  Quis enim magis his usus fuisset quam Dei Filius? quales et quanti  eum fasces producerent! qualis purpura de humeris eius floreret! quale aurum de capite radiaret, nisi gloriam seculi alienam et sibi et suis iudicasset! Igitur, que noluit, reiecit; que  reiecit, damnauit; que damnauit, in pompa diaboli deputauit. Non enim damnasset, nisi non sua: alterius autem esse non possent, nisi diaboli, que Dei non sunt. Tu si diaboli pompam eierasti  , quicquid ex ea attigeris, id scias esse idololatriam; uel hoc  te commonefaciat omnes huius seculi potestates, et dignitates, non solum alienas, uerum et inimicas Dei esse, quod per illas aduersus Dei seruos supplicia consulta sunt  , per illas et pene  ad impios parate irrogantur  . Sed et natiuitas et substantia tua moleste tibi sunt aduersus idololatriam. Ad euitandum remedia deesse non possunt; cum etsi defuerint, supersit unicum illud quo  felicior factus non in terris magistratus, sed in celis.



CAPUT XIX.

Posset in isto capitulo etiam de militia definitum uideri, que inter dignitatem et potestatem est. At nunc de isto queritur, an fidelis ad militiam conuerti possit, et an militia ad fidem admitti etiam caligata, uel inferior  queque  , cui non sit necessitas immolationum uel capitalium iudiciorum. Non conuenit sacramento diuino et humano, signo Christi et signo diaboli, castris lucis et castris tenebrarum: non potest una anima duobus deberi, Deo et Cesari . Et uirgam portauit Moyses, fibulam  et Aaron; cingitur loro et Ioannes; agmen agit et iehsu Naue; bellauit et populus, si placet ludere. Quomodo autem bellabit  , imo   quomodo etiam in pace militabit  , sine gladio, quem Dominus abstulit? Nam, etsi adierant milites ad Ioannem, et formam obseruationis acceperant, si etiam centurio crediderat; omnem postea militem Dominus, in Petro exarmando, discinxit. Nullus habitus licitus est apud nos illicito actui adscriptus.



CAPUT XX.

Sed enim, cum conuersatio diuine discipline non factis tantum, uerum etiam uerbis periclitetur (nam, sicut scriptum est: Ecce homo et facta eius  , ita ; meminisse debemus etiam in uerbis  quoque idololatrie incursum precauendum, aut de consuetudinis uitio, aut timiditatis. Deos nationum nominari lex prohibet , non utique ne  nomina eorum pronuntiemus, que nobis ut dicamus conuersatio extorquet; nam id plerumque dicendum est: in templo Aesculapii illum haqes, et, uico Isidis habito, et, sacerdos Iouis factus est, et multa alia in hunc modum, quando et hominibus hoc genus nomina inducuntur. Neque enim Saturnum honoro, si ita uocauero eum suo nomine  , tam non honoro quam Marcum,  si uocauero Marcum. Sed ait: Nomen aliorum deorum ne commemoremini  , neque audiatur de ore tuo. Hoc precepit, ne deos uocemus illos. Nam et in prima parte legis : Non sumes, inquit, nomen Domini Dei tui in uano, id est, idolo. Cecidit igitur in idololatriam, qui idolum nomine Dei honorauerit. Quod si deos dicendum erit, adiiciendum  est aliquid, quo appareat, quia non ego illos deos dico. Nam et Scriptura deos nominat;  sed adiicit suos, uel nationum. Sicut Dauid cum deos nominasset, ubi ait : Dei autem nationum demonia. Sed hoc mihi ad sequentia magis prestructum  est: ceterum consuetudinis uitium est me Hercule dicere, me Dius fidius  , accedente ignorantia quorumdam, qui ignorant iusiurandum esse per Herculem. Porro quid erat  deieratio  per eos quos eierasti, quam preuaricatio fidei cum idololatria? Quis enim per quos deierat, non honorat?



CAPUT XXI.

Timiditatis est autem, cum te alius per deos suos obligat iuratione uel aliqua testificatione, et tu ne intelligaris quiescis. Nam eque quiescendo confirmas maiestatem eorum, cuius caussa uideberis obligatus. Quid refert deos nationum dicendo deos, an audiendo confirmes? iures  per idola, an ab alio adiuratus acquiescas? Cur non agnoscamus uersutias Satane, qui quod ore nostro perficere non potest,  id agit, ut suorum ore perficiat, per aures inferens nobis idololatriam? Certe quisquis ille est, aut amica aut inimica congressione  adstringit. Si inimica, iam ad pugnam uocaris, et scis tibi dimicandum esse. Si amica, quanto securius in Dominum transferes responsionem tuam, ut dissoluas obligationem eius, per quem te Malus honori idolorum, id est, idololatrie querebat annectere. Omnis patientia eiusmodi idololatria. Honoras eos, quibus impositis obsequium prestitisti. Scio quemdam , cum illi in publico per litem dictum esset, Iupiter tibi sit iratus, respondisse, imo tibi. Quid aliter  fecisset ethnicus, qui Iouem deum credidit? Etiamsi non per eumdem retorsisset maledictum, nec per  ullum Iouis similem; confirmauerat Iouem deum, per quem se maledictum indigne tulisse demonstrauerat remaledicens. Ad quid enim indigneris per eum quem scis nichil esse  ? Nam si insanis, iam esse confirmas, et erit idololatrie  professio timoris tui:  quanto magis cum per ipsum remaledicis, eodem Iouis  honorem facis, quo et ille, qui te prouocauit? Fidelis autem in eiusmodi ridere debet, non insanire: imo, secundum preceptum, ne per Deum quidem remaledicere, sed plane benedicere per Deum, ut et idola destruas, et Deum predices, et adimpleas disciplinam  .



CAPUT XXII.

Aeque benedici per deos nationum Christo initiatus non sustinebit, ut semper reiiciat immundam benedictionem, et eam sibi in Deum conuertens emundet. Benedici per deos nationum, maledici est per Deum. Si  dedero eleemosynam, uel aliquid prestitero beneficii, et ille mihi deos suos, uel colonie genium  , propitios imprecetur, iam  oblatio mea uel operatio idolorum honor erit, per que benedictionis gratiam compensat  . Cur autem non sciat me Dei caussa fecisse, ut et Deus potius glorificetur, et demonia non honorentur in eo quod propter Deum feci? Deus uidet  quoniam propter ipsum feci: pariter uidet quoniam propter ipsum fecisse me nolui ostendere, et preceptum eius idolothytum quodammodo feci. Multi dicunt: »Nemo se debet promulgare:« puto autem, nec negare; negat enim quicumque dissimulat  , in quacumque caussa pro ethnico habitus. Et utique omnis negatio, idololatria est, sicut omnis idololatria negatio, siue in factis, siue in uerbis.



CAPUT XXIII.

 Sed est quedem eiusmodi species in facto et in uerbo, bis  acuta et infesta utrinque, licet tibi blandiatur, quasi uacet in utroque, dum factum non uidetur, quia dictum non tenetur. Pecuniam  de ethnicis mutuantes sub pignoribus fiduciati  , iurati cauent, et sic negant  . Scire  uolunt scilicet tempus persecutionis, et locum tribunalis, et personam presidis. Prescribit Christus, non esse iurandum  . Scripsi, inquit; sed nichil dixi: lingua, non littera occidit. Hic ergo  naturam et conscientiam aduoco: naturam, quia nichil potest manus scribere, etiamsi lingua in dictitando cessat immobilis et quieta, quod non anima dictauerit, quanquam et ipsi lingue anima dictauerit, aut a se conceptum, aut ab alio traditum. Iam ne dicatur, »alius dictauit,« hic conscientiam appello, an quod alius dictauit anima suscipiat, et siue comitante siue residente lingua ad manum transmittat. Et bene, quod in animo et conscientia delinqui dominus dixit. Si, inquit   concupiscentia  uel malitia in cor hominis ascenderit, pro facto teneris  . Cauisti igitur quod in cor tuum plane ascendit, quod neque ignorasse te contendere potes  , neque noluisse. Nam cum caueres, scisti: cum scires, utique uoluisti, et heres  tam in facto quam cogitatu, nec potes leuiore crimine maius  excludere, ut dicas falsum plane effici, cauendo quod non facis. »Tamen non negaui, quia non iuraui.« Imo etsi nichil tale fecisses, tamen dicereris deierare si consenseris. Non ualet tacita uox in stylo, et mutus in litteris sonus. At enim  Zacarias temporali uocis orbatione mulctatus, cum animo collocutus linguam irritam  transit, manibus suis a corde dictat, et nomen filii sine  ore pronuntiat, loquitur in stylo, auditur in cera manus omni sono clarior, littera omni ore uocalior. Quere an dixerit, qui dixisse compertus est. Dominum oremus ne qua nos eiusmodi contractus necessitas  circumsistat. Et si ita euenerit, det fratribus operandi copiam  , uel nobis abrumpende omnis necessitatis constantiam, ne ille littere negatrices uicarie  oris nostri in die iudicii aduersus nos proferantur signate signis, non iam aduocatorum, sed angelorum  .



CAPUT XXIu.

Inter hos scopulos et sinus, inter hec uada et freta idololatrie  , uelificata spiritu Dei  fides nauigat, tuta si cauta, secura si attonita   . Ceterum inenatabile excussis profundum est, inextricabile  impactis naufragium est, irrespirabile deuoratis hypobrychium in idololatria: quicumque fluctus eius offocant; omnis uortex eius ad inferos desorbet  . Nemo dicat: »quis tam tuto precauebit? exeundum de seculo erit;« quasi non tanti sit exire,  quam idololatren in seculo stare. Nihil esse facilius  potest, quam cautio idololatrie, si timor eius in capite sit. Quecumque necessitas minor est periculo, tanto comparata. Propterea Spiritus Sanctus, consultantibus tunc apostolis, uinculum et iugum nobis relaxauit, ut idololatrie deuitande uacaremus. Hec erit lex nostra quo expedita, hoc plenius administranda, propria Christianorum, per quam ab ethnicis agnoscimur et examinamur: hec accedentibus ad fidem proponenda , et ingredientibus in fidem inculcanda est ut accedentes deliberent, obseruantes perseuerent, non obseruantes  renuntient sibi  . uiderimus enim si secundum arce  typum   et coruus et miluus et lupus et canis et serpens in Ecclesia erit, certe idololatres in arce typo non habetur  . Nullum animal in idololatren figuratum est:  quod in arca non fuit, in Ecclesia non sit  .



AD LIBROS APOLOGETICOS APPENDIX,





LIBER AD SCAPULAM. 





MONITUM.


 Hunc ad Scapulam librum, etsi fuerit post susceptum ab Auctore montanismum, omnibus fere confitentibus, exaratus, tamen aliis precedentibus ante Tertulliani lapsum compositis, tum ob rerum connexionem, tum forsan  ob nonnullam etatis relationem, uti uidere est in dissertatione D. Le Nourry infra afferenda, statim subiiciendum duximus. EDD.





ARGUMENTUM ET SYNOPSIS.

 De epocha libri ad Scapulam dissident eruditi, ac anno 203, a Tertulliano, editum fuisse Pamelius et Baronius tradiderunt; alii uero sub Heliogabalo imperatore, anno 217. uerosimilius tamen hoc intermedio tempore, et circa annum 212, id accidisse uidetur, cum scilicet post patris obitum solus imperaret Caracalla: quare unius tantum imperatoris eo in libro meminit: Colimus ergo imperatorem sic, quomodo et nobis licet, et ipsi expedit, ut hominem a Deo secundum; et iterum: Itaque et sacrificamus pro salute imperatoris; sed Deo nostro, et ipsius. Post diuturnam uero persecutionem, que sub Seueri imperio contigit, hec Tertullianum scripsisse inde constat, quod quinque proconsules numeret, a quibus christiani uexati fuerant, quique cum in uarias incidissent calamitates, horum exemplo Scapulam, ut sibi caueret, hortatur; cum precipue portenta quedam Carthagine uisa fuerint, statim ac idem Scapula prouinciam ingressus, Mauilium Adrumeticum christianum hominem ab bestias damnauerat: Tibi quoque optamus  admonitionem solam fuisse, quod cum Adrumeticum Mauilium ad bestias damnasses, et statim hec uexatio subsecuta est.

Quenam autem fuerit illa uexatio, his uerbis narrat: Ceterum et imbre anni preteriti, quid commeruerit genus humanum apparuit, cataclysmum scilicet, et retro fuisse propter incredulitates, et iniquitates hominum; et ignes, qui supra menia Carthaginis proxime pependerunt per noctem, quid minati sint, sciunt, qui uiderunt; et pristina tonitrua quid sonauerint, sciunt, qui obduruerunt. Omnia hec signa sunt imminentis ire Dei, quam necesse est, quoquo modo possumus, ut et annuntiemus, et predicemus, et deprecemur interim localem esse; uniuersalem enim et supremam suo tempore sentient, qui exempla eius aliter interpretantur. Nam et sol ille in conuentu Uticensi, extincto plene lumine, adeo portentum fuit, ut non potuerit ex ordinario deliquio hoc pati, positus in suo hypsomate, et domicilio.  Habetis astrologos. Deinde ut Scapulam ab effundendo christianorum sanguine deterreret, quid passi sint alii presides, enarrat: Doleamus necesse est, quod nulla ciuitas impune latura sit sanguinis nostri effusionem, sicut et sub Hilariano Preside, cum de areis sepulturarum nostrarum acclamassent: Aree non sint. Aree ipsorum non fuerunt, messes enim suas non egerunt. Ac post nonnulla alibi relata subdit: Possumus eque et exitus quorumdam Presidum tibi exponere, qui in fine uite sue recordati sunt deliquisse, quod uexassent christianos. uigellius Saturninus, qui primus hic gladium in nos egit, lumina amisit. Claudius Herminianus in Cappadocia, cum indigne ferens uxorem suam ad hanc sectam transiisse, christianos crudeliter tractasset, solusque in pretorio suo uastatus peste, cum  uiuus uermibus ebullisset: Nemo sciat, aiebat, ne spe  gaudeant christiani. Postea cognito errore suo, quod tormentis quosdam a proposito suo excidere fecisset, pene christianus decessit. Cecilius Capella in illo exitu Bysantino, christianos, gaudete, acclamauit. Sed et qui uidentur sibi impune tulisse, uenient in diem diuini iudicii.

Presidum etiam, qui in Christianos mitius egerunt, exempla addit: Quanti autem Presides, et constantiores, et crudeliores dissimulauerunt ab huiusmodi caussis? Ut Cincius Seuerus, qui Thistri ipse dedit remedium, quomodo responderent christiani, ut dimitti possent. Ut uespronius Candidus, qui christianum quasi tumultuosum ciuibus suis satisfacere dimisit. Ut Asper, qui modice uexatum hominem, et statim deiectum, nec sacrificium compulit facere, ante professus inter aduocatos et assessores, dolere se incidisse in hanc causam. Pudens etiam missum ad se christianum, in elogio concussione eius intellecta, dimisit, scisso eodem elogio, sine accusatore negans se auditurum hominem, secundum mandatum. Hec omnia tibi, et de officio suggeri possunt, et ab eisdem aduocatis, qui et ipsi beneficia  habent christianorum, licet acclament, que uolunt; nam et cuiusdam notarius, cum a demone precipitaretur, liberatus est; et quorumdam propinquus, et puerulus, et quanti honesti uiri  aut a demoniis, aut ualetudinibus remediati sunt! Tum Seueri refert imperatoris exemplum, qui a christiano homine, oleo inunctus, curatus fuerat: Ipse etiam Seuerus, pater Antonini, Christianorum memor fuit: nam et Proculum christianum, qui Toparcion cognominabatur, Euodie procuratorem, qui eum per oleum aliquando curauerat, requisiuit, et in palatio suo habuit usque ad mortem eius, quem et Antoninus optime nouerat lacte christiano educatus. Scapulam tandem admonet, ut a christianorum perquisitione cesset, ne tota Carthago christianorum sanguine impleatur: Quid ipsa Carthago passura est decimanda a te, cum propinquos, cum contubernales suos illic unusquisque cognouerit, cum uiderit illic fortasse, et tui ordinis uiros,  et matronas, et principales quasque personas, et amicorum tuorum, uel propinquos, uel amicos? Parce Carthagini, si non tibi: parce prouincie, que uisa intentione tua, obnoxia facta est concussionibus, et militum, et inimicorum suorum cuiusque. Hec idcirco, quod cum semel innotuisset Presidem christianis infensum esse, gentiles turmatim in eos magno furore impetum facere, predari, atque enecare solebant. Ceterum haud exstingui persecutione christianam Religionem, sed propagari potius, his uerbis annotat: Nec tamen deficiet hec secta, quam tunc magis edificari scias, cum cedi uidetur. Quisque enim tantam tolerantiam spectans, ut aliquo scrupulo percussus, et inquirere accenditur, quid sit in caussa: et ubi cognouerit ueritatem, et ipse statim sequitur. Hactenus Tertullianus  ad Scapulam. LUMP.



CAPUT PRIMUM.


Nos quidem neque expauescimus, neque pertimescimus ea, que ab ignorantibus patimur: cum ad hanc sectam, utique suscepta conditione eius, pacti uenerimus, ut etiam animas nostras auctorati in has pugnas accedamus, ea que Deus repromittit consequi optantes, et ea que diuerse uite comminatur pati timentes. Denique cum omni seuitia uestra concertamus, etiam ultro erumpentes,  magisque damnati quam absoluti gaudemus. Itaque hunc libellum non nobis timentes misimus, sed uobis et omnibus inimicis nostris, nedum amicis  : ita enim disciplina iubemur diligere inimicos quoque, et orare pro eis qui nos persequuntur: ut hec sit perfecta et propria bonitas nostra, non communis. Amicos enim diligere omnium est, inimicos autem solorum christianorum. Qui ergo dolemus de ignorantia uestra, et miseremur erroris humani, et  futura  prospicimus, et signa eorum quotidie intentari uidemus  , necesse est uel hoc modo erumpere ad proponenda uobis ea, que palam non uultis audire  .



CAPUT II.

Nos unum deum colimus, quem omnes naturaliter nostis, ad cuius fulgura et tonitrua contremiscitis  , ad cuius beneficia gaudetis. Ceteros et ipsi putatis deos esse, quos nos demonas scimus. Tamen humani iuris et naturalis potestatis est unicuique, quod putauerit, colere; nec alii obest aut prodest, alterius religio. Sed nec religionis est cogere religionem  , que sponte suscipi debeat, non ui: cum et hostie ab animo libenti expostulentur. Ita etsi nos compuleritis ad sacrificandum, nichil prestabitis diis uestris: ab inuitis enim sacrificia non desiderabunt; nisi si contentiosi sunt; contensiosus autem  deus non est. Denique qui est uerus, omnia sua ex equo et profanis et suis prestat. Ideoque et iudicium constituit eternum de gratis et ingratis. Tamen nos, quos sacrilegos existimatis, nec in furto unquam deprehendistis, nedum in sacrilegio. Omnes autem qui templa despoliant  , et per deos iurant, et eosdem colunt, et christiani non sunt, et sacrilegi tamen deprehenduntur. Longum est si retexamus, quibus aliis modis et derideantur et contemnantur omnes dii, ab ipsis cultoribus suis. Sic et circa maiestatem Imperatoris infamamur  , tamen nunquam albiniani  , nec nigriani, uel cassani inueniri potuerunt  christiani: sed idem ipsi qui per genios eorum in pridie usque iurauerunt  , qui pro salute eorum hostias et fecerant  et uouerant, qui christianos sepe damnauerant, hostes eorum sunt reperti. Christianus nullius est hostis, nedum Imperatoris: quem sciens a Deo suo constitui, necesse est ut et ipsum diligat, et reuereatur, et honoret, et saluum uelit, cum toto romano imperio, quousque seculum stabit. Tamdiu enim stabit. Colimus ergo et Imperatorem sic, quomodo et nobis licet, et ipsi expedit, ut hominem a Deo secundum, et quicquid est a Deo consecutum  , solo Deo minorem. Hoc et ipse uolet. Sic enim omnibus maior est, dum solo uero Deo minor est: sic et ipsis diis maior est, dum et ipsi in potestate sunt eius. Itaque et sacrificamus pro salute Imperatoris  , sed Deo nostro et ipsius: sed quomodo  precepit Deus, pura prece. Non enim eget Deus, conditor uniuersitatis, odoris aut sanguinis alicuius  . Hec enim demoniorum pabula sunt. Demones autem non tantum respuimus, uerum et reuincimus, et quotidie traducimus, et de hominibus expellimus, sicut plurimis notum est. Ita nos magis oramus pro salute Imperatoris, ab eo eam postulantes, qui prestare potest. Et utique ex disciplina patientie diuine agere nos, satis manifestum esse uobis potest, cum tanta hominum multitudo, pars pene maior ciuitatis cuiusque  , in silentio et modestia agimus, singuli forte noti magis quam omnes: nec  aliunde noscibiles quam de emendatione uitiorum pristinorum. Absit enim ut indigne feramus ea nos pati que optamus, aut ultionem a nobis aliquam machinemur, quam a Deo exspectamus.



CAPUT III.

Tamen  doleamus necesse est, quod nulla ciuitas impune latura sit sanguinis nostri effusionem  , sicut et sub Hilariano preside  , cum de areis sepulturarum nostrarum acclamassent: Aree non sint  ; aree ipsorum non fuerunt. Messes enim suas non egerunt. Ceterum et imbre  anni preteriti quid commeruerit genus humanum apparuit, cataclysmum scilicet et retro  fuisse propter incredulitates et iniquitates hominum; et ignes qui super menia Carthaginis  proxime pependerunt per noctem, quid minati sint, sciunt qui uiderunt; et pristina tonitrua quid sonauerunt, sciunt qui obduruerunt. Omnia hec signa sunt imminentis ire Dei, quam necesse est, quoquo modo possumus, ut et annuntiemus, et predicemus, et deprecemur interim localem esse  : uniuersalem enim et supremam suo tempore sentient, qui exempla eius aliter interpretantur. Nam et sol ille in conuentu Uticensi  , extincto pene lumine, adeo portentum fuit, ut non potuerit ex ordinario deliquio hoc pati, positus in suo hypsomate et domicilio  . Habetis astrologos. Possumus eque et exitus  quorumdam presidum tibi proponere, qui in fine uite sue recordati sunt deliquisse, quod uexassent chritianos. uigellius Saturninus  qui primus hic gladiumin nos egit, lumina amisit. Claudius Lucius Herminianus  in Cappadocia, cum indigne ferens uxorem suam ad hanc sectam transisse, christianos crudeliter tractasset, solusque in pretorio suo uastatus peste  , cum uiuus uermibus ebullisset   : Nemo sciat, aiebat, ne  gaudeant christiani  . Postea cognito errore suo, quod tormentis quosdam a proposito suo excidere fecisset, pene christianus decessit. Cecilius Capella in illo exitu bysantino  : Christiani gaudete  , exclamauit. Sed et qui uidentur sibi  impune tulisse, uenient in diem diuini iudicii. Tibi quoque optamus admonitionem solam  fuisse, quod cum Adrimeticum Mauilum  ad bestias damnasses, et statim hec uexatio subsecuta est, et nunc ex eadem caussa interpellatio sanguinis  . Sed memento de cetero  .



CAPUT Iu.

Non te terremus, qui nec timemus: sed uelim, ut omnes saluos facere possimus, monendo . Potes et officio iurisdictionis tue fungi, et humanitatis meminisse, uel quia et uos sub gladio estis. Quid enim amplius tibi mandatur, quam nocentes confessos damnare, negantes autem ad tormenta reuocare? uidetis ergo quomodo ipsi uos contra  mandata faciatis, ut confessos negare cogatis. Adeo confitemini innocentes esse nos, quos damnare statim ex confessione non uultis. Si autem contenditis ad elidendos nos  , iam ergo innocentiam expugnatis. Quanti autem presides, et constantiores et crudeliores, dissimulauerunt ab huiusmodi caussis! ut Cincius Seuerus, qui Thystri  ipse dedit remedium  , quomodo responderent christiani, ut dimitti possent; ut uespronius Candidus, qui christianum quasi tumultuosum ciuibus suis satisfacere  dimisit; ut Asper, qui modice uexatum hominem, et statim deiectum, nec sacrificium compulit facere, ante professus inter aduocatos et adsessores, dolere se incidisse in hanc caussam  . Pudens etiam missum ad se christianum in elogio concussione eius intellecta  dimisit, scisso eodem elogio,  sine accusatore negans se auditurum hominem secundum mandatum  . Hec omnia tibi et de officio suggeri possunt, et ab eisdem aduocatis  , qui ipsi beneficia habent Christianorum, licet acclament, que uolunt  . Nam et cuiusdam notarius cum a demone precipitaretur, liberatus est: et quorumdam propinquus et puerulus, et quanti honesti uiri  aut a demoniis aut ualetudinibus remediati sunt! Ipse etiam Seuerus pater Antonini, Christianorum memor fuit. Nam et Proculum christianum qui Torpacion cognominabatur, Euhodee  procuratorem, qui eum per oleum aliquando curauerat, requisiuit, et in palatio suo habuit usque ad mortem eius: quem et Antoninus optime  nouerat lacte christiano educatus  . Sed et clarissimas feminas et clarissimos uiros Seuerus sciens huius secte esse, non modo non lesit, uerum et testimonio exornauit, et populo furenti in nos palam restitit. Marcus quoque Aurelius in Germanica expeditione christianorum militum orationibus ad Deum factis, imbres in siti illa impetrauit. Quando non geniculationibus et ieiunationibus nostris etiam siccitates sunt depulse? Tunc et populus acclamans Deo deorum  , qui solus potens  , in Iouis nomine Deo nostro testimonium reddidit. Preter  hec depositum non abnegamus, matrimonium nullius  adulteramus, pupillos pie tractamus, indigentibus refrigeramus, nulli malum pro malo reddimus. uiderint, qui sectam mentiuntur, quos et ipsi recusamus. Quis denique de nobis alio nomine queritur  ? quod aliud negotium patitur christianus, nisi sue secte? quam incestam, quam crudelem, tanto tempore nemo probauit. Pro tanta innocentia, pro tanta probitate, pro iustitia, pro pudicitia, pro fide, pro ueritate, pro Deo uiuo, cremamur; quod nec sacrilegi, nec hostes publici, uerum  nec tot maiestatis rei pati solent. Nam et nunc a preside legionis, et a preside Mauritanie uexatur hoc nomen, sed gladio tenus, sicut et a primordio mandatum est animaduerti in huiusmodi. Sed maiora certamina, maiora sequuntur premia.



CAPUT u.


Crudelitas uestra gloria est nostra. uide tantum ne hoc ipso, quod talia sustinemus, ad hoc solum uideamur erumpere, ut hoc ipsum probemus, nos hec non timere, sed ultro uocare. Arrius Antoninus in Asia cum persequeretur instanter, omnes illius ciuitatis christiani ante tribunalia eius se manu facta obtulerunt, cum  ille, paucis duci iussis, reliquis ait, , ,  . Hoc si placuerit et hic fieri, quid facies de tantis millibus hominum, tot uiris ac feminis, omnis sexus, omnis etatis, omnis dignitatis, offerentibus se tibi? Quantis ignibus, quantis gladiis opus erit! quid ipsa Carthago passura est, decimanda a te, cum propinquos, cum contubernales  suos illic unusquisque cognouerit, cum uiderit illic fortasse et tui ordinis uiros et matronas, et principales quasque personas, et amicorum tuorum uel propinquos uel amicos? Parce ergo tibi, si non nobis, parce Carthagini, si non tibi, parce prouincie, que uisa intentione tua obnoxia facta est concussionibus et militum et inimicorum suorum cuiusque. Magistrum neminem habemus, nisi Deum solum. Hic ante te est, nec abscondi potest, sed cui nichil facere possis. Ceterum quos putas tibi magistros, homines sunt et ipsi morituri quandoque. Nec tamen deficiet hec secta, quam tunc magis edificari  scias, cum cedi uidetur. Quisque enim tantam tolerantiam spectans  , ut aliquo scrupulo percussus   , et inquirere accenditur, quid sit in causa, et ubi cognouerit ueritatem, et ipse statim sequitur.





Dissertatio IN Q. SEPTIMII FLORENTIS TERTULLIANI APOLOGETICUM, DUOS AD NATIONES LIBROS, ET UNUM AD SCAPULAM,  PRESBYTERO ET MONACHO ORDINIS S. BENEDICTI E CONGREGATIONE SANCTI MAURI.



CAPUT PRIMUM. Analysis Apologetici, et quis sit Tertullianus, cuius nomine inscribitur.



ARTICULUS PRIMUS. Analysis Apologetici.

Cum Tertullianus non magno sine animi dolore cerneret Christianos tanta iniquitate ab ethnicis uexari et occidi, ut nec sibi palam se tueri, nec iudicibus eos publice audire liceret, ad ipsorum causam occulta scriptorum ui apud Romani imperii Antistites agendam aggressus est. Primum itaque grauissime conqueritur, Christianos omnes ab ethnicis, qui eos nec nouerant, nec nosse uolebant, contra omnia  equitatis et nature iura odio plane implacabili haberi et excarnificari. Publicum enimuero huius ignorantie testimonium eo magis illorum preuaricationem redarguebat, quod ubi primum agnoscebant que et qualis sit Religio christiana, statim relicto falsorum deorum cultu, eam toto terrarum in orbe amplexabantur. Neque dicendum est illos in malum tunc traduci. Mali siquidem hominis hec est conditio, ut pudore et timore perfusus, latebras querat: contra uero Christianus etsi damnatus, ac quolibet tormentorum genere excruciatus, de sua professione gloriatur, gestit et exsultat .

Deinde uero si christianus sacrilegii, incesti, homicidii, uel alterius cuiuslibet criminis, uti garriebant  gentiles, reus sit, cur ab illis contra diuinas humanasque leges, sine ulla criminis accusatione, sine teste, sine preuio ullius circumstantie, temporis, consciorum examine, sed unico penitus nominis preiudicio condemnatur? Plinius itaque hac iniustitia permotus, Traianum imperatorem interrogauit quid de Christianis, nullius plane, preter obstinatam in Dei et Christi cultu suaque disciplina perseuerandi uoluntatem, criminis aut delicti conuictis, agendum esset. Sed nullum aliud ab illo responsum accepit, nisi eos non esse inquirendos, sed oblatos iudicibus puniri oportere. Quid autem, obsecro te, iniquius ea lege, que Christianos, utpote innocentes, uetat inquiri, et tanquam nocentes condemnari precipit ?

 Ad hec uero, diuinis humanisque legibus cautum est, ne ullius cuiuslibet criminis reus ulla unquam torqueretur aut pena, aut questione, nisi ut scelera sua confiteretur. At Christiani e contrario discruciabantur; ut ea, quorum accusari solebant, crimina, seque Christianos esse negarent. De solo itaque christianorum nomine prelium erat. Et certe que a iudicibus de tabella aduersus eos pronuntiabatur sententia, omisso cuiusuis criminis elogio, nichil aliud ferebat, nisi christianos damnari. At ethnici tum in sacratiores leges eo grauius peccabant, quo sepius fatebantur castos sanctosque esse mores Christianorum, eosque qui ex suis gentilibus christiane fidei  nomen dabant, fieri semper meliores. uerumtamen non minori crudelitate in hos neophytos, quam in ceteros omnes, ob assumptum christianum nomen seuiebant.

At nobis, inquiebant ethnici, displicet auctoris eorum nomen. Quid ergo, respondet Tertullianus, odiosi subesse potest in Christi nomine? Nonne ex suauitate uel benignitate ductum est? Quid etiam in illo magis odio dignum, quam in ipso philosophorum, medicorum, coquorum nomine, transmisso ab auctoribus suis, et ab aliis accepto? Nullius denique secte nomen malum aut inuisum uideri debet, nisi prius quid in ipsa secta mali sit, certo dignoscatur et probetur .

 Urgebant ethnici se legum, ad imperatoribus latarum, prescripto ad uexandos tollendosque christianos teneri. uerum prorsus inepta est, inquit Tertullianus, hec exceptio. Nemo enim ulla iniusta obligatur lege, que aut bonum prohibet, aut iniquum aliquid imperat. Atqui tales erant sancite in christianos leges. Inficias preterea ethnici ire non poterant plures a suis, aliisque legislatoribus, humane infirmitati obnoxiis, datas, que quidem quia uise sunt aut noxie aut inutiles, ab aliis postmodum emendate, truncate, abrogate fuerunt? Nonne enim leges Lycurgi a Lacedemoniis, nonne leges Papie de suscipiendis liberis a Seuero Imperatore aut correcte, aut antiquate sunt? Nonne lex de creditoribus in  partes secandis immutata fuit? Nec mirum quidem. Enimuero neque uetustas, neque auctoris dignitas, sed equitas sola leges commendat. Nulla uero unquam iniquior fuit, quam illa, que Christianos, ob suum duntaxat nomen, nec audita causa, condemnari iubebat .

Quantum enim non modo noua et iniusta, sed etiam tyrannica sit, inde Tertullianus demonstrat, quia Tiberius, quo regnante christianum nomen per uarias mundi partes disseminari cepit, auditis Christi miraculis, eum deorum numero uoluit adscribi. Quod quidem etsi, obstante senatu, non perfecerit; in sua tamen permansit sententia, et Christianorum accusatoribus periculum comminatus est. Ex successoribus autem illius Nero, omnium primus, heu quam  impius sceleratusque homo! Cesariano gladio aduersus Christianos ferociit. Domitianus uero, crudelitate illi non impar, cum eadem tentasset, suos cito repressit conatus. Ab utroque autem longe abfuit Marcus Aurelius, qui christianorum militum precibus impetrato diuinitus imbre, iussit in eos seuerius animaduerti, qui Christi sectatores accusarent. Antea Traianus, nulla lege lata, prohibuit eos inquiri. Nulla quoque aduersus illos exstat imperatorum Adriani, uespasiani, Pii, et ueri lex, nullumque decretum. Soli itaque pessimi, nequissimi, ac impiissimi imperatores in eos seuierunt .

Tum dehinc Tertullianus, ut ethnicis omnem ex maiorum institutis ac legibus inepte litigandi uiam precludat, palam cuilibet breui inductione facit,  pessumdatas ab illis fuisse de sumptu, ambitu, uini abstinentia, diuortio ac cultu deorum leges, statutaque sacratiora. Romani quippe consules Liberum cum suis mysteriis Roma atque ex tota Italia, quemadmodum Piso et Gabinius, itidem consules, Serapidem, Isidem, et Harpocratem, ex Capitolio deorumque curia eiecerunt, qui postliminio duntaxat a Romanis sunt restituti. Denique ethnici omnes nuntium moribus proauorum suorum remiserant habitu, uictu, instructu, censu, et ipso etiam sermone. Christianis igitur frustra obiiciebant conculcatam et profligatam ueterum patrum suorum auctoritatem, quam ipsimet tam audacter, quam impune pessumdederant .

Transit inde Auctor noster ad falsa et mentita infanda  christianorum crimina, que quidem ita diluit, ut ipsos ab iis tam alienos, quam gentiles illorum reipsa reos esse euidentissime demonstret. Primum enim Christiani a longo iam tempore infamabantur, quasi carnes occisi a se pueri ferino more uorarent, ac postea exstinctis canum opera luminibus, in quolibet stupro et incestu fedissime uolutarentur. At certe nichil facilius erat, quam Christianos tantorum, si reuera ab iis perpetrarentur, criminum conuincere. Tot enimuero illorum inimici et hostes semper fuerunt, quot iudei, quot milites, quot domestici, quot pene eorum uxores, imo et gentiles homines, qui illos semper insectabantur. Nullus tamen ex eis tanta facinora agnouit unquam, multoque minus prodidit,  uel iisdem Christianis pretio aliquo suum uendidit silentium. Et uero quis hec crimina prodidisset? Non Christiani quidem, qui non minus scrupulose, quam gentiles sua celabant mysteria. Neque etiam ethnici, qui ab eorumdem Christianorum cetibus penitus exclusi, quid in eis ageretur, scire procul dubio non poterant. At isti, fama, inquiebant, communi hec diuulgata sunt. Sed quid fama leuius, que sane quia semper oritur uel inuidia, uel odio, aut suspicione, aut alios decipiendi uoluptate, tamdiu tantum perseuerat, quamdiu mentitur .

Urget Tertullianus tam horribilia esse illa flagitia, ut a nemine credi unquam debuerint, aut potuerint committi. Sectatoribus quippe suis Christiani eternam felicitatem promittebant. Quis autem in animum  sibi inducat, eam pollicitos esse homini, qui infantem occideret, panem comederet recenti illius sanguine intinctum, ac postea nefando incestu pollueretur? Imo uero nemini unquam persuaderi poterit hec ab ethnico, cui pudoris et humanitatis aliquis sensus sit, potuisse fieri. Neque dixeris religionis christiane candidatis factam ab aliis fraudem. Quis enim eam facere potuit? Num sacrorum pater, aut alius a quo edocebantur? At quo tandem dolo, quibus prestigiis eos docere poterat quidnam ab ipsis ad exsecranda illa crimina perpetranda esset agendum? Esto tamen, et fac, si uelis, hec ab illis fuisse commissa, cur ergo iis tandem agnitis et actis, de fraude sibi facta nunquam conquesti, in tradita sibi tam horribili doctrina tam constanter omnes  perseuerarunt? Numquid timebant ne ea patefacientes punirentur? Quin imo ethnicorum gratiam sibi inde conciliauissent: sed perire malebant, quam sub tali conscientia uiuere .

Qua autem facilitate Tertullianus Christianos de tantis purgat criminibus, eadem profecto ostendit gentiles eorumdem aut similium plane penitusque conuinci. Saturno namque, qui propriis filiis suis non pepercit, infantes ad primum usque Tiberii proconsulatum palam, ac deinceps occulte in Africa immolabant. Galli uero solebant maiores natu Mercurio, Tauri suos hospites Diane, Romani bestiarios, non minus tamen homines, in publicis ludis Ioui mactare. Quid quod, alii non minori crudelitate infantibus aut abortu preripiebant uitam, aut natos  morti exponebant mox future. Huc accedit, quod non solum nationes quedam, quemadmodum Catilina, effuso suo sanguine fedus pepigere, uerum etiam Scythe hominem comedere ferebantur. Bellone quoque sacerdotes suo consecrabantur sanguine, et gladiatores, sicut comitiali morbo laborantes, bibebant aliorum hominum in arena occisorum sanguinem. Alii etiam in publicis spectaculis carnes comedebant aut cerui, qui in hominis sanguine iacuerat, aut apri, qui hominem cruentauerat, aut ursi alueolos, qui ructabant adhuc hominum in hisce ludis interfectorum uiscera. Denique magis horrendo, nec unquam nominando, scelere substantiam hominis deglutiebant. Christiani e contrario abhorrebant  ab omni seuitie genere, nec fas eis erat etiam crudelissima inter tormenta aut animalium sanguinem, aut suffocatum aliquid, aut oblatum falsis diis morticinium pregustare .

Quid uero causse erat cur ethnici Christianos arguerent incestus, cuius exemplum dederat sceleratissimus Iupiter, et rei erant Perse? Eiusdem uero sceleris suspecti erant Macedones, a quibus is irrisus fuit qui Oedipi tragediam agendo, lamentabatur uiolatam a semetipso matrem suam. Quid plura? Improbi gentiles stupris assuefacti, suis etiam liberis, olim expositis, nec sibi amplius cognitis, stuprum ceca libidine inferebant. At Christiani aut in uirginitatis perseuerabant statu, aut ab omni post matrimonium excessu semper abstinebant.

 Ab falsis autem fictitiisque Christianorum occultis criminibus, ad ea transit Tertullianus, que ethnici manifesta et publica esse criminabantur. Precipuum autem illud erat, quo sacrilegii et lese maiestatis diuine ideo accusabantur, quod omnem diis cultum prorsus denegarent. Nec diffitetur quidem Tertullianus grande procul dubio esse illud crimen, si quos ethnici adorabant, dii reuera fuerint. At eos non deos, sed meros homines fuisse testis erat ipsorummet ethnicorum conscientia. Si quis tamen reluctari adhuc audeat; ille confestim innumeris reuincetur Scriptorum suorum testimoniis, qui loca indicant, ubi commentitii illi dii nati, ubi mortalem egerunt uitam, et ubi ea finita sepulti sunt.  Quia uero longius fuisset singulos hosce deos nominatim recensere, Auctor noster illud Saturni, deorum omnium primi, exemplo demonstrat. Omnes namque antiquitatum descriptores asserunt illum reuera fuisse hominem, qui post multas expeditiones, Attico hospitio ab Iano uel Inone in Italia exceptus, monti ac ciuitati quam incoluit, totique Italie dedit Saturnie nomen. Neque id minus perspicue declarabant tabule ab ipso ibi primum conficte, et nummus imagine signatus, ob quem presidere erario perhibetur. Homo igitur ille fuit, nec de celo et terra ortus, sicuti nonnulli fabulati sunt. Ceteros ergo omnes deos, qui suam ex illo ducunt originem, homines etiam fuisse, quis negare audebit ?

Nec sinit quidem Tertullianus sibi responderi hos  post mortem tantum suam deorum adscriptos esse numero. Diuinitatem enim nullus homo sibi conferre potest. Si cui ergo seu ante, seu post mortem data est, is certe ab alio potentiore Deo illam accipere debuit. At nulla plane caussa unquam fuit cur ille summus Deus aliquos post eorum mortem deos faceret. Nullius quippe, siue ad mundum fabricandum, siue ad aliud quidpiam agendum unquam indiguit auxilio. Ante omnes siquidem fictitios gentilium deos, pluuie, lumina, sidera, tonitrua, fulmina, et uaria frugum genera orta sunt. Quin imo omnium hominum primus, post omnia ad uitam eius necessaria, conditus est. Non magis ergo Liber, Ceres, Bacchus et Minerua ob inuentas fruges dii facti sunt,  quam Lucullus ob cerasa ex Ponto transuecta in Italiam.

Neque potiori ratione dici potest collatam propter merita et uirtutes hominibus diuinitatem. Nam inde conficitur supremum aliquem esse deum, qui merentibus diuinitatem dipensat. Deinde uero gentiles fateri cogebantur deos suos fuisse homines improbos, impios, sceleratos, nequissimos, aliosque illis similes ab aliis bene moratis iure merito condemnari. Fac tamen illos fuisse probos, sed non meliores erant Socrate et Aristide, nec fortiores Themistocle et Alexandro, nec feliciores Polycrate et Sylla, nec Creso Crassoue ditiores, eloquentiores Demosthene et Cicerone, sapientiores Catone, ac Scipione equiores. Cur ergo ethnici, his apud inferos relictis, illos  in celum tanquam deos sustulerunt ?

Sed dic porro quinam sint hi gentilium dii. Nihil plane in illis, ait Tertullianus, uideo, nisi mortuorum hominum nomina. Nihil audio preter fabulas, atque ex his fabulis sacra instituta recognosco. Quid uero, quod eorum simulacra ex communium uasculorum et instrumentorum materie, uel ex ipsismet uasculis et instrumentis fabrefacta, dii tandem sacrilega consecratione facta sunt? Quis insuper non uideat pulchra illa simulacra, dum fabricantur, eadem pati, atque christiani, cum ab ethnicis torquentur? Ex metallis enim fiunt, quibus damnantur Christiani. Illa crucibus et stipitibus imponuntur, raduntur ungulis, ignibus exuruntur, sed his omnibus modis  Christiani tolluntur e medio; in hoc tamen ab illis discrepant, quod simulacra primum sunt sine capite, quod Christianis, iniquissime damnatis, tandem amputatur. Ad hec uero, hi in insulas relegantur, in quibus plerosque omnes gentilium deos natos mortuosque esse nemo nescit. Neque respondere poterant hec mera esse Christianorum in deos conuicia; quandoquidem eosdem deos Seneca pluribus longeque amarioribus uerbis insectatus est. Recte ergo Christiani illa deorum simulacra adorare renuebant, que a miluis, muribus, araneis coinquinata, ab ipsis gentilibus negliguntur, illuduntur, destruuntur.

Quin etiam alii alios deos colebant, nullusque sine senatusconsulto deus esse poterat. Domesticos uero deos pro sua quisque aut necessitate aut potestate  oppignerabat, uel uendebat, uel mutabat modo in trullam, modo in cacabum. Publicos autem deos in hastario uectigales habebant, ac sub hasta, et publici preconis uoce uenales. Nec id profecto mirum. Dii quippe quo magis sancti, eo magis tributarii erant. Mendicans uero ethnicorum religio circuibat cauponas, ac magnam pro templi alicuius aditu exigebat mercedem.

Sed agedum, quo, queso, modo ethnici deos suos honorabant? Eodem plane ac mortuos imperatores: imo uero eumdem honorem illis uiuentibus, ac mortuis diis suis detulerunt. Simili quoque modo Larentinam meretricem, Simonem Magum, et nescio quem Synedi deum, ac impuras Iunones, Cereres, et  Dianas uenerabantur. Quid ergo amplius in ueterum deorum contumeliam fieri ab ullo homine poterat ?

Nonne etiam dii non minori illis erant ludibrio, qui pessima queque illis sacrificabant, et tertiam subripiebant decimarum Herculi debitarum partem? Nonne alii suis in libris non maxima sine illorum ignominia predicabant eos inter se propter Troianos, aut Achiuos decertasse, uenerem sauciatam, Martem in uinculis pene consumptum, Iouem a monstro quodam liberatum, nunc flentem, nunc fede subantem? Pete uero canunt Apollinem Admeto, et Laomedonti Neptunum seruientes, Pindarus uero Aesculapium fulmine iudicatum. Preterea a tragedis decantantur deorum erumne et errores. Ex philosophis  autem Socrates, etsi per quercum, hircum, et canem iurauerit, quia tamen deos destruebat, morte damnatus est. Sed rescissa damnatione preclarum tandem illi reddidere testimonium. Postremo Diogenes quidam irrisit Herculem, ac uarro trecentos Ioues introduxit .

Urget adhuc Tertullianus in gentilium comediis ac tragediis representari mechum Anubim, masculum Lunam, flagellatam Dianam, Iouis testamentum, tresque Hercules famelicos. Ab histrionibus insuper exhibebatur Sol lugens, Cybele fastidiosum pastorem suspirans, Iouis elogium, Iunonis Minerueque iudicium, ac tandem in illis ignominiosissimum caput representabat dei alicuius imaginem, et corpus ridicula arte effeminatum Mineruam aut Herculem.  Neque melius aliquid ex cauea expectes. Ibi enim persona agebatur Atydis castrati, ardentis Herculis, Mercurii inter ludicra meridianorum spectacula mortuos cauterio examinantis, ac fratris Iouis cadauera mortuorum hominum cum malleo deducentis. Plura alia his similia omittit Tertullianus, uitioque gentilibus uertit, quod intra deorum templa, ipsasque inter aras, atque in sacerdotum, et edituorum tabernaculis adulteria componerent, tractarentque lenocinia. Quinam ergo, ait ille, diuine maiestatis rei, an ipsi qui tanto ludibrio deos suos habebant, an Christiani, qui hos negabant esse deos, quique idcirco eorum templa interdiu non nouerant, et ea si fieri posset, penitus spoliassent ?

uerum contra obiiciebant ethnici caput asininum  a christianis tanquam deum adorari. Sed merum, ait Tertullianus, est somnium, cui Cornelius Tacitus dedit occasionem, ubi memorie falso prodidit Iudeos consimilem huius bestie superficiem idcirco consecrasse, quia ipsis, in Aegypto siti laborantibus, quidam onagri fontem ostenderant. Sed huius mendacissimi scriptoris calumnia euidentissime patuit, cum Pompeius, Iudeorum templum ingressus, nullum ibi inuenit simulacrum. At certe quo id falsius, eo uerius erat iumenta omnia, et cantherios cum sua Hippona ab ethnicis coli et honorari.

Nec potiori ratione Christianis exprobrabant crucis Christi cultum. Quid enim in illo arguere poterant? Nonne apud eos prostabat Pallas Attica, ac Ceres  Pharia, que rudi palo et ligno a crucis stipite non distinguebatur? In suorum preterea deorum simulacris, in uictoriis, tropheis, signis militaribus, uexillorum et cantabrorum sipharis, aut eorum intestinis monilibus, et stolis cruces adorabant illis suppositas.

Alii paulo quidem uerisimilius suspicabantur christianorum, quemadmodnm Persarum, Deum esse Solem. Sed hec falsa suspicio inde suborta est, quod iidem christiani, ad Solem conuersi, Deum precabantur, ac die Solis siue dominico letitie indulgerent. Sed istud gentilium reprehensione eo certe minus dignum erat, quod illi diem Saturni otio et uictui destinauerant.

Postremo Auctor noster Iudeum quemdam, maximum  profecto nebulonem, exsibilat, qui cum bestiarius esset, inter ludos Circenses, in ista, inquit, ciuitate nouissime editos, tabellam proposuit, in qua pictus circumferebatur Deus Christianorum auribus asininis, altero pede ungulatus, Iibrum gestans, et togatus, cum hac ridicula inscriptione: Deus Christianorum onochetes. Sed quam falsa mendaxque fuit hec pictura, tam uerum erat ab ethnicis deos adorari hominum belluarumque membris compositos .

Ne autem ethnici ueram Christianorum doctrinam uoluntaria ignoratione, et impudentibus more solito mendaciis deinceps calumniarentur, illam Tertullianus summa cum breuitate, tum sinceritate sic exponit. Deus, inquit, quem colimus, unus est, qui mundum uniuersum, in sue maiestatis ornamentum, ex  nichilo creauit. Quamuis autem cognoscatur, inuisibilis tamen est, inestimabilis, immensus, ac sibi soli tantus quantus est, cognitus. Hunc uero unum uerumque Deum reuera existere demonstrant et mundus, et cetera omnia, que uerbo fieri iussit, ratione composuit, ac uirtute sua condidit. Quin etiam illud euidentissime comprobatur testimonio anime nostre, naturaliter christiane, que in quocumque siue infirmitatis, siue erroris, siue praue libidinis statu sit, ubi resipiscit, aut redit ad se ipsam, non deos, sed unum conclamat Deum, eumque iudicem contestatur .

Nec minus euidens diuine existentie argumentum desumitur ex sacris ueteris Testamenti libris, qui scripti sunt a uiris diuino spiritu inundatis, et qui  scripta sua uariis uerisque miraculis confirmauere. Aristeus autem testificatur hosce libros, hebraico primum sermone compositos, in grecum, procurante Ptolemeo Philadelpho, ac Menedemo probante, a septuaginta iudeis summa fide conuersos fuisse. Tum autem adhuc asseruabantur in Ptolemei bibliotheca hebraicis et grecis litteris exarati, quos Iudei singulis quibusque sabbatis palam lectitabant. Nullum ergo de illorum ueritate atque integritate dubium esse poterat .

Maximam autem illorum auctoritatem uindicat antiquitas. Nam unius Prophete scrinium, id est, Moysis libri, ceteris gentilium commentationibus, diis, templis, oraculis, sacris, imo omnibus grecis  characteribus, ac plerisque gentibus et urbibus uetustiores sunt. Nam is Moyses, Inacho ceuus, non modo Homerum, et Priami cladem, sed uetustissimum quoque Danaum etate longe superat. Ceteri uero prophete, etsi illo posteriores, non breui tamen temporis interuallo grecos sapientes, legiferos, et historicos antecedunt. Quia uero id quod omnibus probatu facillimum est, enarrare longius foret, Tertullianus hanc probationem idcirco missam fecit, ita tamen ut fontes indicet, citetque uarios scriptores, ex quibus illa Scripture sacre antiquitas unicuique manifestissima fieri potest .

Neque porro summam illius autoritatem repetit ex hac tantum antiquitate, sed eo maxime, quod plane diuina sit. Ab illius namque auctoribus, diuino spiritu  afflatis, mundi clades aliaque plura predicta sunt, que reuera accidisse cognoscimus. Dubitare proinde de ceteris non debemus, que ab iis prenuntiata quoque fuerunt. Ratum itaque fixumque esse debet unum duntaxat, qui ab eis passim predicatur, Deum existere, ueramque esse christianam religionem, que hisce illorum libris suffulta est .

Sed tum insurgebant ethnici, ac uociferabantur nouellam esse hanc religionem christianorum, qui a Iudaica, et nomine et ritibus plane penitusque discrepabant. uerum his respondet Tertullianus Iudeos summa felicitate tamdiu floruisse, quamdiu insigni sua iustitia, ac patriarcharum fide, gratiam Dei promeruerunt. Postquam uero conculcatis illius legibus, maxima in scelera prolapsi sunt, in eorum penam  dispersi, palabundi, ac celi solique extorres ita uagantur, ut ipsis patriam suam uestigio saltem salutare concessum non fuerit. At non hec tantum a sacris illorum uatibus predicta sunt, sed futurum quoque alium populum, in quem Deus maiorem, quam illis gratiam transferret. Christus uero selecti huius populi arbiter, magisterque est, ab iisdem quoque prophetis prenuntiatus. Et is quidem philosophis Zenoni et Cleanthi non plane incognitus, Dei sermo, ratio, sophia, sapientia, uerusque Filius est. Non enim hominum, aut factitiorum deorum more, sed sicut radius ex sole, ita spiritus ex spiritu, et lumen de lumine genitus, non recessit a matrice, sed ita excessit, ut non separetur a substantia sui Patris, a quo alter modulo, non numero,  gradu non statu, unus omnino cum illo est Deus. Statuto dehinc tempore prolapsus in uirginem, homo Deo mistus factus fuit.

Ad aniles uero fabulas hec reiicere non poterant neque gentiles, qui similes alias finxerant, neque Iudei, qui nouerant illum a suis prophetis promissum fuisse. Nam hi in eo errabant, quod ea, que in iis sacris Scripturis de primo et secundo illius aduentu dicta sunt, non intelligentes, illum ad nos iam uenisse inficiabantur. Tanta autem erat eorum cecitas, peruersitas, et nequitia, ut hunc magie accusauerint, qui editis miraculis se Dei palam ostendebat. Cum uero celesti sua doctrina plurimos ad se alliceret, tunc exasperati, illum obtulerunt Pontio Pilato,  ab eoque uiolentia suffragiorum extorserunt, ut cruci, quemadmodum ille predixerat, affigeretur. Eo autem moriente, facta est insolita plane solis defectio, ab iisdem Iudeis, qui eam a prophetis annuntiatam nesciebant, in arcanis suis descripta. Ab illis porro corpus eius sepulcro est conditum. Sed cum tertia die mirabiliter resurrexisset, subreptum a discipulis iactitauerunt. At ille rediuiuus turbis se subduxit, ac per dies quadraginta cum quibusdam discipulis conuersatus, eos doctrina ubique diuulganda imbuit, ac post hec circumfusa nube conscendit in celum. Pilatus uero, qui tunc conscientia christianus erat, ea omnia nuntiauit Tiberio, qui quidem Christo credidisset, nisi fuisset Cesar, imperassetque ethnicis. uerum seuiores Iudei discipulos Christi,  traditam sibi ab eo doctrinam predicantes, crudelissime diuexarunt; eorumque sanguinem Nero primus Rome effudit.

Porro autem Tertullianus constanter asseuerat hanc ueram esse christiane doctrine summam, nec posse sibi ab ethnicis fidem abrogari. Persuasum siquidem christiani penitus habebant fas nemini unquam fuisse, multoque minus sibi, religionis sue documenta declarantibus, mentiri. Quid ergo in hac eorum religione et cultu poterat esse mali, qui Deum a se per Christum coli palam asserebant? Nonne Iudei Deum per Moysem uenerabantur, ac gentiles Greci per alios homines, Romani uero per Numam Pompilium superstitionibus suis initiati sunt? Querendum potius erat utrum uera sit Christi diuinitas, qua  cognita, homo in melius reformatur .

Credebant preterea christiani esse demones, philosophis, ac potissimum Socrati ac Zenoni, petis atque magis haud incognitos, quos uulgus exsecrando, aut aliis maledicendo inuocat. Hi autem spiritualis, sicut angeli, sunt substantie, sed in peccatum prolapsi, exitium hominis ab mundi initio moliti sunt. Sicut autem substantia, sic uiribus spiritalibus prediti, non solum fruges hominisque ualetudinem uitiant, sed illius quoque animum concutiunt prauis motibus, et a diuinitatis auertunt cogitatu. Natiua uero agilitate cum ubique uno momento sint, ac Dei dispositiones cognoscant, emulantur diuinitatem, dum furantur diuinationem. Ad hec uero, ambigua pronuntiant oracula, sanant quos leserunt, falsa uariis  prestigiis faciunt miracula, phantasmata edunt, defunctorum infamant animas, pueros elidunt in oraculi eloquium, somnia immittunt, atque eorum opera capre ac mense diuinare consueuerant. Atqui ethnici, qui hec omnia diis suis adscribebant, hos dubio procul demones esse fatebantur.

Neque respondere poterant deos suos non ex his que in profanis locis, sed que in eorum duntaxat templis fiebant, debere estimari. Non dispar etenim est illius furor qui ex turre his diis sacrata, et alterius qui se ex summo uicine domus tecto dat precipitem. Nec impar etiam illius est amentia, qui in dee honorem lacertos et genitalia, atque alterius qui sibi gulam prosecat. Sed si hec, ait  Tertullianus, leuis uideantur momenti, aliis argumentis inuictissime demonstratur eosdem esse deos gentilium ac demones. Producatur enim aliquis, qui de deo patitur, qui aris inhalans, numen concipit; prodeat dea uirgo pluuiarum pollicitatrix, proferatur in medium deus Aesculapius, morientem aliquem sanaturus, tumque hi omnes et singuli si petenti christiano qui sint, se demones esse non fateantur, per Tertullianum licet, ut illico fundatur, eiusdem christiani sanguis. At nichil plane hac demonstratione est simplicius, manifestius et efficacius. uel enim mentietur demon, et deus non est: uel uera dicet, ac proinde dii reuera demones sunt. Quicumque ergo hec a diis facta dixerit, is asserat necesse est illos christianis esse subiectos, atque idcirco  tam falsos esse deos, quam uera est christianorum religio. Omnis quippe hec potestas oritur ex Christi nomine, quo demones, ab illis adiurati, de obsessis hominum corporibus coguntur non solum exire, sed insuper fateri se deos non esse, sed immundos spiritus, ob malitiam suam predamnatos, unicum uero esse Deum, ac uera idcirco esse que de Christo paulo ante dicta sunt .

Recte ergo ex eis Tertullianus concludit christianos perperam lese maiestatis diuine accusari. Quamuis enim constaret ueros esse deos ethnicorum, ipsi tamen, quemadmodum Plato, existimabant penes unum, puta Iouem, esse summam potestatem, et officia penes ceteros. Quid ergo peccabant christiani, qui unum supremum Deum, sicuti alii homines  unicum imperatorem, colebant et uenerabantur? Numquid id minus licitum illis erat, quam singulis quibusque hominibus, ciuitatibus, et prouinciis quemdam proprium et peculiarem deum habere? At certe alii, nemine repugnante, Iouem, alii Fidem, Aegyptii aues et bestias, Syri Astartem, atque ita ceteri suum deum priuatim colebant. Uno uerbo unicuique licebat quemcumque uellet colere preter uerum Deum. Sed nonne hoc potius erat maximum, cuius falso christianos insimulabant, lese maiestatis diuine crimen? Et certe illud tanto maius erat, quanto crudelius christianos ad falsa numina colenda, ac uerum et rerum omnium creatorem Deum penitus negandum cogere nitebantur .

Obiectabant tamen Romani se pro pietatis, ac religionis  erga deos suos merito accepisse totius terrarum orbis imperium. Quid ergo, ait Tertullianus? Numquid illud impetrauerant a diis suis uernaculis ac domesticis, quales erant Sterculus, Mutunus et Larentina meretrix? Quis credat? Numquid a peregrinis et aduentitiis, quibus maior Rome, quam patrie sue protegende cura esse debebat? At Cybele Romam adscita, de nuntianda magno suo sacerdoti archigallo Aurelii imperatoris morte tam parum sollicita fuit, ut tranquillo animo passa sit lacertos impurumque sanguinem ab illo litari pro huiusce imperatoris salute, qui iam ante octo dies ex hac uita migrauerat. Qua uero ratione Iupiter tam patienter tulit Cretam suam, ubi natus, mortuus, et sepultus est, Romanis fascibus  concuti? Numquid Iuno equo animo ferre potuit Carthaginem, sibi olim adeo dilectam, et Samo prepositam, a Romanis deleri, ut imperii sui fines latius propagarent? At si res tamen ita sit, cur Romani minorem illi honorem, quam lupe prostitutissime Larentie tribuerunt?

Deinde uero plures illorum dii, sicuti Saturnus et Iupiter, regnauerant. A quo ergo Romanorum deo suum accepere regnum? Numquid a quodam Sterculo? Quis nisi fatuus id dicere audeat? Multi quoque fuerunt reges, qui nec Romanorum deos, nec alios nunquam coluerant. Denique Romanum regnum ante religionem accreuit. Priusquam enim Numa Pompilius uanas superstitiones Rome instituisset, et ante quam ulla apud illos fuissent deorum simulacra, plures  Latini habuerunt reges. Romani ergo, inquit Tertullianus, non ante religiosi, quam magni; ideoque non ob hoc magni, quia religiosi.

Sed acrius adhuc urget: Quomodo, inquit, isti in aliorum regna inuaserunt? Non pietate profecto, nec religione, sed bellis, et uictoriis, ac proinde communi menium et templorum, sacerdotum et ciuium, rerum sacrarum et profanarum strage ac ruina. Heccine ergo est pietas, propter quam dii et ledentibus se Romanis orbis imperium dederunt, et aliis ademerunt, qui suos quoque nec minori pietate colebant deos. Denique ante iacta Rome fundamenta, regnabant non solum Babylonii, Medi, Aegyptii, Assyrii et Amazones, sed Iudei etiam, qui omnes Romanorum aliorumque gentilium deos respuebant, et  aspernabantur. Non ergo Romanorum aut aliarum gentium dii regna dispensant, sed solus ille omnipotens Deus, cuius, inquit auctor noster, est orbis, qui regnatur, et homo ipse, qui regnat. Non christiani igitur, qui illum colebant, sed Romani aliique gentiles lese maiestatis diuine crimine conuincebantur, qui non solum falsos deos colebant, sed eosdem christianos ad eorum cultum quibuslibet suppliciis compellere conabantur .

Quorum uero maior erat clementia, hi persuadere illis tentabant, ut saltem manente apud animum ueri Dei colendi proposito, tam pertinaciter, tamque certo capitis periculo diis sacrificare non recusarent. Sed hoc false misericordie consilium iis inspirabatur fraude et astutia demonum, qui christianorum potestatem  timentes, aduersus eos implacabili odio preliantur. Nec minimum quidem putant esse predamnationis sue solatium, si constantiam illorum labefactare, eosque ledere aliquando possint. Quamobrem christiani illis resistunt, persuasumque habent, se nunquam de ipsorum malitia gloriosius triumphare, quam cum pro constanti fidei sue professione damnantur .

Porro autem ethnici impiis demonum dolis et artibus christianos non modo ad deorum cultum, qui omnino liber et uoluntarius, aut nullus esse debet, inuitos impellere uolebant, sed ad iisdem quoque diis pro salute imperatoris sacrificandum. Quapropter hec sacrificia facere defugientes, maioris,  quam lese maiestatis diuine sceleris arguebant. Quidni, cum uiuentem imperatorem longe magis, quam deos suos mortuos timerent, atque idcirco citius per hos omnes peierarent, quam per imperatoris genium? Quid uero recte rationi magis repugnat, quam diis sacrificare pro hominis salute, quam nec dare possunt, nec conseruare. Quo enim modo, urget Tertullianus, alios seruabunt, qui suas edes ac statuas sine cesareorum militum excubiis tueri non ualent? Quid uero, quod templa et dii multi pendent de Cesaris nutu ac uoluntate? Itaque christiani multo potiori iure pro imperatoris salute non falsos illos deos, sed Deum uerum, uiuum, et eternum precabantur. Nam et ipsimet imperatores, si sane mentis sint, hunc sibi optant esse propitium, a quo habent  quod homines sint, quod uiuant, quod aliis hominibus imperent. Pro eorum igitur salute, prosperitate, uita longiori, diuturnoque imperio christiani manibus expansis, nudo capite, sine preuio monitore preces fundebant de carne pudica, innocente anima, ac sancto Spiritu profectas. Sed non offerebant, sicut ethnici, grana unius assis, nec arboris Arabice lacrymas, nec sanguinem bouis tabie aut etate confecti, nec spurcam conscientiam, aut hostias a uitiosissimis sacerdotibus immolatas. Ethnicorum itaque presides prouocat Tertullianus, ut christianos, si fas unquam sit, eo modo Deum pro imperatoris salute precantes torqueant, discrucient, et occidant .

Quam sincero autem animo, nec ficta adulatione,  que ethnicis eam obiicientibus prodesse poterat, sic Deum omnipotentem precarentur, inde ille demonstrat, quod sacris eorum litteris, quas non occultabant, omnibus precipitur, ut non solum pro inimicis suis, sed pro ipsis etiam nominatim imperatoribus Deum orent. Addit aliam ipsis fuisse causam, siue potius necessitatem, pro imperatoribus et imperii Romani statu orandi, ut mundi nimirum, qui cum eo perire debebat, finis retardaretur. Quocirca per salutem imperatorum libenter iurabant, minime uero per illorum genios, quos adiurationibus fugare consueuerant .

Preterea tanto maior, inquit auctor noster, erat christianorum pietas et religio erga imperatorem, quanto certius sciebant illum a Deo uero electum ac  constitutum. Ab hoc igitur Deo imperatoris salutem eo facilius poterant impetrare, quod hisce precibus illum Deo minorem esse fatebantur. Nefas autem ipsis erat imperatorem deum appellare, ut pote qui homo est, ac dum triumphat, sue admonetur humane conditionis. Quin uero Augustus imperator nolebat se dominum uocari. Et recte quidem; nam unus est omnium atque etiam imperatoris dominus, scilicet Deus omnipotens. Denique quomodo imperator adhuc uiuus poterat Dei appellari nomine, quod ethnici non ante apotheosim Cesaribus tribuebant ?

Qua autem facilitate et euidentia Tertullianus hactenus probauerat christianos non esse reos lese maiestatis  humane, eadem perspicuitate ostendit, eos propterea ab ethnicis dici non potuisse publicos hostes, quod ipsorum more non celebrarent Cesarum solemnia. Quis enim nisi impius homo negabit ea agenda esse cum magna modestia, uerecundia, sobrietate, et pudicitia? Atqui gentiles ea celebrabant summa cum lasciuia, ebrietate, impudentia, seditiosis cursitationibus, iniuriis, et appensis instar lupanarium ad domorum postes laureis ac lucernis. Huc accedit quod hec festa solemnia agentes, non ipsis parcebant imperatoribus, quibus cum plures uite annos falso optabant, tum de alio nouo cogitabant creando imperatore.

Neque sinit auctor noster sibi responderi hec ceci tantum et ingrati uulgi esse uota, non uero aliorum.  Non enim plebeii homines erant infensissimi imperatorum hostes Cassii, Nigri, Albini, neque alii Sigeriis et Partheniis audaciores, qui inter duas lauros Cesarem obsederunt; neque ii tandem, qui harum scelestarum partium socii tum quotidie agnoscebantur. At isti tamen pro imperatorum salute sacra faciebant, per eorum deierabant genium, ac solemnia sicuti alii omnes celebrabant. Eadem quoque dependebant officia astrologi, aruspices, augures, magi, qui demonum artibus de Cesarum futura morte consultabant, exoptabantque esse proximam .

Debita ergo imperatoribus fides, pietas et religio non in his officiis consistit, que ab eorum hostibus sepius exhiberi uisa sunt, sed in iis moribus, ac bone mentis operibus, que imperatoribus et aliis omnibus  indiscriminatim, nullaque nisi a Deo expectata mercede persoluas. At hec prestabant christiani, qui iubentur nemini male uelle, aut facere, de nullo male cogitare, neminem odisse, diligere inimicos, ac cum leduntur, par pari non referre. Quod quidem ab illis tam sedulo obseruatum est; ut ab uulgo lapidibus appetiti, uel aliorum furore ignibus exusti, uel bacchanalium furiis ex sepulcro effossi, tot tantasque sibi aut suis fratribus illatas iniurias nunquam ulcisci uoluerint. Poterant tamen de iis penas sumere aut pauculis faculis occultas, aut maioribus, quam ethnici, militum copiis apertas. Per totum siquidem mundum dispersi, urbes, municipia, castra, exceptisque solis deorum templis, omnia impleuerant. Quamuis autem minores copias instruere potuissent, cui tamen bello  prompti et idonei non erant, qui libenter pro sue religionis confessione se trucidari patiebantur? Fac etiam, si uelis, eos fuisse inermes. At sua sola a gentilibus defectione, aut separatione, sese uindicare facillime poterant. Tanta quippe erat illorum multitudo, ut ethnici sibi solis relicti, suam obstupuissent ad solitudinem, ac plures hostes habuissent, quam ciues. Denique ad christianorum uindictam satis utique fuisset, si demones non depulissent ab obsessis ethnicorum corporibus. Tanto igitur hoc uno presidio, gentilibus collato, ostendebant se non humani quidem generis, sed erroris, uti hactenus probauimus, esse inimicos .

Transit inde auctor noster ad alteram nec minus  impudentem calumniam, qua christiani de falso illicite factionis crimine postulabantur. Que enim, ait ille, est factio illicita, nisi hominum, qui dignitatum aut glorie ambitione ciuitates ac regna turbabant? Atqui christiani, nulla ambitione ducti, nuntium semper remiserant ethnicorum cetibus, et rebus publicis, quemadmodum circi, theatri, arene, aliorumque spectaculorum uoluptatibus. At certe iis reiectis, nullum inde ethnicis damnum, nullaque iniuria, sicuti neque si quando christiani alias consectarentur uoluptates, quas ethnici uicissim respuebant .

Tertullianus porro ut cunctis planius adhuc ostenderet nichil a christianis turbulento illicite factionis, sed omnia solo uere religionis et pietatis animo fieri; breuiter ac sincere ea describit, que in eorum  cetibus agebantur. In illis, inquit, uim Deo faciebant, fusis precationibus pro imperatore et potestatibus, pro statu seculi, ac rerum quiete, pro mora fini ultimo mundi afferenda. Tum dehinc legebantur diuine Scripture, quibus adstantium pascerent fidem, spem erigerent, ac figerent fiduciam. Sequebantur postea exhortationes, castigationes, et diuina ob graue aliquod peccatum censura. Presidebant autem his cetibus probati seniores, non pretio, sed merito hunc honorem adepti. Unusquisque uero menstrua die modicam stipem sua sponte, et pro modulo conferebat ad alendos quoslibet egenos, senes, pueros, exsules, carceribus mancipatos, aliosque ad metalla damnatos. Ethnici ergo frustra conabantur hanc infamare mutuam christianorum caritatem, qua etiam  sese inuicem uera religione adunatos, fratres uocabant; suaque aliis partiebantur bona, quibus nunquam non dirimebatur mutuus ethnicorum amor. Indiscreta quippe illi habebant omnia, preter uxores, quas hi, cetera omnia retinentes, cum amicis suis, quemadmodum Socrates et Cato, communicabant.

Pergit Tertullianus, ac cena, inquit, christianorum, non sicut Megariensium, uel aliorum ibi ab illo notatorum, prodiga erat et sumptuosa, sed iure merito a Grecis et a Latinis dilectio nuncupatur. A precibus inchoatur, ac postea omnes tanta moderatione comedunt et bibunt, ut meminerint Deum per noctem adorandum. Post aquam uero manualem et lumina, quisque, ut potest, ad aliquid ex  Scripturis sacris Deo canendum prouocatur. Alii uero secum colloquentes, Dominum audire sciunt. Denique oratio sicut incepit, ita dirimit conuiuium, atque inde omnes non tumultuoso et lasciuo ethnicorum more, sed summa cum modestia discedunt. Atque ex iis ita expositis Tertullianus concludit non in his christianorum, sed ipsis gentilium cetibus esse illicitas damnandasque factiones.

Nec potiori quidem iure hi clamitabant eosdem christianos publicarum omnium calamitatum esse auctores. Nam ante auditum illorum nomen plures insule, ab auctore nostro denominate, aut maris fluctibus, aut motibus terre absorpte sunt. Constat etiam antea, ac priusquam ulli essent Romanorum  dii, totum orbem terrarum generali, nec tantum campestri, ut Plato putauit, periisse diluuio. Ad hec uero priusquam Iudei in Aegyptum migrassent, atque adeo longe antea, quam Christus religionem suam fundasset, ultor ignis Sodomam et Gomorrham, uulsinios et Pompeios consumpserat. Nemini quoque incompertum Romanos Cannensi prelio fuisse profligatos, et captum a Senonibus capitolium, cum Romani deos suos, et nulli christiani uerum Deum adorarent. Demum eadem antea fuit urbium atque templorum clades et ruina. At hec non potuerunt iis, quorum erant templa, factitiis diis adscribi, sed impietati hominum, qui eos coluerunt, ac uerum Deum, omnium bonorum fontem, aut ignorantes aut aspernati, omni uitiorum scelerumque genere sese contaminauerant.  Huc accedit, quod ab eo tempore, quo exorta est Christi religio, leuiores procul dubio fuerunt publice huiusmodi calamitates. Illius quippe sectatorum innocentia iniquitatem seculi temperauit. Et uero ubi calamitate aliqua mundus premebatur, tum ethnici falsos deos suos ritibus solitis perperam fatigabant: christiani uero continentia, ieiuniis, aliisque penitentie actibus exorabant ueri Dei misericordiam. Non hi itaque ueri Dei cultores, sed ethnici, illum spernentes, publicarum calamitatum causa erant .

Instat adhuc Tertullianus iniquissimos esse horum deos, si propter christianorum scelera illos tantis malis afflictent ac conficiant. Nec sinit hoc telum in christianos retorqueri, quos Deus iisdem atque gentiles calamitatibus opprimi patiebatur. Iustos  quippe homines, uti ipse edixit, non discernet ab iniustis, nisi in ultimo post mundi finem iudicio. Quapropter uoluit omnia in hoc humane uite cursu omnibus esse communia, et aduersa quidem bonis in admonitionem, malis uero in castigationem. Nullis preterea aduersis ledebantur christiani, quibus nichil erat optabilius, quam de hoc mundo exire. Quacumque autem uexatione concuterentur, spem fiduciamque suam predicatione diuinarum Scripturarum recreabant. At ethnici e contrario nichil in aduersis solatii a diis suis, neque in hac, neque in futura uita habentes, iniustos utique colebant et ingratos .

Quid preterea magis absurdum alia ethnicorum de christianis expostulatione, qua conquerebantur eos esse infructuosos ac Reipublice inutiles. Non enim  Brachmanes erant, aut syluicole, sed quelibet cum iisdem ethnicis commercia ubique habebant, ac solis exceptis superstitiosis illorum ceremoniis, sic artes miscebant et operas, ut cum iis, et de illis uiuerent. At templorum nostrorum, inquiebant gentiles, uectigalia minuuntur. Sed quibus, ait Tertullianus? Numquid hominibus diisque uestris mendicantibus? Nonne christiani opem illis petentibus semper ferunt, eorumque misericordia plura uicatim tribuit, quam gentiles templatim? Cetera uero uectigalia iidem christiani tanta fide expendunt, quanta improbitate ab ethnicis fraudantur .

Quinam autem, pergit auctor noster, de christianorum querebantur inutilitate? Nonne lenones,  perductores, aquarioli, sicarii, uenenarii, magi, et alii eiusdem farine homines? At eis infructuosos esse fructus est. Ceterum si christiani aliquid reipublice afferant detrimenti, illud demonia ex ipsorummet ethnicorum corporibus eiiciendo, satis superque compensabant. uerum gentiles tanta profecto crudelitate, quanto reipublice damno occidebant christianos, quorum comperta omnibus esse debebat innocentia, uel eo solo, quod sceleratis cum pleni essent carceres, nullus ibi, nisi suum solum ob nomen, christianus reperiebatur .

Neque inde tantum probatur illorum uite morumque integritas, sed ex diuinis etiam illorum legibus, que sanctitate et auctoritate sua omnibus humanis longe prestant. Nam he homicidium, ille  iram; he adulterium, ille concupiscentiam: he maleficium, ille maleloquium; ille iniuriam uindicari precipiunt, he iniurie uicem reddere prohibent. Huc accedit quod omnia, que in humanis gentilium legibus probantur, hec ex diuinis christianorum statutis delibata sunt. Preterea maiorem esse harum, quam illarum auctoritatem hinc plane conficitur, quia humana lex perfringi facile potest, uel propter reorum latebras, et peccandi necessitatem, uel propter supplicii breuitatem, non ultra obitum infligendi. At nichil prorsus latere potest Deum, qui eternas de quibuslibet criminum consciis penas repetit. Quid mirum ergo, si tanta fuerit, sicuti iam demonstratum est, christianorum illum timentium innocentia, et gentilium proconsulem metuentium peruersitas  ?

At philosophi nostri, aiebant isti, eamdem ac christiani profitebantur innocentiam, iustitiam, patientiam, sobrietatem, pudicitiam. Si ita est, respondet Tertullianus, cur plures philosophi, superstitiones gentilium adspernati, laudantur, donanturque statuis ac salariis; christiani uero idcirco torquentur et interficiuntur? Numquid Socrates, qui demonis, sibi semper adsistentis, opera usus est, et Aesculapio sacrificauit, melior fuit christianis, qui demonia fugant et expellunt? Numquid Thaletis, qui de Deo interrogatus nichil respondit, aut Platonis, qui dixit Deum esse inuentu et enarratu difficilem, maior, aut melior est scientia, quam cuiuslibet christiani opificis, qui Deum inuenit, et quis ille sit,  confestim explicat? Numquid christianorum, qui continentiam seruant, aut nullam preter uxorem, feminam concupiscunt, minor, aut peior est pudicitia, quam Platonis adolescentium corruptoris, uel Diogenis Phrynem meretricem perdite amantis, uel Speusippi in adulterio morientis, uel Democriti sese, ne mulieres corruptis oculis uideret, obcecantis! Que uero fuit aut Diogenis modestia, superbiam Platonis alia superbia calcantis, aut Pythagore et Zenonis tyrannidem affectantium? Que Lycurgi equitas, qui ob emendatas leges suas mortem sibi consciuit? Quid plura? Nonne Aristoteles tam turpiter Hermiam loco suo expulit, quam Alexandro adulatus est? Nonne Plato uentris gratia uenditatus, Aristippus nepotatus,  Hippias in insidiis, à se alteri paratis, occisus memorantur? At christianus ab iis omnibus alienissimus, nichil unquam his simile tentauit. Si quis enim excessit à regula discipline, tum desiit esse christianus.

Ethnici ergo frustra uenditabant philosophos suos christianis scientia equiparari. Nam hi ipsi philosophi, quemadmodum pete ac sophiste, plura quidem placita ex sacris diuine nostre Scripture fontibus hauserant: sed eius simplicitatem, ac sermonem tunc obscurum despicientes, ea prauis corruperunt suis opinionibus. Ex hac quippe sacra Scriptura agnouerunt unum duntaxat esse Deum: sed hunc Platonici incorporeum, Stoici corporeum, Epicurus ex atomis, ex numeris Pythagoras, Heraclitus ex igne ortum esse docuerunt. Simili quoque modo  Plato diuinam illius prouidentiam asseruit, quam negauit Epicurus. Aliqui illum extra mundum, alii in eo positum censebant. Eamdem sane ob causam uarie fuerunt illorum de mundi ortu et duratione, ac de anime humane natura opinationes. Neque obiiciendum est a quibusdam quoque christianis adulteratam fuisse recentem Christi doctrinam. Nam hi, inquit Tertullianus, heretici sunt, et aduersus errores illorum prescribimus certissima ueritatis regula, que ab eiusdem Christi discipulis ad nos transmissa est.

Maligna insuper demonum calliditate, prauoque illorum instinctu gentiles philosophi et pete quasdam excogitarunt fabulas, ut falsa ueritatis, in Scripturis sacris tradite, similitudine ceteri homines ipsis potius, quam christianis, sibi odiosis, fidem prestarent.  Sic enim finxere aliquod apud inferos tribunal, Pyriphlegetontem fluuium, et Elysios campos; quia a nostris acceperant ultimum fore hominum omnium iudicium, eternas improborum penas, ac piorum sempiternam in paradiso felicitatem. Sed quis nesciat scriptis nostris, ut pote antiquioribus, potius quam aliis recentioribus, sicuti archetypo potius quam imagini credendum ?

Et certe Pythagorica animarum transmigratione longe uerior est integra corporum nostrorum restitutio. Nemo quippe inficias unquam ibit corpus humanum ab eo refici posse, a quo anima de uno in aliud corpus migrandi potestatem habere perperam fingitur. uerum enimuero fictitia plane est illa animarum migratio; quandoquidem nullus unquam  se in bestiam reformatum agnouit. Preterea hoc anime de uno in aliud corpus transitu, una hominis pars uiua, altera semper mortua remanet. At necesse omnino est totum hominem ad pristinam suam uitam redire; ut de bonis aut malis, a se in hac uita actis, ultimum a Deo iudicium referat. Quid uero, quod anima nichil sine corpore pati potest, que tamen non sine illo aliquid meruit? Neque dixeris id non posse unquam ab ullo fieri. Nam qui te, cum non esses, sicut et omnem mundum, de nichilo creauit, potest utique temetipsum, postquam esse desieris, totum sicuti eras, reficere. Postremo lux, tenebre, sidera, fructus terre, semina, et cetera alia quam plurima reuiuiscunt, quanto magis ad uitam redibit  homo, qui quidem si se Pythie oraculo nouerit, omnium morientium et resurgentium est dominus? Ubicumque ergo, aut quocumque modo ad nichilum redactus fuerit, ad uitam potestate illius reuocabitur, cuius est nichilum, sicut et totum.

Numquid igitur, arguet aliquis, moriendum semper et resurgendum? Ita sane, ait Tertullianus, si Deo placuisset. At ille, qui ex diuersis ac contrariis rebus creauit omnia, uoluit utique homines mortuos ad pristinam uitam semel eo medio temporis puncto excitari, quod in fine mundi inter hanc temporaneam etatem, ac eternitatem deinde futuram intercedit.

Tunc autem Dei cultores consequentur eterne felicitatis premium, quemadmodum profani et iniqui sempiterno igne cruciabuntur. Huius porro ignis, a  terreno nostro plane diuersi, exempla nobis suppeditant fulmina, et montes semper ardentes. Que quidem etsi philosophi agnouerint, aliique non improbauerint; hanc tamen christianorum sententiam deridebant. Fac tamen, si Deo placet, illam esse falsam. At certe omnibus ipsa eterne aut pene, aut mercedis spes utilis est et necessaria. Quecumque porro illa sit, non idcirco tamen in christianos gladiis, bestiis, crucibus, et ignibus, exsultante populo, seuiendum erat. Ethnici igitur insulse prorsus gestiebant, ac gloriabantur de illorum suppliciis, qui damnari potius, quam a Deo excidere optantes, immortalem agebant triumphum .

Sed rursus gentiles acriusque uociferabantur nullam christianis esse querendi causam, si sua sponte  patiantur. At his auctor noster respondet illos more pati militum, qui licet belli deprecentur pericula, totis tamen decertant uiribus, ac demum gaudentes, predam, uictoriam et gloriam adipiscuntur. Christianorum quippe uictoria gloriam habet placendi Deo, et uite eterne predam. In glorioso autem hoc certamine ipsa, quibus cruciantur, instrumenta illis sunt habitus uictorie, uestis palmata, et currus triumphantis. Nec desperati ergo, nec perditi dici poterant ab ethnicis, qui Mutii, Empedoclis, Didonis, Reguli, Anaxarchi, Attice meretricis, Zenonis Eleatis, Laconum, aliorumque in tormentis et crudelissima nece fortitudinem et constantiam, non maximis tantum extulerunt laudibus, sed eos etiam statuis, imaginibus, titulis ad quamdam ex  morte ad uitam reuocationem, et glorie eternitatem decorarunt. Tanto igitur abest ut christianus, qui a Deo, pro quo patitur, ueram eternitatem exspectat, insanus sit, quin potius inde innocentiam suam, et ethnicorum iniquam probet crudelitatem. Nonne etiam hi ipsi christianam mulierem ad lenonem potius quam leonem damnando, palam confitebantur labem pudicitie omni tormentorum genere, et morte ipsa atrociorem ab illa et aliis christiani reputari? Neque inde, ne hilum quidem, gentilibus sua proficiebat seuitia; quandoquidem sanguis martyrum semen erat christianorum, quo mirum in modum crescebat semper illorum numerus. Sua siquidem morte longe plures effecerunt discipulos, quam Cicero, Seneca, Diogenes,  Pyrrhon, et Callinicus, qui suos ad doloris tolerantiam et mortem cohortati sunt. Gentiles namque primum quidem inuictam admirati sunt christianorum constantiam. Tum dehinc agnouerunt tante constantie causam et christiane religionis ueritatem. Eam porro agnitam ulla absque mora amplexati, miro incensi sunt ardore martyrii, quo non solum remittuntur omnia peccata; sed tota etiam Dei gratia redimitur. Gratias igitur agebant ethnicorum sententiis, quibus damnati, a Deo absoluebantur .



ARTICULUS II. Ostenditur Tertullianum esse huius libri auctorem, ac quis ille fuerit, que eius patria, qui parentes, quorum falsis religionibus primum imbutus fuit.

Constat sane, ac communis omnium, nemine hactenus  refragante, sententia fuit Tertullianum huius Apologetici libri uerum genuinumque esse auctorem. Si quis tamen certa huiusce opinionis argumenta sibi proferri desiderat, abunde ei satisfacere haud difficile est. Nam preter complures manuscriptos remotioris et propioris etatis codices, in quibus hic ipse liber Tertulliani nomine inscribitur, Eusebius cuius hac in re fides nulli suspecta esse debet, post transcripta quedam huiusce libri uerba, ibidem adiecit: , , , , ,  Que quidem Rufinus sic latine interpretatus est: Hec  Tertullianus uir et legum et institutionum Romanarum peritissimus, et inter nostros scriptores admodum clarus, in Apologetico suo, quem aduersus gentes pro nostra fide scribit . Nec male profecto, si aliqua non omisisset latine sic uertenda: Postea grecum in sermonem translato. Persuasum itaque Eusebius, et ipse etiam Rufinus habuerunt hunc librum a Tertulliano conscriptum fuisse. Plura adhuc idem Eusebius, memorato Tertulliani nomine, ex hoc eodem libro transcripsit , et alicubi addidit: , . Porro ex Tertulliani Apologetico, latine conscripto, cuius supra mentionem fecimus, hec a nobis desumpta  est narratio . Sic enim ualesius greca Tertulliani uerba latina fecit. Alio denique adhuc in libro, citatis similiter Tertulliani nostri uerbis, hec premisit : , , . Sed et Tertullianus, ita interprete ualesio, eiusdem rei idoneus testis est in Apologetico, quem pro fidei nostre defensione ad senatum urbis Rome latino sermone conscripsit, cuius etiam supra mentionem fecimus, ubi hanc historiam ualidiore, atque euidentiore argumento confirmat.

 Ad hec uero, Hieronymus in sua ad Magnum epistola : Quid Tertulliano, inquit, eruditius, quid acutius? Apologeticus eius, et contra gentes libelli, cunctam seculi obtinent disciplinam. Plura autem in rem adeo certam et euidentem congerere nichil necesse est, nisi uelis ipsi soli meridiano lucem afferri.

Antequam uero ad hunc librum more nostro examinandum ueniamus, opere pretium est inuestigare quis hic ipse illius auctor fuerit. Primo itaque quatuor, nullo adhuc reclamante, feruntur hec eius nomina: Quintus, Septimius, Florens, Tertullianus. Neminem uero mouere debet hec tot nominum turba. Nam plures totidem appellati sunt, ut ab aliis sue gentis, ac familie hominibus discernerentur. Primum  autem erat prenomen, quo is, cui imponebatur, ab omnibus suis fratribus distingui posset. Etenim prenomina, sicuti uarro nos monuit, sunt instituta ad usum singularia, quibus discernerentur nomina gentilitia, ut a numero Prima, Secunda, Tertia, Quarta, in uiris, ut Quintus, Sextus, Decimus; sic ab aliis rebus, cum essent duo Terentii aut plures, discernendi causa ut aliquid singulare haberent, notabant, ut ab eo qui mane natus diceretur, ut esset Manius, qui luce Lucius, qui post patris mortem, Posthumus .

Nomen uero erat gentilitium, siue a gente desumptum, ex qua suam aliquis ducebat originem. Cognomen porro, quod plures ab agnomine non distingunt, datum est, ut cum in una familia plures eiusdem  erant nominis, unusquisque ex qua natus fuisset, dignosceretur. At quidam tamen opinantur agnomen ideo dictum, quod tribus iam memoratis accesserit uel ob preclarum aliquod factum, uel uirtutem aliquam, uel aliquod animi uitium, uel corporis neuum, uel aliam similem ob causam. Sed de his plura Sigonius, Onuphrius Panuinus, et alii .

Tertulliani itaque prenomen fuit Quintus, haud dubie quia quinto inter fratres suos ordine natus erat. Nomen Septimius, uti ipse his significat uerbis, quibus librum de uirginibus uelandis, sic absoluit: Hec cum bona pace legentibus, ueritatem consuetudini preponentibus, pax et gratia a Domino nostro Iesu redundet cum Septimio Tertulliano, cuius hoc opusculum  est . Nomen autem illud Septimii habuit, quia ortus est ex Septimia gente. Quia uero plures erant huius familie uiri, additum ei cognomen Florens Tertullianus, nisi probetur a cognomine distingui illud agnomen, quod ipsi aliquam peculiarem, uti annotauimus, ob causam sit adiectum.

Ceterum tametsi quatuor ipsi fuerint nomina, solo nichilominus Tertulliani nomine ab Eusebio, uti iam uidimus, atque ab Hieronymo, et aliis, quemadmodum infra nec semel animaduertemus, appellatur. Atque eo etiam solo Apologeticus eius liber in manuscriptis nostris codicibus inscriptus est.

Qua autem in prouincia et urbe natus sit, nos docet  Hieronymus hisce uerbis: Tertullianus . . . . prouincie Africe, ciuitatis Carthaginensis . Quamobrem in chronico Eusebiano dicitur Tertullianus Afer : ab Optato autem Tertullianus carthaginensis . Sed quid testibus opus est pluribus, cum ipsemet Tertullianus patriam suam his, que in illo, de quo agitur, Apologetico legimus, uerbis indicet? Infantes penes Africam Saturno immolabantur palam usque ad proconsulatum Tiberii . . . . teste militia patrie nostre que idipsum munus illi proconsuli functa est . At insuper se Carthagine natam fuisse testificatur alio in libro, quem Carthaginensibus obtulit.  Obliuionis enim uitium ibi eis ideo exprobrat, quod etsi ariete olim in bellis usi fuissent: Cum tamen, inquit, ultimarent tempora patrie, et aries iam Romanus in muros quondam suos auderet, obstupuere illico Carthaginenses, ut nouum extraneum ingenium . Nonne autem inde colligi potest his uerbis non minus clare suam, quam illorum quos alloquitur, patriam ab illo designari?

Carthagine igitur haud dubie natus est, patre, ut ait Hieronymus, centurione proconsulari: uel sicut in Eusebii Chronico legimus: ille centurionis proconsularis filius fuit. At non magno quidem in honore erant proconsulis centuriones et milites; ut pote qui illius apparitores, uilia ministeria obire consueuerant .

Ab hoc autem patre suo Tertullianus, et aliis nunc incognitis parentibus suis ethnicis ortus, nefandas illorum superstitiones cum lacte suxit, palamque postea professus est. Nam ubi de ueris christianorum dogmatibus disputat, eosdem ethnicos sic affatur: Hec et nos risimus aliquando; de uestris fuimus: fiunt, non nascuntur christiani . Suam uero, qua tunc laborabat, cecitatem, ac ueri Dei ignorantiam, his uerbis alio in libro deplorat: Penitentiam, hoc genus hominum, quod et ipsi retro fuimus, ceci, sine Domini lumine, natura tenus norant, passionem animi quamdam esse, que ueniat de offensa sententie prioris .

 Tum ergo, quemadmodum eruditi uiri obseruauerunt, ueri Dei et christiane religionis lumine priuatus, profanis spectaculis delectabatur. De his enim ille alicubi dixit: Malo non implere, quam meminisse . Quin etiam non sine animi dolore confitetur se in turpia carnis uitia esse prolapsum: Ego enim, inquiebat, scio me neque alia carne adulteria commisisse, neque tunc, legendum, nunc, alia carne ad continentiam eniti . Nec minus aperte declarat se aliorum peccatorum suorum penituisse: Tu peccator mei similis, imo me minor. Ego enim prestantiam in delictis meam agnosco . Ac rursus postea: Peccator omnium notarum cum sim, nec ulli rei  nisi penitentie natus, non facile possum super ea re tacere . At nulli procul dubio mirum uidebitur, si ethnicus homo, qui deos adulteros, et adulteris peiores adorabat, eorum exempla, sicut Chereas apud Terentium  sequi uoluerit. Sed quante hec crimina Tertulliano olim ethnico uoluptati, tanto ipsi christianam postea religionem profitenti, uti ex eius libris, atque hoc presertim Apologetico, patet, horrori fuerunt.



ARTICULUS III. Quibus rationibus Tertullianus ad christianam religionem adductus, et quando eam professus est.

 Quibus Tertullianus rationibus ad Christi fidem amplexandam impulsus sit, si quis postulat, is a Georgio Ambianensi capucino audiet tres illas fuisse: christianorum innocentiam, excellentiam sacre Scripture, ac miram eorumdem christianorum in demones potestatem . uerum hec ipsa, quantumuis ualida, rationum momenta ille eadem, qua adstruxerat, manu destruit. Nam continenter adiunxit ethnicos Iudeosque, quales utique erant Ulpianus, et Suetonius, Iosephus et Philo, aliosque doctissimos uiros, hisce rationibus non minus attento, quam Tertullianus, animo ponderatis, non potuisse ad christiane religionis professionem adduci. Quamobrem putat Tertullianum nutantem adhuc, ac fluctuantem, aliqua  singulari diuinaque uisione impulsum, christiane religioni suum dedisse nomen. Sed undenam, queso, Georgius didicit a memoratis ab eo cum gentilibus tum Iudeis illas christiane religionis probationes tanta quanta a Tertulliano animi attentione, equitate, sinceritate expensas et ponderatas? Unde etiam accepit Tertullianum illa singulari uisione fuisse donatum, qua priuatus, aliis quamtumlibet ualidissimis rationibus, ad christianam religionem adduci nunquam potuisset? Siccine ergo christiano religiosoque homini licet mera eaque leuissima coniectura eorum uim et robur infirmare argumentorum, quibus christiane religionis ueritas, ut infra ostendemus, inuictissime demonstratur? Sed doctus ille uir animum haud dubie non satis aduerterat ad ea Tertulliani in  Apologetico de Martyrum patientia uerba: Quis non contemplatione eius concutitur ad requirendum quid intus in re sit? Quis non, ubi requisiuit, accedit? Ubi accessit, mori exoptat ? Et rursus ille alteri libro sic finem imponit: Quisque tantam tolerantiam spectans, ut aliquo scrupulo percussus, et inquirere accenditur quid sit in caussa, et ubi cognouerit ueritatem, et ipse statim sequitur . At si quilibet gentilis, nec omnino pertinax, nec iniquus rerum estimator, sic agnita christiane religionis ueritate, eam amplexatus est, quanto magis Tertullianus, qui alios animi sagacitate, et equitate longe superabat?

Quid uero, quod ille maxime christianorum in  demones potestatis oculatus testis fuit, aut saltem de illa ita persuasus, ut ethnicos ad periculum illius coram omnibus faciendum prouocet, ac nisi demones ab illis adiurati, se deos non esse fateantur, horumce christianorum uelit fundi sanguinem? At quid isto, inquit, opere manifestius, quid hac probatione fidelius? Simplicitas ueritatis in medio est . Exploratam igitur habuit huius rationis et experientie uim, cui a nemine, nisi falsis preiudiciis penitus obcecato, resisti posse arbitrabatur.

Nec minus perspecta ipsi fuit Scripture sacre auctoritas, quam, inquit, qui adierit, inueniet Deum; qui etiam studuerit intelligere, cogetur et credere. . Nonne ergo et ille ibi Deum inuenit,  et falsos agnouit gentilium deos, ac ueram esse christianam religionem? Tantis enim luminibus hec ueritas fulgebat, ut ab omnibus uoluntaria obstinatione non obcecatis, statim susciperetur. Sed audias uelim illum hec enarrantem: Testimonium ignorantie est, que iniquitatem dum excusat, condemnat; cum omnes qui retro oderant, quia ignorabant quale sit quod oderant, simul desinunt ignorare, cessant et odisse. Ex his fiunt christiani, utique de comperto, et incipiunt odisse quod fuerant, et profiteri quod oderant . At certe si tot gentiles, fatente ipsomet Tertulliano, his omnibus, aut singulis rationibus facti sunt christiani; quanto magis ille, cui adeo comperta fuit falsitas religionis ethnicorum, et christiane ueritas. Ad illam igitur reiiciendam, et hanc  amplexandam opus non habuit ea, quam Georgius finxit, diuina uisione.

Quando autem christiane religioni nomen dederit, non ita facile dixeris. Opinatus est enim Pamelius librum de Pallio publicam in lucem ab illo emissum anno Christi 195, et statim ac ille christiana religione initiatus fuit. Sed falsa est huius scriptoris opinio in assignanda huius libri etate, quem longe postea, nimirum post ipsius a catholica Ecclesia defectionem, et circa annum 211 scriptum nunc peritiores existimant.

Alio igitur modo inuestigandum est suscepte ab illo huius professionis initium. Discimus autem ex Hieronymo editam ab eo de coniugii molestiis commentationem: Cum adhuc esset adolescens . Quamuis autem eum iuuenili etate lusisse in hac materia dixerit; Eustochium tamen uirginem ad hunc, sicut et alios Cypriani, Damasi, atque Ambrosii libros legendos adhortatur: Et nunc, inquit, eadem admoneo, ut si tibi placet scire quot molestiis uirgo libera, quot uxor adstricta sit, legas Tertullianum ad amicum philosophum . Sed in dubium haud immerito uocari potest utrum hic liber, cuius iam a longo tempore iacturam fecimus, a Tertulliano ethnico, aut christiano fuerit compositus. uerum cui, inquiet aliquis, uerisimile uidebitur Hieronymum christiane uirgini auctorem suasoremque esse uoluisse; ut hunc sicut Cypriani Damasi et  Ambrosii libros peruolutaret, si quid uidisset in illo contra statas christiane religionis leges? Quomodo autem Tertullianus huiusmodi librum conficere potuit, nisi iisdem legibus abunde fuerit institutus? Atqui nullus, illo ipso teste, christianam religionem eiusque leges agnouit, quin illam confestim uoluerit profiteri. Preterea Hieronymus hec adhuc de illo memorie mandauit: Hic usque ad mediam etatem presbyter Ecclesie , uidelicet catholice, permansit, et idcirco antequam Montani heresi infectus fuisset. Tum uero ille ibidem adiecit: Fertur uixisse usque ad decrepitam etatem, ad annum scilicet octogesimum, aut si uelis, nonagesimum. Orthodoxus igitur presbyter permansit ad annum etatis sue circiter quadragesimum. At  nec tunc primum quidem, nec statim post emissam christiane religionis professionem, ad hunc sacrum ordinem euectus uidetur. Ergo iuuenili in etate ex ethnico christianus factus uidetur. Quanti autem in tota hanc argumentatione sit ponderis, periti quique pronuntient.



ARTICULUS Iu. De Tertulliani coniugio, et summo continentie amore, de eius sacerdotio; utrum presbyter factus, maritorum more cum uxore uixerit, nec sacris ordinibus initiatos distinxerit a laicis: quodnam fuerit illius uiuendi genus, quam asperis moribus: quomodo et quando in Montanistarum heresim prolapsus, ac quo etatis sue et Christi anno longiorem uitam finierit.

 Uxorem certe Tertullianus habuit, eamque christianam, uti ex duobus, quos ad illam scripsit, libris euidentissime demonstratur. At nostre etatis scriptores in controuersiam uocant utrum ille adhuc gentilis, aut christianus illam gentilem aut christianam duxerit. Nam mos quidem, ut ipse Tertullianus testatur, christianis tunc erat; ut inirent ethnicorum mulierum connubia, nullumque in illius aliorumue scriptis exstat uestigium, quo deprehendi possit utrum ille, ducta iam uxore, ad Christi castra conuolauerit. uerum si ex iis que paulo ante diximus, inferri possit ab illo adhuc iuuene in leges Christi iuratum, nonne et hinc quoque concludi potest ductam ab eo postea uxorem? Ubi enim christianus factus est maiori obseruande christiane legis studio semper flagrauit,  quam ut ipse christianus aliam in matrimonium, nisi christianam acciperet. Et uero in citatis ad uxorem libris ei persuadere conatur, ut si ipse prior ex hac uita migrauerit, illa aut permaneat in uiduitatis statu, aut christiano nubat uiro, si uelit secundis nuptiis illigari. Nonne autem uero prorsus simile est, illum paruisse legibus, quas uxori sue prescripsit? Sed hasce coniecturas aliorum iudicio permittimus.

Cum sua porro uxore Tertullianus, solito coniugum more, haud dubie uiuebat, quando illi libros proxime laudatos direxit. Eam quippe, si ipse prior moriatur, ad continentiam in uiduitate seruandam sic cohortatur. Et quod in matrimonio, inquit, non ualuimus, in uiduitate sectemur. Amplectenda occasio est, que adimit,  quod necessitas imperabat . Quorsum enim hec ad illam fecit uerba, si a consueto matrimonii usu ipse uxorque eius sibi semper temperauissent? Nemo tamen est, qui inde non intelligat quanto Tertullianus continentie castitatisque studio inflammatus semper fuerit.

Minus autem mirum omnibus uideri deberet, quod ille uxorem suam ad continentiam his in libris adhortetur, si uera sit de tempore, quo scripti sunt, quorumdam cum heterodoxorum, tum catholicorum opinio. Ab illo enim editos suspicantur tam ingrauescente ipsius, quam florente ac uiuida uxoris etate. Quamobrem putant in iis conditas illius quasi testamenti tabulas. Sed non aliud opinionis sue argumentum proferunt, nisi hec Tertulliani uerba, que prioris  libri initio ita leguntur: Nam secularibus satagentes sumus, et utrique nostrum consultum uolumus. Si talibus ordinamus, cur non magis de diuinis atque celestibus posteritati nostre prospicere debeamus, et legatum quodammodo prelegare admonitionem et demonstrationem eorum, que ex bonis immortalibus, et de hereditate celorum deputatur ? Sed quia in codice Agobardi, uti nos monet Rigaltius, bis legitur talibus, id correctum uoluit, ac legendum: talibus tabulas ordinamus; et inde colligit hos libros testamenti instar a Tertulliano, etate iam plurimum prouecto, compositos .

Sed tametsi res ita esset, numquid testamenta nunquam, nisi ingrauescente iam etate, ab hominibus facta obsignataque sunt? Numquid nemo prudens  homo, ac presertim christianus, etsi florente adhuc etate de morte semper incerta, et testamento suo conscribendo cogitauit? At certe Tertullianus eo potiori iure de illo condendo qualibet etate sua cogitare debuit, quod tunc seuientibus in christianos ethnicis, nescire non poterat uitam suam quotidie periclitari. Nonne etiam ille, tanto tamque singulari, uti diximus, continentie castitatisque amore semper incensus, potuit quolibet uite sue tempore uxorem suam ad eam, si unquam uidua foret, conseruandam adhortari? Ad hec uero si illa, cum Tertullianus edendis his libris operam dabat, adhuc erat, ut aiunt, uiuida, numquid ex ficta quorumdam illius uerborum significatione concludi potest illum senem fuisse aut decrepitum? Neque audiendi sunt, qui obiiciunt plura in  his libris occurrere, quibus Tertullianus suum in Montanistas iam propensum animum patefacit. Numquid enim quia uxorem suam ad continentiam adhortatur? At nonne ipse etiam Paulus Apostolus christianos ad eamdem uirtutem cohortatus est? Sed nobis sufficit quod concedant Tertullianum cum hos ad uxorem scribebat libros, nondum in Montanistarum lapsum fuisse errorem. Ad mediam enim usque etatem, uti Hieronymus, a nobis citatus testificatur, presbyter catholice Ecclesie fuit. Ergo longe ante senectutem suam libros illos composuerat.

At quemadmodum de Tertulliani coniugio constat, ita sane extra dubium esse uidetur illum sacro presbyteratus ordine fuisse inauguratum. Etenim Hieronymus,  et libri de Predestinatorum heresi auctor illum Ecclesie presbyterum haud dubitanter appellant . Quamobrem Alixius memorate Rigaltii, de libris a Tertulliano iam etate confecto ad uxorem scriptis, opinioni eo lubentius subscripsit, quod inde confici posse putabat eumdem Tertullianum, postquam presbyter factus est, cum uxore sua solito uixisse more maritali. Sed hec sententia et ruinoso prorsus, uti annotauimus, fundamento, ac falsis Caluiniane hereseos preiudiciis innixa est. Et certe quo maiori continentie studio Tertullianus, ut sepius diximus, ardebat, eo minus probabile est illum, postquam presbyteratus ordini adscriptus fuit, non stetisse in aliorum Latine Ecclesie  sacerdotum uestigiis, qui sese ab solita uxorum consuetudine continebant. Paucissimos siquidem atque ad summum duos uel tres inuenias, qui secus egerint. Nemo autem ulla umquam ratione ostendet Tertullianum horum potius, quam illorum sibi ad imitandum proposuisse exempla.

uerum alius nescio quis forsitan, sacrorum ordinum oppugnator, a nobis postulabit, cur Tertullianus, si presbyter fuit, sese aliquando in laicorum retulerit numerum. Nam in libro de Oratione: Nos, inquit, uel maxime nullius loci homines . Sed quamuis hic, sicuti opinantur, esset horum uerborum sensus; nichil tamen ex eis contra Tertulliani sacerdotium concludi potest. Certum enimuero non est utrum, quando hec scripsit,  tum adhuc in grege non fuerit laicorum.

At quidam nobis haud dubie obiicient ab illo sublatum fuisse omne laicos inter et clericos discrimen, ubi de utrisque hunc loquitur in modum: Unde Episcopi et Clerus? Nonne de omnibus? . . . . Sed cum extollimur aduersus clerum, tunc unum omnes sumus, tunc omnes sacerdotes nos Deo et Patri fecit, cum per adequationem discipline sacerdotalis prouocamur, deponimus infulas, et impares sumus. Ita quidem ille in libro de Monogamia . Simili quoque modo in alio de Exhortatione castitatis: Differentiam, inquit, inter ordinem et plebem constituit Ecclesie auctoritas; et honor per ordinis consessum sanctificatus; adeo ubi Ecclesiastici ordinis non est consessus, et offers, et tinguis, et sacerdos es tibi solus .

 uerum nemini incompertum est illum dum hec scriberet, iam animo imbibisse Montanistarum errores, quos ibidem secutus adiecit: Sed ubi tres, Ecclesia est, licet laici . Quamobrem errantium more uel sibi non constitit, uel nomen sacerdotis non proprio et strictiori, sed improprio et latiori accepit significatu, quemadmodum non semel sumitur ab Ioanne his, ad que alludere uidetur uerbis: Fecit nos regnum et sacerdotes Deo et Patri suo . Atque iterum postea: Fecisti nos Deo nostro regnum et sacerdotes . Ipse enimuero idem Tertullianus, tametsi tunc Montani sectator, alio in libro sic loquitur: Est hodie soror  apud nos reuelationum carismata sortita, quas in Ecclesia inter dominica solemnia per ecstasin in spiritu patitur . . . . Post transacta solemnia, dimissa plebe, quo usu solet nobis renuntiare que uiderit . At certe ibi ille sese a plebe, seu omni laicorum grege secernit.

Priuatam autem solitariamque egit uitam, ac reiecta communi omnium ueste, sumptoque philosophorum pallio, se ex publicorum negotiorum tumultu subduxisse testificatur. Hec enim sunt eius, ficto eiusdem pallii sui nomine uerba: Ego nichil foro, nichil campo, nichil curie debeo; nulli officio aduigilo, nulla rostra preoccupo, nulla pretoria obseruo; canales non odoro; cancellos non adoro, subsellia non contundo, iura non conturbo, causas non elatro, non iudico, non  milito, secessi de populo, in me unicum negotium mihi est, nisi aliud non curo, quam ne curem .

Moribus uero tam castis sanctisque fuit, quam duris profecto et asperis. Seuerioris quoque discipline non solum sectator erat, sed acerrimus etiam, ac ultra statos equitatis limites defensor et patronus. Nec parum quidem uerisimile uidetur illum falsa seueritatis, quam montaniste pre se ferebant, specie deceptum in eorum heresim sese dedisse precipitem. Sed huc ingenita animi duritia inclinantem traxerunt false quarumdam mulierum, illius heresis ueneno imbutarum, uisiones, atque predictiones. Denique inuidia et contumeliis clericorum Romane Ecclesie, ait Hieronymus, ad Montani dogma delapsus,  in multis noue prophetie meminit, specialiter autem aduersus Ecclesiam .

Primam itaque uite sue, que longior procul dubio fuit, partem in Ecclesia catholica, alteram miserando sane, nec satis unquam deplorando casu inter Montanistas hereticos transegit. Nam sicut pergit idem Hieronymus: Usque ad mediam etatem presbyter Ecclesie permansit . Addit autem ibidem erudissimus scriptor illum floruisse potissimum sub Seuero principe et Antonino Caracalla, atque, uti fertur, peruenisse ad decrepitam usque etatem. Si uero peritioribus nostri temporis Scriptoribus fidem habeamus, natus fuerat circa annum Christi 160, et anno circiter 245 mortuus est. Inficias porro nullus ibit, longiorem media parte fuisse uite illius cursum, cuius  postremam partem in propugnandis absurdis hereticorum erroribus consumendo, et sibi ipsi et aliis quampluribus nocuit. Quamobrem recte iam laudatus a nobis Hieronymus: In Tertulliano, inquit, laudamus ingenium, damnamus heresim . At de illius ingenio paulo uberius agendum est.



ARTICULUS u. De Tertulliani ingenio, et multiplici eruditione: utrum iurisconsultus fuerit, et idem ac Tertyllianus: de eius stylo ac scribendi modo, et nominis celebritate.

Seuero morum uiuendique genere Tertullianus sequebatur  innatos impetus ingenii, acutissimi quidem et acerrimi, sed non minus asperi ac uehementis. Quapropter Hieronymo uocatur: acris et uehementis ingenii uir . At quamuis id tacuisset, durum et impatiens illius ingenium passim ubique in eius lucubrationibus emicat. Quid ergo mirum, si ille intra legitimos patientie, mansuetudinis, ac moderationis limites sese continere sepius non potuerit? Et ipse certe tam sincero, quam penitenti animo palam confessus est se patientie uirtute non omnino fuisse preditum. His enim suum de eadem patientia librum orditur uerbis: Confiteor ad Dominum Deum satis temere me, si non etiam impudenter de patientia componere ausum, cui prestande idoneus omnino non sum, ut homo nullius  boni, quando oporteat demonstrationem, et commendationem alicuius rei adortos, ipsos prius in administratione eius rei deprehendi, et constantiam commonendi proprie conuersationis auctoritate dirigere, ne dicta factis deficientibus erubescant .

uerum si acriores animi impetus uirtute patientie mitigare non semper ualuit, ingenio certe pollebat ad quamlibet scientiam facile consequendam aptissimo. Quantum uero omni eruditionis genere abundauerit, ex his coniice uincentii Lirinensis uerbis: Sicut Origenes apud Grecos, ita hic apud Latinos nostrorum omnium facile princeps iudicandus est. Quid enim hoc uiro doctius? Quid in diuinis atque humanis rebus exercitatius? Nempe omnem philosophiam, et cunctas  philosophorum sectas, auctores assertoresque sectarum, omnesque eorum disciplinas, omnem historiarum ac studiorum uarietatem mira quadam mentis capacitate complexus est. Ingenio uero nonne tam graui ac uehementi excelluit; ut nichil sibi pene ad expugnandum proposuerit, quod non aut acumine irruperit, aut pondere eliserit? Iam porro orationis sue laudes quis exsequi ualeat? Que tanta nescio qua rationum necessitate conserta est, ut ad consensum sui, quos suadere non potuerit, impellat. Cuius quot pene uerba, tot sententie sunt, quot sensus, tot uictorie. Sciunt hoc Marciones, Apelles, Praxee, Hermogenes, Iudei, Gentiles Gnostici, ceterique, quorum ille blasphemias multis ac magnis uoluminum suorum molibus, uelut quibusdam fulminibus euertit .  Sed tantis laudibus illam haud dubie omnigenam Tertulliani eruditionem cumulat, qua in primis libros suos in christiane religionis, et orthodoxorum dogmatum defensionem scriptos passim ubique conspersit. Quamobrem preter Eusebium et Rufinum, iam a nobis citatos, aliosque complures, ab Hieronymo appellatur uir eruditissimus, , quo quidem nichil est eruditius, et acutius. In ipso autem, de quo nunc disputamus, ipsius Apologetico, et aliis aduersus gentes libellis id emicare haud dubitanter affirmat. Opere igitur prorsus inutilis foret hoc, sicut facile est, illustrium cuiuslibet etatis scriptorum testimoniis comprobari, quod a nemine  ignoratur, et ipsamet auctoris scripta manifestissimum omnibus faciunt.

At pretermittere tamen non possumus singulare quoddam eruditionis genus, quod his Eusebius uerbis in Tertulliano laudauit: , , id est, ualesio interprete: Tertullianus legum Romanarum peritissimus, et inter latinos scriptores celeberrimus. ualesio longe antea preiuerat Rufinus eumdem pene in modum: Tertullianus uir et legum, inquit, et institutionum Romanarum peritissimus, et inter nostros scriptores admodum clarus . A uero autem longe absunt, qui inde concludi posse autumant Tertullianum nostrum  professione sua fuisse iurisconsultum, eumque ipsummet esse Tertyllianum, qui reuera leges publice docuit et interpretatus est. Nam uterque propriis suis nominibus satis distinguitur. Deinde uero quis nesciat posse aliquem iuribus legibusque Romanorum affatim imbui; tametsi illorum scientiam nunquam in scholis publicis professus fuerit? Non ibi itaque Eusebius Tertulliani professionem laudat, sed perfectam legum Romanarum doctrinam atque peritiam.

Par tante illius eruditioni non erat elocutio. Aequos autem et idoneos ea de re iudices si desideras, in tibi presto est Lactantii, qui Cicero christianus audit, iudicium: Septimius Tertullianus fuit omni genere litterarum peritus, sed in eloquendo parum facilis, et minus comptus, et multum obscurus . Neque dixeris ibi Lactantium loqui de Tertulliani potius Apologetico, aliisque libris aduersus ethnicos scriptis, quam ceteris eius operibus. Etenim eadem est Hieronymi de omnibus illius commentationibus sententia, quam hisce paucioribus uerbis pronuntiauit: Tertullianus creber est in sententiis, sed difficilis in eloquendo . Nemo autem est, qui notata ab utroque orationis difficilis, inornate, et obscurioris uitia non statim deprehendat.

Alii uero reprehendunt inequabilem eorum, quibus ille utitur, argumentorum uarietatem. Grauissimis siquidem et inuictissimis, inquiunt, argumentationibus plures alias, rapidioris ingenii acumine excogitatas, quandoque intermiscet, que leuissimi  aut nullius plane sunt momenti.

At plerique omnes fatentur illud uitiosum siue dicendi, siue argumentandi genus, sicubi occurrat, micanti prorsus sententiarum grauitate, summaque aliorum argumentorum ui ac pondere, quasi mira quadam compensatione, leniri et resarciri. Et uero si uincentium Lirinensem, non omnino ineptum iudicem, iam a nobis citatum, rursus audire uelis: Tanta, inquit, nescio qua rationum necessitate, oratio eius, conserta est, ut ad consensum sui quos suadere non potuerit, impellat. Cuius quot pene uerba, tot sententie sunt, quot sensus, tot uictorie. Eam sane ob causam ille, sicuti aiebant Chronici Eusebiani auctor: Omnium Ecclesiarum sermone celebratur .  Ecclesiarum autem dicit non solum Occidentis, sed etiam Orientis. Quidam enim illius libri, ob magnum, quo estimabantur, pretium, in grecam linguam, ut paulo antea annotauimus, conuersi, ab grecis hominibus non minus auide, quam a latinis legebantur.

Tanti porro Cyprianus eos fecit, ut idcirco Tertullianum magistrum appellauerit suum, nec diem ullum sine alicuius ex illius libris lectione preterire uoluerit. Huius autem tam assidue lectionis testis omni fide maior nobis est Hieronymus, qui a quo, et quam certo id acceperit, sic enarrat: uidi ego quemdam Paulum Concordie, quod oppidum Italie est, senem, qui se beati Cypriani iam grandis etatis notarium cum ipse admodum esset adolescens, Rome uidisse diceret, referreque sibi solitum, nunquam Cyprianum  absque Tertulliani lectione unum diem preteriisse, ac sibi crebro dicere: Da Magistrum, Tertullianum uidelicet significans . Quin etiam plane asseuerat hoc ex ipsismet Cypriani libris testatum satis fieri. Ad Pammachium enimuero et Oceanum hec in uerba scripsit: Beatus Cyprianus Tertulliano magistro utitur, ut eius scripta probant: cumque eruditi et ardentis uiri delectetur ingenio, Montanum cum eo Maximillamque non sequitur . Nec dubium sane est quin alii quamplurimi, quemadmodum Cyprianus, Tertulliani libros peruolutauerint. De illo siquidem hec rursus ab Hieronymo litteris mandata legimus: Multa scripsit uolumina, que quia nota sunt pluribus, pretermittimus . At quomodo  illis adeo nota esse poterant, nisi ea sepe sepius legissent?



CAPUT II. De libri Apologetici etate, quibus directus nuncupatusque sit, utrum auctoris nomine primum inscriptus, quis illius titulus, quodue argumentum, a quibus in capita diuisus, et prefixa capitum summaria, quo applausu susceptus, a quo in grecam linguam conuersus ac quo stylo conscriptus.



ARTICULUS PRIMUS. Quo tempore Tertullianus Apologeticum publicam in lucem emiserit.

Extra omne dubium est Tertullianum, uti iam ostendimus, esse huius Apologetici libri uerum ac ge  nuinum auctorem At quo tempore eum composuerit, non una est omnium consensio. Georgius enim Ambianensis putat illum a Tertulliano editum primis Seueri Imperatoris annis, hoc est, paulo post annum Christi 193 , quo ille Romani imperii habenas moderari cepit. Suam autem opinionem inde confirmare conatur, quod existimet Tertullianum, ubi de superstite parricidarum, qui necem imperatoribus intulerant, racematione loquitur, ibi de Pertinacis interfectoribus fecisse sermonem . Quia uero Albini, qui aduersus Seuerum imperatorem conspirauit, nomen quod in textu Tertulliani ibidem legitur, huic sententie aduersari cernebat,  illud intrusum, atque ex libro ad Scapulam huc translatum esse pronuntiat . Sic itaque difficultatis nodum unius uerbi amputatione secari uoluit. uerum qua, amabo te, ratione? Nulla penitus, ac contra omnium manuscriptorum codicum auctoritatem. Euerso itaque uane illius opinionis fundamento, et ipsa penitus ruat necesse est. Quin etiam illius falsitas ex mox dicendis adhuc clarius patebit.

Scaliger autem, et Alixius opinati sunt hunc librum in lucem tantum prodiisse post eiusdem Seueri imperatoris mortem, que anno Christi 211. mense Februario accidit. At nullam opinationis sue aliam reddunt rationem, nisi quia arbitrantur hec Tertulliani uerba: Papias leges heri constantissimus principum  Seuerus exclusit , non aliter, quam de hoc imperatore iam mortuo posse intelligi. Numquid ergo aduerbium, heri, illum potius mortuum, quam adhuc uiuentem significat? Deinde uero ibi Seuerus glorioso constantissimi principis titulo exornatur. At quomodo Tertullianus hoc elogio illum decorare potuit, nisi antequam publicis edictis diram in christianos excitasset persecutionem? Atqui eam mouisse perhibetur exeunte anno Christi secundo supra ducentesimum. Tertullianus igitur hunc librum ante hunc annum, ac proinde ante huius imperatoris obitum confecisse dicendus est. Nec minus quidem certo illud probari posset his illius uerbis: Leges aduersus Christianos nullus Seuerus impressit que in quibusdam huius Apologetici  manuscriptis et editis codicibus leguntur . Quia tamen in aliis editionibus et septem nostris codicibus manuscriptis scriptum est, nullus uerus impressit; hec, de quibus adhuc postea, non ultra quam oporteat, urgenda duximus.

Instat uero Alixius: ad suum Tertullianus de Prescriptionibus hereticorum librum alludere uidetur, ubi in Apologetico contra illos sic disputat: Expedite prescribimus adulteris nostris illam esse regulam ueritatis, que ueniat a Christo, transmissa per comites ipsius, quibus aliquando posteriores diuersi isti commentatores probabuntur . At numquid hoc argumentum aduersus nouatores, et doctrine christiane corruptores ab alio adhiberi non potest, nisi ab eo, qui librum de Prescriptionibus hereticorum  ediderit? Deinde uero si ibi ad hunc librum collineare uoluit, cur illum clarioribus uerbis non indicat, atque iis utitur, que de illo, uti alii putant, tam conficiendo, quam iam composito possunt intelligi? Denique non constat inter eruditos quo tempore Tertullianus hunc de Prescriptionibus librum publicam emiserit in lucem. Peritiores autem critici censent ab eo diuulgatum, cum nondum ab Ecclesia catholica defecisset.

Neminem porro, uti opinamur, illud mouebit quod Alixius adhuc obiectat designatam a Tertulliano sibi uideri insolitam eclipsim, que anno Christi 210. contigit . Quod enim citat libri Apologetici caput, in eo nullum plane exstat singularis  et insolite alicuius eclipsis indicium, nullaque significatio.

Alii itaque existimant hunc librum a Tertulliano elucubratum fuisse, cum Seuerus orbi Romano imperabat. Non enim illum, nisi adhuc regnantem, nec in christianos adhuc palam seuientem, constantissimi, uti paulo ante diximus, Imperatoris elogio exornasset. Deinde uero ubi de perduellibus, lese maiestatis reis, ac publicis hostibus postea disserit: Unde, inquit, Cassii, et Nigri, et Albini, Ibid. cap. 35. qui uidelicet de summa imperii potestate cum legitimis Imperatoribus decertauerant. At post occisum mense Maio anni 193 Pertinacem Imperatorem, C. Pesce nnius Niger purpuram et imperium in Pannonia assumpsit, eiusque in partes transiit Cassius Clemens.  Niger uero uictus a Seuero, ac profligatis tertio prelio illius copiis, fuga saluti sue consulere frustra conatus est. Ab iis enim, qui fugientem insequebantur, occisus fuit sub finem anni 194, uel 195 initium. Post hec Seuerus Albino, quem falsis blanditiis, ne hostium suorum numerus augeretur, deceperat, bellum intulit. Commisso tandem prope Lugdunum prelio, Albinus initio anni 197 fractus ac fusus, mortem sibi consciuisse perhibetur.

Neque tamen tunc omnino finitum est ciuile bellum. Superfuerunt etenim huius factionis fautores, de quibus ibidem Tertullianus noster: Sed et qui nunc scelestarum, ait, partium socii ac plausores quotidie reuelantur, post uindemiam racematio superstes, Ibid. cap. 38. At hec clarius ab Aelio Spartiano  hunc in modum explicantur: Multi sane post Albinum, fidem ei seruantes, bello a Seuero superati sunt . Ultus est igitur grauiter Albinanam defectionem, interfectis plurimis, genere quoque eius exstincto, iratus populo et senatoribus, Romam uenit. Tum deinde post memorata uaria Seueri itinera illud adiecit: Inter hec Pescennianas reliquias, Plautiano auctore, persequebatur, ita ut nonnullos etiam ex amicis suis, quasi uite sue insidiatores appeteret . Atque ex his posterioribus uerbis aliqui confici posse existimant Tertulliani Apologeticum in lucem prodiisse non solum post exstinctas, de quibus ille disserit, perduellium reliquias, sed post Plautiani etiam cedem, qui iubente Caracalla, anno Christi 204 aut 205 interfectus est.

 In huius autem opinionis confirmationem adduci quoque poterant subsequentia eiusdem Spartiani de hoc ipso Imperatore uerba: Multos etiam, quasi Chaldeos, aut uates de sua salute consuluissent, interemit, precipue suspectos unumquemque idoneum imperio, cum ipse paruulos adhuc filios haberet, idque dici ab iis uel crederet, uel audiret, qui sibi augurabantur imperium ; nam Tertullianus eodem citato a nobis capite dixit: Eadem officia, in principum scilicet solemnitatibus, dependunt, et qui astrologos, et aruspices, et augures, et magos de Cesaris capite consultant. .

Negari quidem non potest hanc argumentationem  non minimi profecto esse ponderis, si ethnici proximam Imperatorum mortem optantes, magos aliosque diuinandi arte peritos de solius Seueri Imperatoris salute semel tantum consuluissent. At certe Tertullianus hancce consultationem sepius propositam et repetitam fuisse haud obscure significat. Preterea si hec illius de iisdem seditiosis factionibus uerba: Sed et nunc. . . . quotidie reuelantur, attentiori animo expendamus, nonne inde colligi recte potest, de illis sermonem ab illo fieri, tanquam nondum penitus exstinctis, sed ad summum sopitis, caputque amplius attollere non audentibus? Nondum ergo Seuerus habuisse uidebatur apertas cum Plautiano simultates. Atqui Plautianus filiam suam Plautillam Caracalle eiusdem Seueri filio in matrimonium anno 204 collocauit.  Anno autem subsequenti ille, teste Herodiano, manifestam Caracalle, generi sui, qui tum uxorem suam oderat, audaciam furoremque ueritus, in eius imperium insidiis inuadere molitus est  Sed his retectis Caracalla illum, presente Seuero patre suo, iussit occidi. Ante hunc igitur annum Tertulliani Apologeticus, sed non multo prius scriptus uidetur. Quorsum enim Plautiani potius, quam Albini, et aliorum perduellium nomini pepercisset? Post annum itaque 197, quo Albinus uiolentas sibi manus attulit, et ante annum 204 aut 205, quo Plantianus necatus est, hunc Tertullianus librum confecit.

Probabile tamen quibusdam uidetur eum a Tertulliano profectum anno posteriore, quo Antonini Caracalle  decennalia Cesariani imperii celebrata sunt, atque ignis persecutionis, in christianos concitate, ardentius flagrabat. Nam de iis Tertullianus in hoc Apologetico sepius disputauit . Deinde uero plures quidem ab aliis Imperatoribus in christianos leges latas memorat, sed nullam a Seuero. Nonne ergo Tertullianus ante promulgata huius in eos edicta hunc Apologeticum librum diuulgauit?

At quamuis ille hoc in libro aduersus ethnicos, qui Principum solemnia non minus nefario, quam superstitioso ritu agebant, acerrime inuehatur, non de Caracalle tamen potius, quam Seueri aliorumque Principum solemnitatibus disserit. Ad christianorum autem persecutiones, et leges in eos scriptas, quod spectat, facile concedimus Seuerum imperii sui initio  iis reuera fauisse. Ipse siquidem Tertullianus testis est huiusce fauoris, cuius hanc reddidit rationem, Ipse etiam, inquit, Seuerus, pater Antonini, christianorum memor fuit . Nam et Proculum christianum, qui Torpacion cognominabatur, Euhodie procuratorem, qui eum per oleum aliquando curauerat, requisiuit, et in palatio suo habuit usque ad mortem eius, quem et Antoninus optime nouerat, lacte christiano educatus. Fatemur quoque nullam in Apologetico fieri legis ab eodem Seuero in christianos sancite mentionem.

uerum non inde certo concludi posse putamus illum editum fuisse postquam Caracalla, anno 211 solus imperare cepisset, atque ethnici eo iam regnante, in  christianos omnes crudelissime furebant ac bacchabantur. Tantus quippe erat ethnicorum in eos furor, ut is solus, ac uanus ueterum legum pretextus, ipsis ad quoslibet nunquam non excruciandos suffecerit. Neque id a nobis temere fingitur. Eosdem enimuero gentiles Tertullianus noster his compellat uerbis: Quoties in christianos deseuitis, partim animis propriis, partim legibus obtemperantes! Quoties etiam, preteritis uobis, suo iure nos inimicum uulgus inuadit lapidibus et incendiis! Ipsis Bacchanalium furiis nec mortuis parcunt christianis, quin illos de requie sepulture, de asylo quodam mortis iam alios, iam nec totos, auellant, dissecent, distrahant . Paulo autem prius ille dixerat: Nec ulli magis depopulatores christianorum, quam uulgus . cecum nempe et uesanum, quod sua proculdubio rabie, ac ingenito quasi furore, nullo autem legum prescripto ad uexandos necandosque christianos ferebatur. Huc accedit, quod ethnici in eos refundebant publicarum omnium calamitatum caussam. Ubi igitur aliqua accidisset, tum confestim, teste adhuc Tertulliano, conclamabant: Christianos ad leonem .

Adire tamen nobis uidemur aliquem, qui adhuc instabit hec aliaque plura in hoc Apologetico non potuisse ab Auctore nostro describi, quamdiu Seuerus Imperator fauit christianis, nec ullam aduersus eos legem dederat. uerum si nullius legis ab eo late Auctor noster meminit, id alii de industria factum esse opinantur, ne magis irritaret uiuentis tunc  Imperatoris animum, sed facilius ad saniorem mentem illum reuocare posset.

Ea porro sunt rationum momenta quibus diuerse de huius libri etate opiniones innituntur. At iis sedulo expensis, si hec posterior aliis preponenda tibi uideatur, fatendum est hunc librum uulgatum fuisse post excitatam ab eodem Seuero aduersus christianos persecutionem, non quidem anno 197 aut 198, ut quidam frustra opinantur, sed anno 202, quo idem Seuerus leges in eos reuera condidit, et decimum, ut ait Eusebius, imperii sui annum agebat .

At si quis iudicet non satis ualida esse huius opinionis firmamenta, is certe non diffitebitur ex his, que paulo ante annotabamus, recte profecto  colligi posse hunc Tertulliani librum in lucem ab illo emissum fuisse aliquo post Albini necem tempore, id est, post 197, quemadmodum obseruauimus, Christi annum. Quoniam uero Tertullianus ibidem significat repressos fuisse maiores factionis illius impetus, ac quasdam tantum superfuisse illarum reliquias, inde sane concludendum est, huius libri etatem anno 199 aut potius 200 consignandam uideri.

Urgebit tandem aliquis tunc Tertullianum, ut sepius dictum est, non attigisse quadragesimum quintum etatis sue annum. Atqui summa eruditio, que mirum in modum et passim ubique in hoc illius Apologetico refulget, prouectiorem etatem desiderare uidetur. Imo uero supernum, uti alii respondent,  diuini luminis et gratie auxilium. Preterea Tertullianus tam excellenti ac perspicaci ingenio preditus erat, ut quadragesimo etatis sue anno hac ipsa, aliaque maiori eruditione imbui, et ea totum hunc librum complere haud difficiliter potuerit.



ARTICULUS II. Quibusnam Antistitibus et presidibus hunc Tertullianus Apologeticum librum nuncupauerit.

Quanto apertius clariusque Tertullianus ipso Apologetici initio prodidit illum a se directum Romani imperii Antistitibus in aperto et edito, in ipso fere uertice ciuitatis presidentibus . tanto maiori animorum contentione inter eruditos disputatur quinam, cuiusue ciuitatis fuerint  illi presides. Apud plurimos quidem opinio iam dudum inualuerat his uerbis Romanum senatum significari; aliis tamen postea uisum est designari presides Carthaginis; aliis demum quotquot toto Romano in imperio presides erant.

Prime autem opinionis fautores nituntur his ipsis, que citauimus, Tertulliani uerbis. Non aliam enimuero urbem nisi Romam indicari arbitrantur. Et certe quis alius, inquiunt, esse potest ille apertus et editus ciuitatis uertex, nisi Romanorum Capitolium, quod Tertullianus periphrasi potius, quam suo nomine appellandum censuit? Nonne etiam in huius sententie confirmationem illud proferri poterit, quod de solis eclipsi, que Christo moriente contigit, scriptum ab illo legimus: Eum mundi casum relatum  in arcanis uestris habetis . Quenam etenim illa sunt, nisi Romanorum arcana, siue archiua, et chartophylacia, in quibus acta publica recondebantur? Nam ibi ille narrat Pilatum Tiberio Imperatori nuntiauisse non solum hanc eclipsim, sed ea etiam extraordinaria omnia, que ante et post Christi mortem acciderant. Quis autem facile non concedet Tiberium iussisse hec in iisdem reponi et seruari arcanis, ad que scrutanda Tertullianus Romanos prouocat?

Ad quod ille obscurius, hoc Eusebius clarius his, que nulla obscuritate inuoluuntur, retulit uerbis: Tertullianus Apologiam suam : Ad senatum romanum conscripsit. . Nec minimum quidem  roboris huic sententie eo afferri autumant, quod Tertullianus Rome diu commoratus sit. Rursus namque de illo Eusebius hec posteris scripto tradita reliquit: . Et Rome celeberrimus fuit . Huc quoque accedit Hieronymus , qui testificatur illum clericorum Romanorum uexatum fuisse inuidia et contumeliis. Ubi autem, nisi cum Rome degebat?

Sed nichil, inquiunt alii, obstat quominus Tertullianus, etiam dum Carthagine habitaret, illis inuidie et calumniarum aculeis pungeretur. Tam enim frequens erat inter Romanos et Carthaginenses commercium, ut quam Tertullianus meruerat summe eruditionis et  doctrine famam, ab inuidis Romane Ecclesie clericis potuerit lacerari. Nec alio certe, quam ad hanc illius famam Eusebius, uerbis proxime citatis, respexisse ipsis uidetur. Neque etiam his ille denotat aliquam Tertulliani in urbe Roma habitationem, sed maximam apud Romanos nominis et fame eius, ob singularem doctrinam scriptaque sua celebritatem.

Urgere tamen alii poterant, neminem prorsus diffiteri posse illum Romam saltem semel uenisse. Quis enim hoc negare auderet, quod ipsemet Tertullianus disertissime asseruit? Gemmarum nobilitatem uidimus Rome de fastidio illo Parthorum et Medorum, ceterorumque gentilium suorum, coram matronis erubescentem, nisi quo ad ostentationem fere habentur . At certe sicut semel,  ita sepius Romam ire potuit, ibique commorari. Optime quidem reponent alii: Sed quomodo probari poterunt alia Tertulliani in hanc urbem itinera, aut eum ibi reuera mansisse quando Apologeticum conficiebat?

Quamobrem plures arbitrantur illum prorsus Carthagine editum, oblatumque huiusce ciuitatis presidibus. Etenim ab illius, uti iam uidimus, exordio illos uocat, in aperto et edito uertice ciuitatis presidentes . Rursum uero alibi: In ista, inquit, ciuitate in qua suum elucubrabat Apologeticum. Atqui Roma non ciuitas, sed urbs, atque eo solo Urbis nomine per antonomasiam appellari solebat. Nonne enim hec ipsamet sunt eius uerba: Liberum. . . . consules senatus auctoritate,  non modo Urbe, sed uniuersa Italia eliminauerunt .

Deinde se tunc illinc abfuisse haud obscure Tertullianus ipse significat. Nam post citata proxime illius uerba dixit: Ecce in illa religiosissima urbe Aeneadum priorum, id est, Roma, est Iupiter quidem . uides hanc ab eo uocari urbem, et his uerbis, in illa, significari se ab ea fuisse remotum. Ad hec uero, ubi patrios et indigetes quorumdam nationum deos recenset: Romanas, ut opinor, inquit, prouincias edidi, nec tamen Romanos deos earum, quia Rome non magis coluntur, quam qui per ipsam quoque Italiam municipali consecratione censentur . At sane si hunc librum Romano senatui nuncupasset, non his uerbis, Romanas,  Romanos, Rome, sed potius istis: uestras, uestros, et a uobis, utique uteretur. Eumdem tamen in modum alibi adhuc locutus est .

Instant preterea nullam in hoc libro fieri senatus Romani mentionem, sed sicuti initio antistites et presidentes, ita et in fine presides compellari. Iam uero audisti priora eius uerba, nunc posteriora audias uelim: Sed hoc agite, boni presides, meliores multo apud populum, si illis christianos immolaueritis.  At eo nomine non appellat Romanos senatores, aut magistratus, sed alios in urbe ac prouincia, in qua manebat, Africa uidelicet et Carthagine presidentes et antistites.

 Quid uero, quod postquam ostendit humanas uictimas apud uarias gentes, et Romanos ipsos diis immolari, et in Catiline coniuratione humanum sanguinem degustatum, tum hec subiunxit: Longe excurro: hodie istic, id est, in ipsa urbe ubi hec scribebat, Bellone sacratos sanguis de femore proscisso in palmulam exceptus, esui datus signat  Quis ergo, inquient, non uidet ab illo suam ciuitatem a Romana aperte distingui?

Denique ethnicis opponit christianos, Deum non proconsulem timentes . Ethnici igitur hunc, minime uero illum timebant. Proconsul autem non Rome, sed in prouinciis hanc gerebat primam magistratus dignitatem. uerum alia superioris sententie firmamenta, quibus Romanos presules  compellatos esse ostendimus, his rationum momentis nec destruuntur, nec infirmantur.

Tertia itaque, et inter utramque, hactenus a nobis expositam, media illorum opinio est, qui arbitrantur hunc Apologeticum librum a Tertulliano directum fuisse non unius tantum ciuitatis, aut prouincie, sed totius, quam longe lateque patebat, romani imperii presidibus. At ea si probari possit, aliarum assertores poterunt secum facile reconciliari. Utrum autem uera sit, quia id ab eius patronis non satis accurate demonstratum est, a nobis diligentius inquirendum. Primo itaque constat hunc librum nullis nominatim, sed generatim presidibus missum esse et oblatum. Si qui enim nomine suo, nec alii preter illos appellarentur, nulla esse posset lis aut controuersia. Nam  iis hunc in modum nominatis, absoluta sane ac perfecta caussa erat.

Deinde uero fatentur omnes in hoc libro Romanos presides, nec semel quidem, compellari. Ecquid enim id negaretur, quod iam probatum est, atque his rursum uerbis confirmatur: Ut ad eos dominatores gentium adspiciam. Homo fuit Numa Pompilius  Neque tamen hos tantum presides, sed Quirites, et ipsam quoque plebem Romanam sic alloquitur : Ipsos Quirites, ipsam uernaculam septem collium, hoc est, urbis Rome, Plebem, conuenio, an alicui Cesari suo parcat lingua Romana? uerumtamen aliud est, inquies, aliquos in libro suo alloqui, aliud uero iis suum mittere et nuncupare librum. Recte quidem. Sed cur,  amabo te, omnes Romanos presides, Quirites, et plebeios nominibus suis appellauit, nisi quia suum ad eos librum mittendum esse certo nouerat?

At satis perspicue ostendimus, non Romanos tantum, sed alios etiam presides in hoc Tertulliani libro compellari. Exposita namque in secunde opinionis defensionem argumenta non minus aperte probant huncce librum aliis scriptum fuisse, quam Romano senatui, aut presidibus Romanis.

Huc accedit, quod auctor noster in hoc Apologetico, quemadmodum in duobus ad Nationes libris, communem omnium, quotquot in orbe terrarum erant, christianorum caussam agit. Sicut ergo hos ad cunctas nationes, ita Apologeticum librum ad omnes  Romani imperii presides ab eo missos fuisse, cui uerisimillimum non uidebitur?

Neque dixeris scriptum ab illo quoque, in christianorum defensionem, alium, ut ipse uocat, libellum, quem ad Scapulam, preposito illius nomine, direxit. Cur enim, obsecro te, huic quem, obiectas, libello Proconsulis proprium nomen inscripsit? cur in eo ubique se ad eum speciatim scribere significat? cur e contrario in Apologetico multo grauiori ac longiori libro, nullius plane singularis hominis, nec quorumdam presidum nomen ullibi inseruit? Nonne hec ipsa ratio est, quia Apologeticum omnibus generaliter ethnicis presidibus scribendum esse censuit? Et certe is uidetur esse primorum libri illius uerborum sensus: Si non licet uobis, Romani imperii  antistites, id est, qui in toto Romano imperio primarii, principes, et presides estis, in aperto et edito, in  ipso fere uertice ciuitatis, nimirum cuiusque presidentibus. Ibi enim indefinite dixit: Romani imperii antistites, qui in aperto atque edito ipso uertice ciuitatis cuiuslibet ad alios iudicandos presidetis. At hec interpretatio, et tertia opinio, id saltem habet commodi, quod facile tollat propositas ab aliarum sententiarum patronis difficultates, et ipsasmet diuersas sententias inter se conciliet. Nam hinc facile intelligitur cur quosdam presides aliquando, alios uero nonnunquam in hoc appellauerit libro, quem Carthagine scribebat. Omnia porro trium illarum opinionum argumenta siue  ab aliis proposita, siue a nobis adiecta candido simplicique more nostro exposuimus; ut que maioris, ac grauioris ponderis sint, omnes facile agnoscant, ac, quam ueriorem iudicauerint, opinionem amplectantur.



ARTICULUS III. Utrum Tertullianus huic Apologetico nomen inscripserit suum: de illius titulo, argumento, in capita diuisione, capitumque summariis.

Disputant eruditi nostre etatis scriptores utrum Tertullianus huic libro nomen suum prefixerit. uerisimilius enim quibusdam uidetur illud ab eo compressum; quandoquidem ab eius exordio palam expostulat sibi aliisque christianis publice defensioni  uiam precludi. Totidem quippe hec sunt illius uerba: Si denique, quod proxime accidit, domesticis indiciis  nimis operata infestatio secte huius obstruxit defensioni , liceat ueritati, uel occulta uia tacitarum litterarum ad aures uestras peruenire . Si ergo christianis non licuit caussam suam publice ac coram iudicibus defendere, quanto minus Tertulliano, tam acriter gentilium errores impugnanti; ne prolato suo nomine, caput certo et ineuitabili periculo temere offerret? Tum enim ille nondum superbum audacioremque montanistarum animum induerat, sed catholice Ecclesie obtemperantem  preceptis, quibus cuilibet christiano horrendis cruciatibus ac morti crudelissime ultro se exponere uetabatur.

Quid uero, inquiunt alii, si martyrii desiderio inflammatus, supplicia mortemque pro Christi confessione eo minus timuerit, quo ardentius eam optabat? Quid etiam, si persuasum omnino habuit nomen suum latere diu aliis non potuisse, sed fore ut ipso suo dicendi genere omnibus statim fieret manifestum? Quamuis ergo iudicibus palam se sistere ausus non fuerit; potuit tamen occulte, ut ipse loquitur, tacitarum litterarum uie suum nomen premittere, quod diu occultare non poterat. Nulla quoque uidetur esse ratio, cur in huius potius libri, quam aliorum ad Nationes et Scapulam titulo nomen suum  reticuerit.

Ceterum quidquid de tacito siue expresso Tertulliani nomine definiatur, nemini plane dubium esse debet illud saltem christianis non diu fuisse incognitum. Neque enim latuit Eusebio, neque Lactantio, qui hunc librum non dissimulato, uti uidimus, eius nomine citauerunt. Quosdam igitur huius libri codices ad manum habebant, ipso Tertulliani tempore haud dubie descriptos, in quibus nomen eius prepositum erat. In duobus autem antiquissimis nostris codicibus manuscriptis hic est illius titulus: Apologeticum Tertulliani; et in fine hec uerba leguntur: Apologeticum Quinti Tertulliani explicit. In ceteris quoque aliis codicibus, tam manuscriptis, quam editis, hic liber Apologeticum, aut Apologeticus inscribitur.  ueram autem esse hanc inscriptionem non probatur hoc tantum illorum testimonio, sed Lactantii etiam, a quo is liber Apologeticus appellatur, et Eusebii, a quo grecis hisce citatur uerbis : , id est, christianorum apologia, et defensio. Plures autem in rem adeo certam ac probatam citare tam nobis longum, quam aliis molestum foret.

Quantumlibet autem breuis sit hic titulus, totum tamen ipsius libri complectitur argumentum. In eo siquidem Tertullianus defensionem suscepit christianorum, planeque demonstrat illos contra omnia cuiuslibet naturalis diuine et humane legis prescripta propter solum nomen suum, nec caussa unquam  audita ab ethnicis condemnari, et occidi, qui omnium rei erant scelerum, quorum eosdem christianos falso falsius accusabant. Ex his itaque, que in proposita a nobis huius libri analysi fusius explicata sunt, apertissime conficitur totum illius argumentum eo titulo exhiberi.

Quamuis autem hic ipse liber in omnibus editis, ac manuscriptis etiam uetustissimis codicibus, uaria in capita sit diuisus, ea tamen diuisio a Tertulliano profecta non est. Ecquis enim quantumlibet parum eruditus, uel primo intuitu non deprehendit quam parum accurata, quamque imperfecta sit? Plurimis autem, qui nouas illius editiones adornarunt, illud ita persuasum fuit, ut hancce partitionem mutare non  dubitauerint. Conatum uero illorum qui improbet putamus esse neminem. At nullus etiam negabit eos scopum nondum attigisse, et hunc librum posse adhuc melius in capita distribui.

Porro autem, si certum sit hunc librum, capita Tertulliano non fuisse diuisum, longe profecto certius est ab illo edita non esse eorumdem capitum summaria seu argumenta. Et ea quidem in libris quacunque antiqua manu exaratis ita inepta sunt, ac prepostera, ut nichil peius fieri potuerit. Quamobrem posterioribus huius Apologetici editionibus prefecti studuerunt illa emendare; nec omnino quidem inutilis fuit eorum correctio, sed non ita absoluta, quin adhuc accuratiori castigatione indigeant.



ARTICULUS Iu. Quanto applausu hic liber susceptus, a quo grecam in linguam conuersus, quo stylo conscriptus, et utrum Tertullianus suscepto defensoris christiane religionis munere rite functus sit.


Summo sane omnium cum grecorum, tum latinorum christianorum applausu, communique approbatione susceptus lectusque fuit hic liber. Neque ad id probandum alio opus habemus teste, quam Eusebio, qui memorie prodidit illum tanto apud Grecos fuisse in pretio, ut ab eis uernaculam suam in linguam conuersus fuerit. Ab illo quippe his totidemque uerbis citatur: . . . , , . Tertullianus . . . . in Apologia ab ipso  quidem latine conscripta, postea uero in grecum sermonem translata.

At quidam nostre etatis Scriptores, eruditione sua conspicui, de huius grece interpretationis auctore inter se dissident. Nonnulli enim opinantur hunc ipipsum esse Eusebium. Sed hoc negant alii. Nam ubi idem Eusebius ex hoc libro plura transcripsit, que Plinius ad Tiberium de Christi miraculis retulerat, ibi multa pretermisit, que ad suum tamen propositum maxime conducebant. Sed non magni momenti est hoc argumentum. Maioris ponderis illud uidetur, quod plura testimonia, ex hoc adhuc libro ab eodem Eusebio desumpta, non satis accurate in grecum sermonem uersa sunt. Sed parum Ecclesie interest scire quis hunc librum grece sit interpretatus. Nobis autem  facilius persuadebitur eum grece redditum ante Eusebii tempora, et cum tyranni maiore persecutionis estu in christianos seuiebant. Non omnino siquidem obscure ille nobis significare uidetur hunc librum a se non antea lectum, quam greco idiomate diuulgaretur. Utcumque porro sese res habeat, inde profecto liquet quanti hec Apologia a grecis hominibus estimata fuerit.

Quid ergo, inquiet aliquis, nonne aliud longe diuersum Lactantius de illa iudicium his tulit uerbis? Septimius Tertullianus fuit omni genere litterarum peritus, sed in eloquendo parum facilis et comptus, et multum obscurus fuit. Ergo ne hic quidem satis celebritatis inuenit, id est, fame et laudis . uerum qui hec obiecerit is animum, queso, ad ea aduertat, que superius diximus, ac primum quidem a Lactantio laudari omnigenam Tertulliani nostri eruditionem . Deinde uero quod dixit illum non satis inuenisse celebritatis, ita intelligi non debet, ac si minus ualidis rationum momentis caussam egerit christianorum, sed propter difficilem, incomptam, ac multum obscuram dictionem atque elocutionem. Et sane qui hunc librum primariis, ut aiunt, labris attigerit, putamus esse neminem, quin statim fateatur illum frequentibus uerborum a bona latinitate alienorum spinis, salebris asperitatibusque respergi, et magna inuolui sepius obscuritate. At nullum quoque esse credimus, qui non fatebitur Tertullianum, si hoc in  libro lectores suos uerborum leporibus, uenustate sermonis et polite elegantisque orationis suauitate non deliniat ac delectet, miro tamen styli acumine, sententiarumque grauitate eos concuti, ac pleraque omnia illius argumenta tanti esse momenti ac ponderis, ut iis aut conuincantur equiores, aut pertinaciores conterantur atque obruantur. Neque tamen dissimulare possumus eum asperioris ingenii impetu nonnunquam raptum, quedam adhibuisse argumenta, que aut infirma, atque etiam falsa pluribus uidentur. uerum infra demonstrabimus eos non satis diligenter attendisse, quantum ille hoc in libro breuitati consuluerit, et plura que falsa putant, uera profecto deprehendi, si cum aliis, que ipse alibi fusius enarrat, attento animo componantur.

 Non iure autem prorsus immerito potest in hoc libro desiderari melior argumentorum dispositio et ordo, qui maius toti operi lumen attulisset, et quo Tertullianus sibi facilius conciliasset lectoris beneuolentiam et approbationem.

uerum nobis aliquis adhuc obiiciet Lactantium, qui hanc de eodem Tertulliani Apologetico tulit sententiam: Quanquam Tertullianus eamdem christianorum caussam plene perorauerit in eo libro, cui Apologetico nomen est; tamen quoniam aliud est accusantibus respondere, quod in defensione aut negatione sola positum est; aliud instruere quod nos facimus, in quo necesse est doctrinetotius sammam contineri . Declarat enim duo ab iis agi debuisse, qui christiane religionis defensionem  aduersus ethnicos suscipiebant. Primum erat iis respondere, qui christianos plurium criminum insimulabant. Secundum, doctrinam christiane religionis ita exponere, ac demonstrare; ut ea quilibet plene ac perfecte instrueretur. At ille primam huius causse partem, a Tertulliano plene peroratam fatetur, minime uero secundam. uerum satis Tertullianus proposito suo esse putauit insulsas euertisse ethnicorum, christianos cuiusuis grauissimi criminis accusantium, criminationes, ac uindicasse illorum innocentiam ac morum integritatem. Quam recte autem id demonstrauerit, ex data huius libri analysi atque aliis infra dicendis, fiet omnibus manifestum.

Deinde uero ille penitus intactam non reliquit christiane  doctrine institutionem, et explicationem. Nam precipua eius capita breuiter quidem, sed adeo sincere ac candide explicat, ut ab omnibus intelligi facile possit nichil esse et diuinis institutionibus, et recte rationi, sicut postea ostendemus, magis consentaneum. Sed Lactantius longiorem proculdubio desiderabat horum documentorum expositionem, ac probationem. uerum in superioribus nostris dissertationibus ostendimus non iustam omnino esse hanc querimoniam .



CAPUT III. De huius libri Apologet ici manuscriptis codicibus, editionibus, et uariorum in eum paraphrasibus, scholiis et obseruationibus.



ARTICULUS PRIMUS. De uariis huius libri manuscriptis codicibus.


Plures sane Apologetici, a Tertulliano nostro editi, codices manuscripti ad etatem usque nostram peruenerunt. Duos enim indicat Beatus Rhenanus, quorum opera huius aliorumque eiusdem Tertulliani librorum editionem adornauit. Primus Paterniacensis, in Paterniaci Transiurani cenobii, secundus in Hirsaugiensis monasterii bibliothecis asseruabantur. Uterque autem plurimis iisdemque fere omnibus sic scatet mendis, ut alter ab altero uideatur descriptus. Alium uero Tertulliani Operum codicem Sigismundus Gelenius uetustissimum, et optime, ut ipse ait, note  codicem nactus est ex Masburiensi cenobio: sed ille satis clare nobis non edisseruit, utrum hic Apologeticus unus ex Tertulliani libris sit, qui in hoc codice desideratur. Tres preterea exstant in bibliotheca uaticana eorumdem librorum codices, ex quibus, sibi ab illustrissimo Cardinale Sirleto subministratis, Alanus Copus diuersas ab editis lectiones collegit, transmisitque Pamelio, qui iis ad concinnandam nouam operum Tertulliani editionem usus est. Sed tria adhuc illa illorum exemplaria ipsi suppeditata sunt, et duo quidem ex S. Amandi ac Bauonis monasteriis, tertium Anglicum, quod penes se Ioannes Clemens anglus habebat. uerum neque Pamelius, neque alius quispiam nobis indicauit qualia quanteue antiquitatis ea sint.

 In nostra autem Gallia alii cuiuslibet etatis reperiuntur horum librorum manuscripti codices, ex quibus plures nullis aliis aut ueneranda antiquitate, aut eleganti charactere cedere uidentur. Ex iis unus Puteanorum olim fratrum asseruatur in Regis nostri christianissimi bibliotheca. Alterum uero Iacobus Bongartius possidebat. Ad utrumque autem Desiderius Heraldus singularem Apologetici editionem castigauit.

Nicolaus uero Rigaltius non magna sine indignatione conqueritur emendatissima Operum Tertulliani prima genuinaque exemplaria iam a longo tempore ab iis, qui Africani huius scriptoris dictiones capere non potuerunt, sic corrupta fuisse, ut uix ulla restituendi  ueri textus spes supersit. Sed fatetur tamen sue editioni plurimum lucis et ornamenti accessisse ex uariis lectionibus, a Rhenano, et aliis melioribus a Fuluio ac Iunio collectis et editis. Nos insuper admonet sibi ad manum fuisse memoratum codicem Puteanorum fratrum, et alterum Petri Pithei, ac uariantes codicis Fuldensis lectiones, in libro illustrissimi Monchalli, Tholosatum archiepiscopi, ex autographo, ut ipse ait, descriptas. Horum autem codicum, atque imprimis harum lectionum sibi missarum auxilio, textum Apologetici 250 in locis se emendasse gloriatur. At penitus tacuit cuius note et antiquitatis sint duo illi codices, et illud autographum, ex quo Fuldenses lectiones delibate sint.

Nos uero non solum duos illos primos nacti sumus  codices, sed alios etiam complures, qui quidem qualesue sint, explicandum est. Primus itaque Puteanus, charactere pulcherrimo circa annum Christi 900 descriptus peritioribus uidetur. In eo autem solus Tertulliani Apologeticus liber continetur, asseruaturque in christianissimi, ut diximus, regis nostri bibliotheca numero 3971 notatus, quem illustrissimus abbas Tellerius summa, qua solet, benignitate nobiscum a Nicolao Clemente communicari precepit.

Secundus Petri, ut diximus, Pithei olim fuit, et RR. Patrum Oratorii Iesu collegio Trecensi dono datus, in eorum bibliotheca custoditus, ad nos singulari prorsus illorum humanitate transmissus est. uiri autem in examinandis ueteribus codicibus magis exercitati, ex characterum forma illum undecimo circiter  seculo scriptum esse iudicarunt. Sed primi librarii Imperitia uariis passim fedatus est mendis, que alius doctior appositis obelis, atque ad marginem notis, aut correxit, aut corrigenda esse monstrauit.

Plures autem in eo codice transcripti sunt Tertulliani tractatus, quorum index in prima illius pagina exhibetur. uerum in hoc indice pretermissus est hic Apologeticus liber. Quamobrem suspicandi locus esse uidetur utrum post alios libros ab aliquo librario postea exaratus fuerit. Nam index ille eadem manu, atque alii libri scriptus est. Qui uero Apologeticum deinceps descripsit, is aliis imperitior et latine lingue ignarus, frequentes, quibus codex ille passim ubique scatet, errores reliquit. Alia quoque in eo, quam in aliis libris conspicitur uerborum contractio.  Quidam tamen, satis idonei scripture ueteris iudices, hunc librum, sicut alios, ab eodem librario exaratum existimant. In eo autem non integer ille Apologeticus liber exhibetur; sed duntaxat usque ad capitis trigesimi initium: cetera autem, que quartam totius libri partem continent, plane desiderantur.

Tertium codicem manuscriptum nobis suppeditauit uir illustrissimus, et omni laude maior, Achilles Harleus, qui postquam admirabili prorsus iuris scientia, equitate, probitate aliisque eximiis uirtutibus per multos annos Parisiensi senatui prefuisset; tanta animi fortitudine, quanto communi omnium desiderio se hac dignitate abdicauit, ac seruata semper eadem uite equabilitate mortuus est. Codex autem ille characteris  elegantia Puteano non cedit, neque centum post annos descriptus nobis uidetur. At plerasque in eo easdem, atque in illo, deprehendimus bonas et malas lectiones.

Quartus ac quintus codex Colbertine est bibliothece, numerisque 989, et 5,271 signati. Antiquior autem ab annis circiter 700, et recentior non ante annos 400 scripto uidetur traditus. Bibliothece uero illius prefectus cl. uir Carolus Duchesne nobis utriusque codicis, iubente illustrissimo abbate Colberto, copiam fecit.

Diuersas insuper lectiones ex duobus aliis codicibus manuscriptis accepimus, quorum primus monasterii est Morbacensis, in cuius fine hec leguntur uerba: Orate pro domno abbate Morbacensi. Is autem  ipse est Bartholomeus de Andelo, qui anno 1455 ac postea huic monasterio prepositus, collectos undique quamplurimos codices manuscriptos eadem subscriptione notari uoluit. Longe autem recentiori manu exarata sunt hec subiecta Apologetico uerba, quam ipse Apologeticus liber, qui 600 aut 700 abhinc annis scriptus apparet. uarias autem eius lectiones summa diligentia, et ad scrupulum usque decerpsit, ad nosque misit unus eiusdem monasterii monachus, cuius humanitati gratias nec minimas quidem habemus.

Alter codex manuscriptus, cuius uariantes ab editis lectiones ad nos misse sunt, unus ex iis est, quibus suam bibliothecam Rome ditauit abbas illustrissimus Iustus Fontaninus, sua satis notus erudiditione,  nec a nobis unquam sine debita laude nominandus. Hunc autem ille codicem subministrauit nostro Claudio Deuic, qui, licet maioribus studiis deditus, curauit erutas a se diuersas huius codicis lectiones ad nos transferri.

Quinque porro memoratos codices, Puteanum, Pitheanum, Harleanum, et utrumque Colbertinum, cum adornata a Rigaltio editione diligenter contulimus, atque ex hac collatione plurimas sane collegimus diuersas lectiones, que ab illo, nulla sepe sepius reddita ratione, sed propria, uti uidetur, auctoritate sepe sepius aut penitus resecate, aut immutate sunt. Fatetur enim se duobus duntaxat, uti diximus, codicibus, Puteano et Pitheano, et uariis Fuldensis lectionibus usum fuisse. At he lectiones  alieno plane in loco inuente sunt, nec scire Rigaltius potuit a quo, aut qua diligentia collecte fuerint. Nec magis compertum habuit, aut certe neminem admonuit cuius note, et etatis sit ille codex Fuldensis, cuius ut plurimum auctoritate textum immutauit Tertulliani. Nam ex collatis noua post illum cura Puteano, et Pitheano, aliisque memoratis codicibus, atque diuersis aliorum lectionibus, plane animaduertimus illos correctionibus Rigaltii omnino aduersari. Quis autem dixerit dubiam unius Fuldensis codicis fidem tot aliorum et meliorum et antiquiorum auctoritati esse anteferendam? Ne quis uero nobis minus, quam illi credendum esse existimet, quedam proponenda sunt huiusmodi amputationum et immutationum  exempla. In primo itaque Apolegetici capite hec tantum in Rigaltii editione leguntur; Omnes qui retro oderant, quia ignorabant, simul desinunt ignorare, etc. . In nostris autem exemplaribus manuscriptis, ac prioribus editionibus: Omnes qui retro oderant, quia ignorabant quale sit quod oderant, simul desinunt ignorare, etc. uidesne a Rigaltio reiecta esse hec uerba quale sit quod oderant? Neque dixeris ea a typographis omissa fuisse. Nam eumdem Rigaltium summe negligentie, nec ulli, qui editioni huiuscemodi operis preficitur, condonande, accusabis. Postea uero hec nec plura in eadem Rigaltii editione habentur: uenerem humana sagitta sauciatam, Martem, etc. , In iisdem autem editis et manuscriptis libris: uenerem  humana sagitta sauciatam, quod filium suum Aeneam, pene interfectum ab eodem Diomede, rapere uellet: Martem, etc. Numquid ergo et id typographorum oscitantie aut festinationi tribuendum? Sin autem Rigaltius hec ex margine, uel aliunde in textum intrusa putabat, cur nos huius additamenti non admonuit? Sed age, et alia ex auctoris nostri textu similiter resecata agnosces. Alibi quippe Tertullianus, ut testantur nostri codices, scriptum reliquerat: Dicam plane imperatorem dominum, sed uoce communi . At Rigaltio hec tria posteriora. uerba, tollere placuit. Nec multo post ille: Tanto abest ut imperator Deus debeat dici, non modo, etc. uerum in iisdem antiquioribus exemplaribus scriptum est: Tanto abest ut imperator dici debeat, quod credi non  potest, non modo, etc. Quis igitur hec uerba: quod credi non potest, ex textu sustulit, nisi ille, qui inutilia et superuacua esse arbitrabatur?

Quid uero, quod non modo excisa, sed transposita sunt ab eo isthec Tertulliani uerba: Licuit Epicureis aliquam decernere uoluptatis ueritatem. Quo uos offendimus, si alias presumimus uoluptates? Si oblectari nouisse nolumus, nostra iniuria est, si forte non uestra. Sed reprobamus que placent uobis; nec uos nostra de lectant . In aliis uero uetustioribus editis et manu exaratis codicibus: Quo uos offendimus, si alias presumimus uoluptates? Si oblectari nouisse uolumus, nostra iniuria est, si forte nostra, non uestra. Sed reprobamus que placent uobis, nec uos nostra delectant. Sed licuit  Epicureis aliquam decernere uoluptatis ueritatem, id est, animi equitatem et ampla negotia christiane. Sed hoc ultimum uerbum christiane in editis non inuenitur. Quid ergo? Numquid propter hoc solum uerbum, ab oscitante librario prepostere additum, fas alicui fuit textum Tertulliani immutare, peruertere, detruncare? Simili tamen modo Rigaltius deleuit alibi hec Tertulliani uerba: Deum tangimus .

Aliud adhuc huiuscemodi immutationum exemplum si uelis, non longe querendum est. Non enim multo post ille hec in eodem Tertulliani textu mutauit editorum et codicum manuscriptorum uerba: Non lauor diluculo, ubi scribi iussit: Non lauo sub noctem. Plura alia huius libri loca a Rigaltio pariter  interpolata, maleque mulctata possent facile proferri. Sed iis recensendis nunc, ne eadem repetantur, supersedendum esse duximus. De illis enimuero, que maioris momenti sunt, data inferius occasione agendum erit. Decreueramus quidem omnes prorsus uel a nobis, uel ab aliis excerptas uariantes huiusce libri lectiones ad nostre dissertationis calcem representare. uerum quia unus e sodalibus nostris, qui adornande omnium Tertulliani librorum editioni sedulam dat operam, poposcit hanc sibi prouinciam demandari, equioribus illius uotis satisfaciendum esse censuimus. Ad propositum itaque nostrum sufficere arbitramur precipua ac notatu digna in hac dissertatione indicare corrupta, interpolata, excisa, et immutata Tertulliani uerba; ut eius mens, et sententia possit  ab omnibus facilius intelligi.



ARTICULUS II. De uariis huius Apologetici, aliorumque Tertulliani librorum editionibus.

Pauca profecto inuenias ueterum Ecclesie Patrum opera, que sepius typis mandata sint, quam hic Apologeticus, alieque Tertulliani lucubrationes. Neque ille simul cum istis tantum, sed seorsim quoque publici iuris factus est. Nam is solus ex typographorum officina publicam in lucem studio ac cura Ioannis Baptiste Egnatii exiuit.

Altera autem huius Apologetici editio Lutetie Parisiorum facta est anno 1613, labore et opera Desiderii Heraldi, qui ei, ut suo loco annotauimus, M. Minucii  Felicis Octauium subiunxit .

Antea uero et postea ille Apologeticus liber cum aliis Tertulliani operibus aut plurimis, aut omnibus publice luci datus fuit. Precipuas autem eorum editiones ut breuiter recenseamus, primo quidem Beatus Rhenanus illa Basilee anno 1521, ac deinde anno 1528, typis excudi curauit. Ex his autem editionibus alie annis 1525, 1536, et 1538, eodem plane modo diuulgate sunt; alia uero anno 1562, curis Sigismundi Gelenii in uulgus prodiuit. Tum deinde anno 1580, aliam Renatus Laurentius de la Barre nobis procurauit, qua Tertulliani commentationes ueterum, ut ipse ait, et recentiorum exemplarium collatione emendate fuerunt. Nulla autem horum librorum editio  multiplicata magis fuit, quam illa, que curante Iacobo Pamelio, annis 1579, publicam in lucem emissa est. Nam ea rursus annis 1579, 1584, 1596, 1597, 1599, 1608, 1616, 1627, 1658, 1662 et 1664, uariis recusa fuit in Europe urbibus.

Preterea Ludouicus de la Cerda, primarius apud RR. e societate Iesu Patres theologie professor nouo labore, nouisque curis pleraque publicauit Tertulliani opera: sed ea presertim omisit, que ab illo aduersus Marcionem, et catholicam Ecclesiam scripta sunt. Duobus tamen tomis ea complexus est, qui anno 1624, 1630, ac 1641 e prelo exierunt.

Anno autem 1634, Nicolaus Rigaltius omnia quoque Tertulliani opera, uno tomo comprehensa, nouo  studio, nouisque typis edi curauit. Sed quod ad Apologeticum, de quo nunc disputamus, librum attinet, iam animaduertimus plura ab illo in africani scriptoris nostri, pro libito, propriaque auctoritate uariis in locis immutata, transposita, atque etiam penitus excisa.

Subsequenti tamen anno 1635, altera post eumdem Rigaltium editio Parisiis ex typographorum exiuit officina. Qui uero illi prepositus est, is nullo amplius manuscripto codice usus, uoluit librum Tertulliani de Pallio et Apologeticum ad Pamelii, reliquos omnes ad Rigaltii numeros recudi. uerum prefationis auctor in hoc plane aberrat, quod editos ab Rigaltio libros de Pallio et Apologeticum sic perfectos esse existimet, ut uideri possint ab illo luci publice primum  donati. Nam ex his, que paulo ante notauimus, et postea annotabimus, quis non uideat hunc librum a Rigaltio, pluribus in locis potius corruptum fuisse, quam emendatum, anno nichilominus 1641, tota illa ipsa editio talis iterum a typographis excusa est, qualis ab eodem Rigaltio adornata fuerat.

Que porro has editiones exceperunt, ee ad nullius deinceps manuscripti codicis, sed Rigaltiane tantum fidem adornate sunt. Priorem ex iis procurauit Georgius Ambianensis, minorita capucinus. Tres autem eam diuisit in tomos, quorum primus anno 1646, secundus anno 1648, et tertius anno 1650, diuulgatus fuit. Insignem uero prefixit toti operi titulum Tertulliani rediuiui, perinde ac si mortua eruditissimi illius africani opera ad uitam reuocasset. Nihil profecto  necesse est nostrum de hac inscriptione totaque editione interponere iudicium; quandoquidem alii quam plurimi suum, nec illud quidem ualde honorificum affatim tulerunt. Quidam tamen eruditi uiri plura sane in ea laudibus haud immerito, uti paulo post dicetur, digna iudicant.

Secunde tandem post Rigaltium omnium Tertulliani operum editioni prefuit Philippus Priorius, qui illam anno 1664, absoluit. Sed nichil ei de nouo addidit, nisi breuem de Tertulliani uita et neuis dissertatiunculam, nec interruptum importuna notarum mole textum, nouosque typographorum errores.



ARTICULUS III. De uariorum in Tertulliani Apologeticum scholiis, paraphrasibus, notis, et obseruationibus.


Plures sane uaria eruditione conspicui scriptores, qui in edendis Tertulliani libris curam impenderunt, aut aliud aliquid agebant, conati sunt obscuriora, aut notatu magis digna Apologetici illius libri loca suis obseruationibus, scholiis, paraphrasibus, et commentariis aut explicare, et illustrare, aut confirmare. Primo autem Beatus Rhenanus huic libro, a se edito, prefixit argumentum, sed longe quam par erat breuius. uerum hanc breuitatem suppleri posse putauit, subiectis nouis capitum, ut aiunt, summariis, quibus alia, in manuscriptis exhibita, emendare connixus est. Ad hec uero, in eodem, etsi breuissimo, libri huius  argumento tentauit paucissimis quibusdam obscuris eius locis lucem aliquam preferre.

Posthec uero Franciscus Zephyrus, cum animaduertisset quante utilitatis hic liber omnibus esse possit, ac ne studiosi adolescentes propter sermonis obscuritatem, corruptosque librariorum incuria locos, ab eius lectione deterrerentur, ipsius composuit ediditque paraphrasim. In ea autem, que textui Tertulliani minus quidem commode intermiscetur, plura loca intellectu difficilia explanare, ac uaria obcuritatis impedimenta remouere molitur. Tanti porro Pamelius hanc paraphrasim estimauit, ut illam in eum plane, quo in superiore editione, modum textui Auctoris nostri censuerit inserendam.

uerumtamen hec ipsa ab aliis, qui uariis huius libri  editionibus deinde prepositi sunt, atque imprimis Ludouico la Cerda plane penitusque reiecta est. At doctus iste uir, ne quis de hac omissione conqueri unquam posset, nouam edidit textus Tertullianei interpretationem. Singulis quoque capitibus subiecit notas suas, quibus, alias laude dignis, idem textus, non fine interrupta lectoris attentione legi haud facile potest. Sed plures etiam expostulant de inutilibus quibusdam ac longioribus notis, atque a Tertuliani proposito alienis digressionibus. Ab aliis nichilominus laudantur, ceterisque anteponuntur hactenus editis. In his itaque illud duntaxat desiderant, quod textum Tertulliani ad manuscriptos codices non castigauerit; quod omnia illius opera non publicauerit; quod pro sua eruditione non explicauerit et confirmauerit  tradita ab eo christiane religionis documenta.

Ab Heraldo autem, post editum a se hunc Tertulliani Apologeticum, adiectus est liber, ubi ab eo uocatur commentarius, quem notis tantum, a se inuicem plane disiunctis, composuit. Ne uero in illis a Tertulliani proposito longius excurreret, duos ei subiunxit digressionum libros, quibus difficilia et salebrosa eius loca complanare nititur. In his autem omnibus deprehenditur profana auctoris eruditio, sed sacrorum et obscuriorum christiane religionis dogmatum, a Tertulliano traditorum, explicationem frustra requiras. Plura quoque alia reliquit intacta, que explicatione et confirmatione procul dubio indigebant.

 Multas quoque in omnia Tertulliani opera animaduersiones edidit Laurentius de la Barre, quas se ex iis excerpsisse declarat, quibus Beraldus, Alciatus, Crinitus, Turnebus, uetranius, Homanus, Cuiacius, aliique peregrinis in locis quasdam intellectu difficiles Tertulliani dictiones explicare contendebant. Sed quia hec spectant ad grammaticam, ibidem adiecit Rhenani notas, quas quidem, quia Romanorum et Hispanorum censuram non effugerant, a se prius correctas esse significat. At quia paucas admodum easque breuissimas addidit, uixque ullam dedit Apologeticum hunc librum, uides sane quid ab eo de rebus theologicis exspectare debeas.

Maioris itaque pretii estimantur Pamelii in hunc  aliosque Tertulliani libros annotationes. Non minima quippe, uti aiunt, consperguntur sacra profanaque eruditione, que lectoribus prodesse potest. Sed hoc in eis culpant, quod Pamelius a proposito sepius digrediatur, plura congesserit inutilia, et interiecta, sicuti diximus, Zephyri paraphrasi, interruperit Tertulliani textum, quem debebat in hoc et aliis libris, meliorum codicum ope, pristine, si fieri potuerit, restituere integritati.

Rigaltius itaque iis omnibus spretis postque habitis, nouas scripsit in hunc Apologeticum, aliaque Tertulliani Opera notas et obseruationes. uerum quoniam plurimas, ab eruditis hominibus profectas, haud merito prorsus iure pretermisit, ille rursus publici iuris facte sunt in uno uolumine quod  anno 1635, editum est. Collecte autem fuerunt ex Pamelio, Latino Latinio, Beato Rhenano, Ioanne Mercerio, Edmondo Richerio, Theodoro Marcilio, Ioanne Wowerio, et Gabriele Albaspineo Aurelianensium Episcopo.

Persuasum autem eruditi quidam uiri habuerunt hoc uolumine diuulgate a Rigaltio operum Tertulliani editioni coniuncto, hanc ceteris omnibus fore perfectiorem. Sed preterquam quod in illo notarum uolumine omittuntur aliorum, sicuti la Cerde non minus utiles note, et explicationes; quid, amabo te, sperandum de Rigaltio, qui ad emendandum Tertulliani textum, nec ipsos, sicuti diximus  quos pre manibus habebat, nec alios manuscriptos codices aut legere, aut sequi curauit? Deinde uero non minima  quidem in notis suis scribendis fuit illius audacia, quam in prefatione sua excusare coactus est. Sed paucos admodum inuenias, quibus omnino accepta sit illius excusatio.

Minus quidem temerarie sunt, sed non magis probantur longissime, et ad nauscam usque coniecte a Georgio Ambianensi obseruationes. Nam in illas ea omnia instrusit, que aliam ob caussam, et ad publicas, uti uidetur, conciones corrogauerat. Nonnulli tamen fatentur in iis aliqua esse utilia, ac presertim in capitum scholiis, que in aduersa textus Tertulliani parte ab ipso exhibentur.

Denique Priorius uarias selegit eruditorum uirorum Rhenani, Pamelii, la Cerde, Salmasii, Albaspinei, aliorumque quorumdam animaduersiones; quibus et  quasdam a se excogitatas identidem interseruit. Sed he tam leuis sunt momenti, ut qui eas approbauerit, uix ullus reperiatur. In hoc tamen utcunque laudandus, quod omnes illas animaduersiones et notas in paginarum inferiori margine, absque ulla textus Tertulliani interruptione, excudi uoluerit. Nam eo modo lectoris commoditati melius consultum est. Sed quis negligentie uitium, ei unquam condonabit, qui ad opera Tertulliani nouis typis recudenda aggressus, nullum plane cum editis contulit manuscriptum codicem, sed solam Rigaltii editionem, de uerbo ad uerbum secutus fuit?

Ex iis porro, que de tot tamque uariis operum Tertulliani editionibus hactenus a nobis disputata  sunt, quis nobiscum non fatebitur nullam prorsus esse que perfecta et omnibus numeris absoluta dici merito possit? De litteraria igitur republica is proculdubio bene merebitur, qui sacra profanaque eruditione non parum imbutus, nouam parabit Apologetici et aliorum Tertulliani operum editionem. Sed ante omnia textus illius summa fide et diligentia ad manuscriptos codices gallicanos, italicos, germanicos, anglicanos, ac ueteres editiones recognosci debet et castigari. Plures enim supersunt saltem Apologetici libri optime note codices, quos nemo hactenus cum editis contulit. At si uarias ac notatu dignas lectiones, ex illis excerptas, bona fide exhibeat, de uero genuinoque Tertulliani textu certius iudicium ferri poterit.



CAPUT Iu. De duobus Tertulliani ad nationes libris.



ARTICULUS PRIMUS. Analysis libri primi ad Nationes.

Duobus ad Nationes libris caussam Tertullianus adhuc egit christianorum, duasque utrumque librum satis aperte diuisit in partes. In prima siquidem prioris libri ostendit christianos nec auditos, nec defensos falsissimis, iniquissimisque preiudiciis a gentilibus uexari, condemnari, ac crudelissime necari . Planum uero secunda in parte omnibus facit falsa omnino esse, quorum christiani accusabantur, crimina, horumque reos reuera esse gentiles . In prima autem secundi libri parte demonstrat, quam uana et absurda sit ficta a uarrone triplex ethnicorum Theologia, que ab eo physica, mythica, ac plebeia siue gentilis appellatur . In secunda autem parte demonstrat deos Romanorum falsos esse, planeque commentitios . Sed hec paulo enodatius explicanda sunt.

Primum itaque ethnicis uitio uertit, quod implacabili odio christianos persequerentur, tametsi qui, qualesue sint penitus ignorarent, nec scire unquam uoluerint. Ubi primum enim illos agnouerant, statim desinebant odisse, christianamque religionem ultro amplectebantur. Neque id negari poterat, quod clamabat quotidiana ipsorum de multiplicato christianorum  numero querimonia. Non sinit autem Auctor noster sibi obiici hos, ut fieri aliquando solet, in malum conuersos. Nullam quippe mali notam habet christiane religionis professio, cuius neminem aut pudet aut penitet, ac de qua omnes gaudent et gloriantur .

Si qua uero fuissent christianorum crimina, ad ea utique declaranda illos ethnici questione ac tormentis cogere debebant. At e contrario iis nomen suum uel sponte negantibus, uel negare coactis confestim credentes, fateri quoque debebant nichil mali in eorum religione posse deprehendi. Suis preterea legibus quilibet iudices tenebantur quorumuis criminum reos interrogare que, qualia, et quanta hec essent,  qui eorum socii, et receptores, ac ea tandem in scripta damnatorum sententia nominatim enuntiare. At nichil tale in christianorum damnatione factitatum, nec aliud eorum sententia pronuntiatum, nisi christianum nomen. Solum ergo nominis crimen erat; sed hoc ipsum nomen nichil barbarum, infaustum, inhonestum sonat, sed uel unctionem, uel saltem suauitatem, aut bonitatem, quando ab ipsis gentilibus chrestiani corrupte uocabantur .

At hi plane desipiebant, qui solo auctoris nomine sectam christianorum se odisse causabantur . Non enim Platonicos, aut Pythagoreos, ob Platonis, aut Pythagore, nec medicos ob Erasistrati, nec grammaticos ob Aristarchi nomen oderant. Quis etiam nesciat nefas esse sectam aliquam odio habere nisi,  quid in ea odio dignum sit, antea aduertatur? Ethnici tamen nec christianam sectam, nec eius auctorem nouerant, nec uolebant cognoscere. Ad hec uero, per ipsos cuilibet ethnico licebat, quam uellet philosophorum, tametsi reipublice ac principibus infensorum, sectam amplecti. Eos quoque solos philosophos uexabant, qui ueritatem ex parte docentes, aspernabantur illorum deos. Ita sane Socratem damnauerunt, quanquam Apollinis oraculo renuntiatus fuisset mortalium omnium sapientissimus. Non mirum itaque si illorum in christianos odium ueritas pepererit. Sed uide, queso, quo insanientis animi furore. Fatebantur eos omnes meliores factos, qui eiurato falsorum deorum cultu, suum dederant christiane religioni nomen. Sed in illos hoc solo nomine  crudelius seuiebant, eosque nocentes et sceleratos esse malebant quam christianos.

Contra tamen obiiciebant ethnici quosdam ex christianis pessimos esse, ac uitiis sceleribusque perditos . uerum hi, inquit Tertullianus, pauci admodum erant; qui quidem, sicut neui corporis, ita secte sue ostendebant prestantiam. Quicunque porro, et quotquot illi fuerint hi, non secus ac philosophi, sectam suam flagitiis infamantes, erant ueri desertores, nomine tenus christiani, imo hoc indigni nomine.

Urgebant gentiles sectam christianorum reuera malam esse, ut pote que imperatorum legibus damnata sit . At nonne eedem, regerit auctor noster, imperatorum aliorumque iuste leges statuerunt neminem unquam condemnandum, nisi prius  criminis alicuius sit rite conuictus? Cur ergo ethnici christianos nec auditos nec conuictos condemnabant? Nonne plures etiam date sunt ab eorumdem ethnicorum legislatoribus iniquissime leges, postmodum emendate, uel antiquate? Denique iniusta lex, qualis in christianos lata fuerat, nullum exigit honorem aut obsequium.

Nec instare poterant ethnici leges in christianos ab iis sancitas, qui illorum crimina communi popularique fama compererant. Nonne enim fama, fatentibus iisdem ethnicis, malum est quo nullum uelocius? Sed illa tandiu tantum uiuit, quandiu incerta, falsa, et mendax est. Ubi enim res est certa, ibi hec fama desinit. Inuestiganda igitur illius origo, atque exspectandum  tempus, quod omnia reuelat. Quis autem ab ipso christiane religionis exordio obiecta christianis infanticidia, incestus, aliaque scelera in eorum synaxibus unquam deprehendit, patefecit, prodidit? Numquid ipsimet christiani? Sed summo silentio sua mysteria tegebant, nec poterant tam horrenda crimina, si illorum conscii fuissent, sine capitis periculo prodere. Numquid gentiles? Minime quidem. Quamuis enim christianos in suis synaxibus quotidie obsiderent, nemo tamen hec deprehendisse, nec ullus domesticus pretio corruptus, se aut uidisse, aut celauisse unquam testificatus est.

Preterea christiani sectatoribus suis leges Christi sedulo obseruantibus pollicebantur eternam felicitatem. At dic, queso, utrum non insano penitus homini  credibile fiat illam aliquando promissam fuisse iis, qui tanta scelera perpetrassent? Nemo etiam gentilis, uel minimo humanitatis sensu preditus, ea perpetrare ausus unquam fuisset. Ergo nec ulli christiani, quorum eadem ac ceterorum hominum natura, nec Cynopenne erant, nec Sciapodes, nec antipodes .

Quis autem non rideat ethnicos, qui ridiculo pueri, a muta nutrice educati, primoque uocis sono pronuntiantis, commento probare contendebant christianos Phrygibus aliisque nationibus esse posteriores? Quis enim nesciat christianam gentem, que a Iudeis ortum duxit, esse ceteris antiquiorem? Quamuis autem aliis recentior foret, tertia tamen post Grecos et Romanos natio inhumanissimis superstitionibus addicta non erat .

 Instabant ethnici christianos, ob deorum contemptum, omnium cladium esse auctores, atque idcirco exterminandos . Sed uariis Tertullianus exemplis demonstrat mundum grauissimis calamitatibus, uti aquarum inundationibus, igne celesti, ac generali diluuio perturbatum, obrutumque fuisse, antequam ipsimet ethnici deos suos finxissent, ac fundate essent urbes, in quibus nati, commorati, et sepulti sunt. Quid uero, quod postea hi eximii dii non potuerunt ab aliis cladibus suos eripere cultores?

Secunda huius libri in parte Auctor noster ostendit ipsosmet gentiles eorumdem criminum esse conscios, quorum christianos arguere frustra conabantur.  Nam hi qui antiquos, sed impios ritus a christianis repudiatos immerito querebantur, illi ipsi a maiorum suorum legibus, institutis moribus desciuerant cultu, uictu, ipsoque sermone, ac nunquam satis a se laudatas reiecerant uetustates.

Deinde uero christiani deos, quos nullos esse nouerant, contemnere non potuerunt. Ethnici uero quos ueros esse, ac se colere uenditabant, penitus adspernabantur. Pluribus siquidem spretis, et repudiatis, quosdam tantum a se selectos honorabant. Nonne etiam contumeliose a senatu eiecti sunt deus Alburnus, Liber, Serapis, Harpocrates, Anubis, et statue illorum euerse? Quid diis adhuc magis iniuriosum, quam sine senatusconsulto eos coli non  posse? Quid magis ignominiosum, quam a priuato quolibet homine domesticos pignorari deos, publicos uero in hastario uenditari? Quid turpius, quam pro templi solo, aditu, stipitibus, ostiis exigi mercedem? Que maior deorum infamia, quam senem in Saturno, imberbem in Apolline, in Marte militem, in uulcano fabrum consecrari, quam diis maximis equales facere mortuos homines, quam punire per deos, non uero per genium Cesaris deierantes, quam pessimas quasque uictimarum partes iis sacrificare? Quid tandem deorum maiestate magis indignum, quam ab Homero aliisque petis impune decantari uenerem sauciatam, uinctum Martem, Iouem ab aliis diis lacessitum, flentem, luxuriantem, suaque adulteria dinumerantem? Quid plura? Nonne iidem dii deridebantur  in theatris, et Lentulorum, atque Hostiorum comediis, ubi, cunctis plaudentibus, mimi et histriones ridiculam plane agebant Cybeles pastorem suspirantis personam, uel Iouis elogia et ignominias decantabant? Nonne dii infamabantur a perditis hominibus, qui in cauea representabant Atym castratum, crematum Herculem, Ditem gladiatorum deducentem exsequias, ac Mercurium mortuos examinantem? Quis ergo diffitebitur huiusmodi deos, ab his ipsis, qui eos finxerant, gentilibus longe magis, quam a christianis contemni et derideri ?

Age uero, ethnici a mendace Tacito decepti, falso asseuerabant a christianis adorari asini caput . Sed ipsi gentiles reuera totos adorabant asinos cum sua Epona, suisque cum presepibus consecrabant  bestias. Qua uero ratione christianis crimini dabant, quod crucem Christi colerent, cum ipsi Atticam Palladem et Cererem Phariam a crucis stipite non discrepantem uenerabantur? Nonne etiam recte crucis parti superstruebant deos suos; et integris crucibus uictorias, cantabra, siphara, et signa militaria, que maximo habebant in honore ?

Quidam uero ex illis perperam opinati sunt Solem a christianis adorari, quia uerum Deum suum, facie ad eumdem Solem conuersa, precabantur, ac die Dominico spiritali indulgebant letitie . uerum improbi isti calumniatores negare non potuerant morem ethnicorum fuisse simili modo factitios deos suos precandi, atque illis dicandi unum hebdomadis diem, quem Dominico proximum, longe diuerso ac  Iudei ritu, celebrabant.

Tum deinde Tertullianus acriter, inuehitur in bestiarium quemdam, Iudaice religionis desertorem, qui in Circo picturam Dei christianorum sub forma asini circumtulerat cum hac inscriptione: Onochetes . Nam quanto longius istud a ueritate abhorrebat, tanto certius erat ab ethnicis adorari deos cornutos, caprigenas, ac monstris omnino similes.

Nihil quoque falsius fingi poterat, quam a christianis sacra inter mysteria occidi infantem, eiusque sanguinem potari. At plane constabat ab ethnicis contra leges suas recens natos trucidari infantes, aut summa crudelitate iniuriis eris necandos exponi,  aut elici eorum sanguinem, totosque precoquos deuorari .

Quid uero impudentius quam christianos falsi omnino nocturni incestus ab iis accusari, qui inficias ire nequibant gentiles Persas cum matribus suis palam coire, quique Oedipum scelus illud in theatro representantem magno cum applausu laudabant incitabantque. Quin etiam isti ipsi cum liberis suis, quos, sicut diximus, exposuerant infantes, nec amplius agnoscebant, sepius infami incestu commiscebantur . Ne quis autem illud gratis fictum obiiceret, ab auctore nostro confirmatur celebri exemplo, quod Fusciani Urbis prefecti tempore, nec paulo ante acciderat, quam hos libros scripsisset.

Pergit ille, palamque facit christianos frustra publicos  hostes ab ethnicis ideo proclamari, quia non adorabant imagines Cesarum, nec per eorum genium iurabant . Plane enim ostendit hoc ipsum in crimen merito uocari rebelles illas nationes, que ab imperatoribus debellate, Parthicorum, Medorum, Germanicorum cognomina eis pepererant. Nonne etiam publici hostes fuerunt Romani, qui conspirauerunt aduersus imperatores suos, eosque in palatiis suis nuper in Gallia occiderunt? Nonne etiam publici hostes dicendi sunt, qui illos uexauerunt omni contumeliarum genere in ludis circensibus, uel famosis libellis ad eorum statuas appensis? Denique quinam publici hostes, num christiani, qui nolebant deum uocare Imperatorem; uel gentiles, qui contra conscientiam illum non sine irrisione appellabant deum,  ac per eius genium deierantes, peierare non uerebantur?

Nouum porro hi scelus christianis inferebant, mirabilem uidelicet in quibuslibet cruciatibus pro religionis sue ueritate perferendis constantiam . Sed qua, queso, fronte et audacia? Nam ipsi maximis laudibus efferebant Regulum, qui primus crucis supplicio; reginam Aegypti, que bestiarum morsu; uxorem Annibalis, que, sicuti Dido, uoluntario igne uitam finierunt? Nonne etiam laudabant atticam mulierem, que post acerbissima tormenta linguam suam, ne secretum proderet, in tyrannum exspuit? Nonne etiam gladiatoribus laudi tribuebant, quod a se inuicem, aut a bestiis necari, quod quidam uiuos se comburi, quod Lacones se flagris cedi laniarique  constanter paterentur?

At certe eo magis laudanda erat inuicta christianorum in horrendis cruciatibus fortitudo, quod illos, non sicut ethnici, ad aucupandam inanem hominum gloriam tolerabant, sed quia certissime exspectabant futuram corporum resurrectionem, ultimum Dei iudicium, atque eternam pro meritis mercedem . Neque hanc propter exspectationem exsibilandi erant ab ethnicis, qui asserebant animas hominum in alia etiam bestiarum corpora migraturas, futurum Minois ac Rhadamanthi iudicium, ac postea impios eterno igne, pios autem in ameno loco uitam eternam transacturos.

 Postremo Tertullianus ex hactenus disputatis concludit christianos, etiamsi omnium, quorum falso accusabantur, criminum rei fuissent, non puniendos tamen uexandosque ab ethnicis, qui eadem perpetrasse reuera conuincuntur . Denique quamuis christiani se criminum reos esse dixissent, maxima nichilominus diligentia ethnici inuestigare debebant an hec uera essent, ac legitimos audire, examinare horum criminum testes ac conscios. Sed nolebant hec a legibus suis statuta obseruare, ne agnita christianorum innocentia, eos amarent, quos odisse ac de medio tollere decreuerant. uoluntaria igitur ignorantia errores suos amabant, oderantque ueritatem.



ARTICULUS II. Analysis libri secundi.


Secundo in libro, duas quoque in partes diuiso, ostendit Tertullianus falsos esse gentilium deos, prauosque ac reiiciendos eorum cultus . Quacumque enim maiorum auctoritate stabiliti uideantur, illorum falsitas adeo manifesta est, ut omnibus, qui se sponte non excecauerint, facillime agnoscatur. Indomitam itaque horum obstinationem ut frangat Tertullianus, ea primum refellit, que uarro, omnium sui temporis uirorum eruditione prestantium facile princeps, in suis de religione libris tradiderat. Triplex autem ibi ille distinguit deorum genus: primum physicum, siue philosophorum; secundum mythicum, seu petarum; tertium gentile seu populorum. Sed primum, inquit  auctor noster, incertis nititur coniecturis, secundum meris fabulis, tertium ridiculis deorum adoptionibus, cultuque insano et turpissimo. Ea ergo omnia tam falsa sunt, quam communis unaque esse debet omnium de uero Deo sententia, unanimisque consensus.

Summa quippe erat physicorum seu philosophorum de Dei natura dissensio, que non aliunde, quam ex ipsius ignorantia oriebatur . Sapientiam itaque frustra profitebantur, cuius initium est Dei timor. Quomodo autem eum timere potuissent, quem, quis qualisque sit ignorabant? Promptum tamen illis erat hunc uerum Deum ex sacris nostris Scripturis cognoscere. Sed que ex puris hisce fontibus hauserant, ceca glorie libidine ducti, uariis corruperunt argutiis, et exinde uarias scissi sunt in partes.  Platonici siquidem docebant Dei prouidentia omnia administrari; contra Epicurei id plane penitusque negabant. Asserebant iidem Platonici Deum intra, Stoici uero extra mundum esse positum. Fatebatur Diogenes se nescire quid in celo agatur, quiue dii sint: prius uero Thales Milesius Creso de diis illum interroganti nichil prorsus respondere potuit. Socrates uero illos existere non quidem credebat, sed iussit tamen gallum gallinaceum Aesculapio immolari.

Quid plura? Dionysius deos trifariam diuisit: primo in eos, qui sub adspectum nostrum cadunt, ut sol et luna; secundo in alios qui non uidentur, ut Neptunus; tertio in alios, qui assumpti sunt ex  hominibus, sicuti Hercules et Amphiaraus. Triplex etiam, sed diuersum deorum genus excogitauit Arcesilaus, nimirum Olympios, Astra, et Titaneos. Posteriores uero tantum duos Xenocrates admisit, quemadmodum plerique Aegyptii non plures, quam solem et lunam, celum et terram. Suspicabatur autem Democritus deos omnes ortos esse cum superno igne, cuius instar Zeno naturam esse uoluit. Unde uarro docuit mundi animum esse ignem, quo quippe exstincto, morimur.

Ad id tamen unum he omnes, quantumuis diuerse, opiniones conspirare uidentur, ut non alios Philosophi illi deos esse putauerint, quam mundi elementa, aut que ex iis oriuntur . uerum Tertullianus hec uigilantium hominum somnia esse demonstrat.  Nam Deus ex se ipso est, ingenitus, et eternus, qui nec initium habet, nec finem unquam habebit. Atqui elementa partes sunt mundi, quem Plato creatum esse fatetur, et solus Epicurus increatum esse somniauerat.

Ad hec uero, si mundus et elementa dii sint, animalia esse debent, atque hoc ipso mortalia sunt, ac diuinitate carentia. Nec audiendus est uarro, qui garriebat ea esse quidem animalia, sed que ex se ipsis mouentur, et idcirco immortales dii censendi sunt. Nam quoquo modo hec elementa moueantur, sunt profecto corporea, ac proinde destrui cum possint, dii esse nequeunt. Deinde uero, etsi sese mouerent, motus tamen sui principium acceperunt ab alio, qui quamuis non uideatur, omnium motuum primus auctor est, et idcirco uerus solusque Deus.

 Nec sinit Tertullianus sibi obiici nomen grecum a cursu ac motu, quo elementa predita sunt, reipsa deriuari . Nam uera Dei denominatio non aliquam, que oculis nostris conspiciatur, non secus ac cursus et motus, qualitatem significat, sed supremam maiestatem ac substantiam. Quid uero, quod plures ethnici deos suos bene multos immobiles esse predicabant. Nemo insuper inficias unquam ibit elementa componi materia, quam simplicissima Dei natura pati non potest. Et certe Zeno materiam mundi a Deo seiunxit, eumque per illam, tanquam mel per fauos transire arbitratus est. Sed dicas uelim, quo physici pacto mundum, ac comprehensa in eo elementa deos esse asseuerant? Plato enim ipsum hunc mundum censet esse rotundum, capiteque carentem. Epicurus uero:  Que supra nos, inquiebat, nichil ad nos? solemque duntaxat pedalem esse effutiebat: contra Peripatetici illum toto terrarum orbe longe maiorem esse opinabantur. Nonne ergo tales deos fingere summa dementia est? Denique Thales Milesius celum rimando in puteum cecidit. Quid autem casus ille indicat, nisi uanam fuisse curiositatem physicorum, qui rerum naturam frustra scrutati uerum illius artificem Deum omnipotentem non cognouerunt?

Instabat uarro tribuendam elementis diuinitatem, qua homines aut summis beneficiis sibi deuinciunt, aut premunt incommodis . uerum respondet Tertullianus elementa rerum prosperarum uel aduersarum esse tantummodo instrumenta, uerumque  Deum, cui seruiunt, esse illarum auctorem. Nam sicuti egroti sanatio non medicamentis, sed medico, et mors hominis non gladio aut lancee, sed latroni aut hosti tribuende, sic prospera et aduersa non elementis, sed Deo, equo meritorum iudici, adscribenda sunt. Constat preterea elementa minui, intercidere, ac regi ab aliquo . At uerus Deus nec minui, nec pati aliquid potest, omniaque regit, ac moderatur.

Transit inde Tertullianus ad secundum deorum genus quod uarroni mythicum seu petarum cognominare placuit . Finxerunt autem pete hos deos esse heroas, qui post transactam mortalem hominum uitam, preclaris factis adepti sunt diuinitatis premium. Pessimo autem hoc exemplo Romani suos  reges, aliis peierantibus, deos similiter renuntiarunt. At quinam, amabo te, fuerant illi petarum dii? Homines utique sordida aut scelerata origine procreati, qui per uite sue curriculum in omni sese uolutarunt genere scelerum. Quamobrem Plato petas ipsumque Homerum, tanquam improbos deorum criminatores, ciuitate pellendos esse censuit. Quin etiam ethnici, quantumlibet impudentes, christianis tantam deorum infamiam exprobrantibus, nichil aliud respondebant, nisi meras esse fabulas petarum. uerum etsi petis se non credere clamarent; fictos tamen ab illis deos Cererem, Ideam matrem, Saturnum, Herculem non solum uenerabantur, sed horrenda quoque eis sacrificia faciebant. Quis igitur hos petarum deos non summa sine impietate ab ethnicis  coli et uenditari non fatebitur?

Nec minus certe insulsum erat tertium deorum genus, quod uarro gentile, seu plebeium esse docebat . Non alii quippe erant hi dii, quam illi, quos quidam populi ad arbitrium ac libidinem adoptatos, ab aliis nec uisu, nec auditu, ac ne nomine quidem discernebant. Tales Tertullianus memorat Atargartim, Celestem, uersutinam, Obodam, Dusaren, Belenum, Deluentinum, uisidianum, Numentinum, Ancariam, Preuerim, et Nortiam. Eadem uero licentia factum ille putat, ut Aegyptii, qui bestias colebant, patriarcham Ioseph Serapidis nomine deum habuerint et honorauerint. Recte igitur ex dictis concludit falsissimos esse illos populorum deos; quando quidem solus uerus Deus ubique presens  et omnium dominus, ab omnibus pariter colendus et adorandus est.

Secunda huius libri parte Romanorum deos ille speciatim explodit et euertit . Eos autem uarro prepostere diuisit in dubios, certos, et electos. Nam quis, inquit auctor noster, nisi amens, incertum dubiumque deum honorat. Certos uero deos et selectos qui habet ac ueneratur, is alios profecto spernit ac reprobat. Inepta est igitur illa diuisio deorum, qui paulo melius distingui poterant in communes et proprios. uerum primi, siue communes, iidem sunt ac publici et aduentitii, qui paulo ante memorato a nobis et confutato deorum physico uel mythico genere comprehenduntur. Supersunt itaque  tantum proprii Romanorum dii, qui uel ex deuictis hostibus rapti, et Romam asportati erant, uel penates et lares, quos unusquisque priuata in domo sua peculiarique ritu colebat. At hi omnes homines fuerunt, qui ob egregia quedam facinora dii post mortem insulsa plane consecratione facti sunt. At quenam, ait Tertullianus, unius ex eis, uerbi gratia Aenee, erant merita? Num pietas in patrem et filium? Sed is uel suam, sicut Antenor, prodidit patriam, uel eam, relicto Priamo et Astyanacte, flagrantem deserendo, non imitatus est feminam Punicam, que se cum filiis in ardentis patrie ignes iniecit. Numquid melior Romanis, qui pro salute principum aduersus liberos et coniuges iurabant? Si quid porro patrem humeris gestando promeruit nonne Argiui  iuuenes matrem suam, ne in sacris piaculum faceret, tanquam iugales uexerunt? Si suum ille patrem aluit, nonne filia quedam maiori pietate patri suo, in carcere posito, admouit ubera? Magis ergo illi diuinis honoribus digni erant, quam ignauus timidusque Aeneas, qui post prelium Laurentinum nunquam comparuit. Numquid etiam diuinitatis honorem meruit Romulus, qui interfecit fratrem suum, alienasque rapuit uirgines? Numquid Hercules propter Augie fimum eiectum, Penelope propter castitatem, Sanctus propter hospitalitatem iura diuinitatis potius, quam Sterculus, quam filia Fauni, quam Ulyxes consequi debebant?

Quid uero de aliis longe turpioribus diis dicendum? Quid, obsecro te, diuinitatis est in Larentina  meretrice publica, et Romuli nutrice? Quid femina, que in ab Herculis edituo post ridiculum ludum uitiata, ipso Hercule iam mortuo se compressam fuisse gloriabatur? Quis patienter ferat infamem Antinoum a Romanis deum haberi? Alios tamen non minus turpes deos hi commenti sunt, quos nuptiis ac procreandis liberis preesse stultissime predicabant. Tales sunt Conseuius, Fluuionia, uitumnus, Sentinus, Diespiter, Candelifera, Prosa, Farmus, Albana, Runcinia, Potina, Edula, Abeona, Domiduca, uolumnus, uoleta, Pauentina, uenilia, uolupia, Prestitia, Peragenor, Consus, Iuuenta, Fortuna, Barbata, Afferenda, Mutunus, Tutunus, Pertunda, Subigus, Prema, et alii quorum officia nominibus suis appellare uel minimus pudoris  sensus prohibet .

Omnes porro Romanorum deos, ut simul et semel Tertullianus precidat, ipsam petit illorum originem, quam uarro a Ioue, Iunone et Minerua orditur: sed que a Saturno illorum parente repetenda est . Non hic autem, multo minus eius filii, deus unquam esse potuit, qui e Celo seu Chrono et Terra genitus, patrem suum castrasse perhibetur. Nec dicendum hec allegorice de tempore terreque fecunditate explicari. Clarissimi siquidem scriptores Cassius Seuerus, Cornelius Nepos, Tacitus, Diodorus, et alii disertissime asseuerant Saturnum reuera hominem fuisse, qui uariis orbis terre partibus peragratis, in Oenotria seu Italia exceptus, monti et urbi, ubi sedem  fixerat, ac toti Italie suum imposuit nomen. Quia uero ille tanquam ex inopinato appulerat, nec cogniti erant eius parentes, de celo lapsus ferebatur. Ne quid autem ethnici mutire auderent, hoc recepto ab illis Sibylle testimonio confirmat.

Itaque cum nullus ambigendi locus detur, quin Saturnus homo fuerit, inde certo colligitur, quos ethnici ortos ex illo, ac postea mortuos sepultosque fatebantur, hos reipsa fuisse homines . Atqui mortui homines non possunt esse dii, nisi uel a seipsis, uel ab aliis suam acceperint diuinitatem. A se autem ipsis eam non habent. Non enim siuissent se primum fuisse homines, tot tantisque humanis infirmitatibus obnoxios. Neque etiam suprema diuinitate ab alio aliquo donati sunt, nisi ceteris omnibus fictis diis potentiore,  qui proinde solus uerus Deus dici debet. Deinde nulla prorsus assignari causa potest, cur uerus Deus alios fecerit deos. Non quidem ut sibi auxilio essent, uel ornamento. Deus enim omnipotens nullius ope uel ornatu indiget. Neque aliquos homines propter eorum merita deos fecit. Quid namque merebatur Saturnus, filiorum suorum deuorator; aut Iupiter patris subductus furori, sororis adulter, qui ut alia stupra et adulteria securius faceret, bouis, imbris aurei, cygni, aliasque formas induisse perhibetur? Tam impii ergo et scelerati huiusmodi homines diuinitatem nunquam meruerunt.

Neque ii etiam dii sunt, quos Dionysius Stoicus in natiuos et factos distinguit . Tertullianus siquidem uel unico Herculis exemplo, sed quod plane  sufficit, insulsissimam hancce opinionem euertit. Non enim diuinitate dignus erat Hercules, quia feras interemit; quandoquidem plures occiduntur a gladiatoribus, neque etiam quia terrarum percucurrit orbem; nam Asclepiades Cynicus, pluresque philosophi maiori mendicitatis labore cunctas lustrauerunt totius mundi partes. Numquid ergo deus est, quia ille se contulit ad inferos? Sed quibusnam eorum uia patet? Pergamus, si placet. Nonne eximius ille Hercules constuprauit feminas? Nonne ob amissum puerum militiam deseruit Argonautarum? Nonne lasciue uxoris uenenis circumuentus, accenso rogo, necem sibi ipse consciuit! Quis ergo mentis sue compos homo hunc credat esse deum? Quo etiam pacto Aesculapius potuit deus renuntiari, qui, ut narrat argiuus  Socrates, patre incerto natus, ob medicine peritiam fulmine Iouis, quemadmodum eius mater, percussus fuit. Athenienses tamen illum matremque eius, sicut Thesca, adorant.

Nec celo ac diuinitate magis digni Castores, Perseus, Erigone, exoletus Iouis, siue Ganymedes, sicuti nec canes, scorpiones et cancri, quos romani in astra transtulerunt. Quis uero sine risu illa audiet nomina deorum, quos Romani certis quibusdam urbium ac domorum locis prepositos arbitrabantur? Ab iis quippe uocantur uiduus, Ceculus, Orbana, Arguis, Lana, Ascensus, Leuicola, Forculus, Cardea, Limentinus, aliique singulis quibusque uite officiis prefecti. Sed hi solis pene Romanis cogniti, si dii  fuissent, ceteris omnibus nichil opus erat .

At ingrati plane sumus, inquiebant Romani, si diuinitatis honores iis denegemus, qui uite necessaria nobis inuenerunt. Tribuendi igitur sunt, ait Tertullianus, hi honores Catoni, qui ficum uiridem, et Pompeio qui cerasa Romam primi attulerunt. Sed nichil hac ratione futilius. Non enim fructuum inuentor, sed auctor et creator uerus Deus est. Et certe noue artes ab hominibus quotidie inueniuntur; nemo tamen harum inuentores deos esse dixerit .

Instabant Romani se sua in deos pietate ac religione meruisse totius mundi dominatum. Itane uero, inquit Tertullianus? Numquid turpis Sterculus Romani imperii fines propagauit? Numquid Iupiter antri Idei, Crete patrie sue, ac iucundissimi nutricis sue odoris oblitus, his pretulit capitolium? Numquid  Iuno Carthaginis, quam Samo olim preposuerat, penitus immemor, uoluit eam a Romanis subuerti? Sed horum, aliorumque imbellium deorum nec ulla fuit aduersus fata potestas, nec potuerunt suas urbes prouinciasque aduersus hostium suorum arma tueri.

Ad hec uero, Romanorum imperium antea fundatum fuit quam ulla deorum essent simulacra, cultus ac sacra, que postmodum a Numa Pompilio introducta sunt. Bellis itaque accreuit illud imperium, atque idcirco pari sacerdotum ac ciuium cede, pari rerum sacrarum atque profanarum ruina, totque sacrilegiis, quot tropheis ac triumphis. Denique quis nescit funditus euersa fuisse regna Assyriorum, Medorum,  Persarum, Aegyptiorum, qui non minore pietate, quam Romani, deos suos colebant? Solus ergo Deus, unus et omnipotens, regna dispensat, minime uero Romanorum aut aliorum gentium dii, quos tam factitios esse constat, quam illorum, a quibus coluntur, falsas uanasque religiones .



ARTICULUS III. uariis rationum momentis ostenditur Tertullianum horum librorum esse auctorem, et noua Hoornbeeki id negantis opinio refellitur.

Testatum nobis Hieronymus fecit editos fuisse a Tertulliano preter Apologeticum alios ad Gentes libros, de quibus ad Magnum hec scripsit in uerba: Quid Tertulliano eruditius? quid accuratius? Apologeticus eius, et contra Gentes libri cunctam seculi obtinent  disciplinam . Quis autem non uideat hos, de quibus agimus, designari libros, et ab Apologetico distingui? Quamuis enim in Agobardi codice, de quo infra dicendum, inscribantur Ad nationes, eumdem tamen atque Ad gentes titulum esse quis diffitebitur?

Huc accedit Augustinus, qui Tertulliani nostri opinionem refellendo, eius nomine hosce libros, tametsi paulo obscurius, citauit: Non dico, inquit, quod facetius ait Tertullianus fortasse, quam uerius: Si dii seliguntur ut bulbi, utique ceteri reprobi iudicantur.  Scimus quidem nonnullis uisum ibi citari illius Apologeticum. Sed persuasum alii ita habuerunt non alios ibi, quam  ad Nationes libros citari; ut inde illorum textum corrigi uoluerint. Et certe postea ostendemus Augustinum ibi ad hos potius respexisse auctoris nostri libros, quam ad Apologeticum.

Preterea hi libri in uetusto Agobardi codice manuscripto non semel inscribuntur ipso Tertulliani nomine. Secunda enim illius in pagina hec legimus: Hic sunt Tertulliani libri: Ad nationes liber I. Item Ad nationes liber II. In primi etiam libri fine: Tertulliani Ad nationes liber I. explicit. Incipit liber secundus Ad nationes. Huius porro codicis librarius in prima eius pagina litteris maioribus scripsit: Liber oblatus ad altare Sci Stephani ex uoto Agobardi Epi, id est, Episcopi. Atis, inquiunt, ipse est Agobardus lugdunensis archiepiscopus, qui Caroli Magni filiorumque eius etate, atque ineunte seculo nono florebat.  Tum itaque descriptus fuit ille codex ex alio proculdubio antiquiore, in quo, atque aliis haud dubie pluribus, hi libri prefixum similiter habebant Tertulliani nomen. Communis igitur non eo tantum Agobardi, sed superioribus etiam seculis, opinio erat Tertullianum horumce ad Nationes librorum esse auctorem.

Quamuis autem tanti roboris ratio nobis deesset; horum tamen librorum argumentum, etas, atque in primis styli scriptionisque genus, ac summa cum Apologetico affinitas, illos a Tertulliano profectos esse demonstrant. Ex ipsa siquidem a nobis iam exhibita eorum analysi euidentissime patet illorum scriptorem in hoc esse totum, ut palam omnibus faciat christianos contra legum omnium prescripta ab  ethnicis iniquissime uexari, eorumque criminum falso accusari, quorum reuera conscii erant ipsimet gentiles. Scripti sunt ergo hi libri, ipsa Tertulliani etate, cum ethnici tam ceco, quam effrenato furore in christianos adhuc seuiebant. Denique nichil in eis siue de christianis, siue de gentibus dictum est, quod Tertulliani etati non conueniat, ipsumque eius tempus non indicet.

Singularis quoque horum librorum stylus, insolitum dictionum uerborumque genus, plane ostendunt Tertullianum esse uerum illorum parentem. Nam peculiaris eius ac propria ceterisque dissimilis eius elocutio in eis ubique passim emicat, ac cito citius a quolibet lectore deprehenditur. Ad hec uero, in illis sepius occurrunt non solum eadem atque in Apologetico  propria insolitaque Tertulliani uerba, sed integre etiam eedem periodi. Neque id longa inductione probari necesse est, quod facile obuium, atque ex postea dicendis manifestum omnibus fiet. Nonne autem tanta utrorumque librorum affinitas et connexio satis aperte demonstrat illos ab uno eodemque scriptore, nimirum Tertulliano, esse compositos?

Miramur itaque recentiorem quemdam, magni certe apud suos nominis uirum, qui audacter pronuntiat sibi plane non uideri Tertullianum horum librorum reuera esse auctorem. Sed quibus, putas, rationum momentis? Non aliis pene quam iis ipsis, quibus ei potissimum uindicatur: Non uidetur mihi, inquit, auctor esse Tertullianus, non eius stylus et materia,  que fere eadem que in Tertulliani Apologetico, inde potius hausta, et per aliquem forte Tertulliani emulum, aut studiosum ad eum efformata . Nouum sane et mirum est illud argumentandi genus! Idem stylus, inquit doctus ille uir, et eadem est Apologetici et librorum ad Nationes materia; ergo hi libri non a Tertulliano, sed ab eius emulo aut studioso compositi sunt. Quid, si inde nos similiter concludamus Apologeticnm non ab illo, sed ab eius emulo aut studioso esse confectum? Numquid respondebit hunc librum Tertulliano ab aliis scriptoribus adiudicari? At nos etiam mox ostendimus ipsi quoque ab aliis adscribi illos ad Nationes libros.

Deinde uero eruditus ille uir nobiscum fatetur,  quod negare non potest, eumdem esse horum librorum et Apologetici stylum. At, nec ille, nec alius unquam negabit Tertulliani stylum dicendique modum ita ipsi proprium et peculiarem esse, ut uix ac ne uix quidem ullus unquam potuerit illum imitari. Nonne ergo hinc, ut peritiores critici solent, longe potiori iure concludendum est eumdem Tertullianum horum trium librorum esse reuera parentem?

Instat Hoornbeekius eamdem preterea esse illorum materiam idemque argumentum. Sed quid inde? Numquid idem christianus auctor duos diuersos de eodem argumento, ac potissimum in christiane religionis, ab ethnicis tanta iniquitate, quanta seuitia uexate, defensionem libros conficere, aut scriptos retractando reficere, corrigere, augere, minuere non  potuit? Nunquam certe is, qui hec nobis obiectat, illud inficiabitur. Nam ipse, sicut alii omnes, palam confitetur Tertullianum libri ad Scapulam uerum esse auctorem. Atqui in hoc libro idem atque in Apologetico, et duobus ad Nationes libris argumentum, uidelicet christianorum iniquissime uexatorum caussa, sed que breuius agitur. Ad hec uero libri ad Nationes, ad alios quam Apologeticus, et liber ad Scapulam directi sunt. Quid uero quod paulo post demonstrabimus alia plura in Apologetico, quam in libris ad Nationes, ac uice uersa pertractari? Denique ostendemus Tertullianum ualidis rationibus ad hos libros post Apologeticum scribendos compulsum fuisse.

Urget tamen Hoornbeekius auctorem libri primi ad Nationes dixisse nondum elapsos a Christo nato  annos ducentos: in libro autem de Monogamia circiter centum et sexaginta . Sed leuissimas rationes alia longe leuiori confirmare frustra nititur. Nam etsi constaret nullum librariorum in numeris describendis subesse errorem, ac certum foret initium horum annorum ab ipso Christo duci; non inde tamen concludi potest libros ad Nationes Tertulliano esse abiudicandos. In ipso siquidem horum primo legimus: Aetati nostre nondum anni CCL . Ac non multo post: Ut supra edidimus etatis nostre nondum anni trecenti . Numquid ergo hunc librum non ab uno eodemque auctore editum esse dixeris? Quis  sane mentis homo ita unquam argumentatus est? Quis non uideat ab eodem scriptore, chronographum non agente, dici reuera potuisse nondum a Christo fluxisse 200 annos, et alibi annos circiter CLX elapsos esse? Sed nos sane pruderet, tederetque tam uanam singularemque opinionem refellere, nisi quidam postea huic, quem magnis laudibus extollunt, nouo auctori subscripsisse uiderentur.



ARTICULUS Iu. Quo tempore hi libri publicam in lucem prodierunt.

Quo ipso tempore Tertullianus his ad Nationes libris componendis operam dederit, dictu nec promptum nec facile est. Quedam tamen in eis etatis note atque indicia nobis sese offerunt. Primo etenim in  libro legimus latam paulo antea a Fusciano, Urbis prefecto, sententiam in quemdam patrem, qui cum filium suum recens natum exposuisset, elapso dehinc tempore, sibi amplius non cognitum, a seque emptum, constuprauerat . Atqui Capitolinus meminit Fusciani, Urbis prefecti, cui Pertinax proxime successit . Initio autem anni 193. hic imperator creatus, post tres circiter menses occisus fuit. Non diu ergo post Pertinacis mortem Tertullianus hos libros edidisse dicendus est.

Neque obiicias illum in eodem libro scripsisse: Aetati nostre nondum anni 250, id est, a christiane religionis exortu . Nam postea adhuc scripsit: Ut supra edidimus,  etatis nostre nondum anni trecenti . Nihil ergo penitus certum et exploratum inde concludi potest. Maiorem enimuero annorum numerum assignare ille procul dubio maluit, ne ethnicis ullum cauillandi locum preberet. Preterea ex duobus illis numeris, nondum anni 250 et 300 tam disparibus, quid certum colligi potest? Si quid autem inde colligere uelis, prius definiendum tibi erit, quo Tertullianus anno assignauerit ere christiane initium.

Nonnulli itaque existimant horum librorum etatem certius agnosci posse ex aliis illius uerbis, quibus ethnicos sic adloquitur: Ex uobis nationibus quotidie Cesares, et Parthici, et Medici, et Germanici sunt . At hec, inquiunt, Caracallam  spectant, qui Germanis Parthisque deuictis, Germanici Parthicique agnomine anno 216 insignitus est. Non male quidem, si Caracalle soli hec honoris cognomina data fuissent.

Clarius ergo horum librorum etatem indicant hec subsequentia Auctoris nostri uerba: Adhuc Syrie cadauerum odoribus spirant; adhuc Gallie Rhodano suo lauant . Nam ibi proculdubio designantur Pescennius Niger, et Clodius Albinus, qui cum a Seuero Imperatore defecissent, ille in Syria, hic in Gallia, cum suis copiis profligati cesique fuerunt. Atqui hec, que in eiusdem Tertulliani Apologetico memorantur, contigerunt anno 194, uel 195, aut potius anno 197, sicuti supra fusius explicauimus  . Paulo igitur post hunc annum hos Tertullianus ad Nationes libros, sicut Apologeticum diuulgasse dicendus est.

Quidam uero ex subsequentibus illius uerbis: Temporum qualitas robu . . . . ris antiquitatis exegerit ingenia duriora: at nunc tranquillitas pacis et ingenia mitiora , arbitrantur confici posse hec ab illo tradita, cum Christiani sub initio imperii Seueri optata pacis et otii tranquillitate fruerentur. At Seuerus ille persecutionem in eos excitauit datis anno 202 edictis. Antea igitur Tertullianus hos, inquiunt, libros confecerat.

Sed animaduertendum est illum his uerbis induxisse ethnicos, perperam obiicientes duriora fuisse suorum ingenia maiorum, qui ad quoslibet etiam acerbissimos  cruciatus patienter ferendos comparati magis erant, quam alii etatis sue homines, quorum ingenia tranquillitas pacis et otii mitiora reddiderat. Si tamen hec ipsa Auctoris nostri uerba de uera christiane Ecclesie pace intelligenda esse contendas, ac probaueris, ultro tibi assentiemur. Inficias nemo tamen ibit ex superius dictis certius colligi hos ad Nationes libros et Apologeticum non multo post annum 197. publicam uenisse in lucem. Quinam autem ex iis primum prodierint, alia est inter eruditos controuersia, iam a nobis excutienda.



ARTICULUS u. Utrum hi duo ad Nationes libri ante uel post Tertulliani Apologeticum scripti fuerint.

 Qui duos ad Nationes libros post Apologeticum scriptos fuisse autumant, hi ratione triplici opinionem suam stabilire conantur. Primo enim Apologeticum anno circiter ducentesimo, atque initio commote ab imperatore Seuero aduersus Christianos persecutionis, editum suspicantur; libros autem ad Nationes iam prouecto Caracalle imperio, et postquam hic imperator Parthici Germanicique nomen accepisset. uerum iam ostendimus nutare penitus huiusce posterioris de Caracalla assertionis fundamentum.

Secunda illorum ratio est, Christianorum defensionem, que totum et Apologetici et librorum ad Nationes complectitur argumentum, plenius in his quam in illo pertractari. Sed a nobis postea demonstrabitur quam uero parum similis sit hec coniectura.

 Tertiam rationem sumunt ex uerbis et periodis, qui aliis occurrunt in libris, quos Tertullianus post suam ad Montanistas defectionem diuulgauit. Quasi uero nec alia his quoque similia reperiantur in aliis eius libris, ac presertim Apologetico, ubi longe plura eadem atque in libris ad Nationes occurrere fatentur.

Quam infirma autem hec rationum momenta, tam ualida nobis uidentur alia, que ex his ipsis ad Nationes libris erui possunt. In his siquidem non semel Tertullianus promittit multa se alibi explicaturum. Ne uero aliquid dubii et incerti proferri quidam causentur, ea non urgebimus, que Tertullianus, postquam probauit Christianos ob suum duntaxat nomen uexari, continenter addidit: Sed dum hec ratio suo loco ostenditur,  uos, quam insequimini ad expugnationem nominis, edite rationem . Nihil enim ibi diserte pollicetur a se deinceps agendum, sed rem ipsam a se satis explicatam significasse nobis uidetur.

At clarioribus profecto uerbis spondet fore ut alibi longiorem instituat de futura corporum resurrectione, eternisque hominum post mortem aut premiis aut penis disputationem. Hunc enim ille loquitur in modum: uiderimus de fide istorum, dum suo loco digeruntur, , id est, scriptis tradenda disponuntur et preparantur. Ubinam uero hoc ille aduersus ethnicorum ineptias digessit ac tradidit? Non in his quidem ad Nationes libris, sed sub finem Apologetici sui, quem potius quam alium  librum designasse haud immerito dixeris .

Tum deinde, ubi alias ethnicorum, christianos omnis publice cladis caussam esse clamitantium, calumnias refellit: Postmodum, ait, obtundentur expositione totius nostre discipline . Die autem, obsecro, ubinam ille ad diluendas hasce gentilium criminationes hanc christianam doctrinam exposuit. Non in his certe ad Nationes libris, sed in pluribus Apologetici capitulis, uti uel ex sola patet, quam supra dedimus, huius libri analysi .

Preterea pollicetur se aliquando probaturum falsa esse de Deo non modo ethnicorum petarum, sed diuinandi etiam artem profitentium documenta: Delibanda  enim, inquit ille, nunc est species ista, cuius suo loco ratio reddetur . Quo ergo in libro illam, qua gentilium inepte accusationes redarguantur reddidit rationem? Nonne in Apologetico, ubi eam fuse explicatam legimus ?

Quid plura? Ubi ille rursus gentilium, qui infanticidii Christianos impudentissime postulabant, audaciam retundit, illos his compellat uerbis; uos si de memoria abierunt que cede hominis, queque infanticidiis transegisse, recognoscetis suo ordine. Nunc enim differimus pleraque, ne eadem uideamur ubique retractare . uides profecto ibi duo ab Auctore nostro diserte enuntiari. Primo quidem plenius a se ipso demonstrandum gentiles  homicidii atque infanticidii esse reos. Atqui id ille nullibi fusius quam in Apologetico demonstrat. Secundo palam declarat multa se distulisse, alibi a se fusius enucleanda, ne eadem aliis in libris repeteret, ac retractaret. Sed ubi, queso, hec aduersus gentiles uberius, quam in Apologetico disputauit?

Quis ergo, iis omnibus, que retulimus, accurate expensis, non fatebitur Tertullianum, cum hos ad Nationes libros exarabat, nos ad suum misisse Apologeticum quem tum conficere meditabatur ? Prius igitur libri ad Nationes, quam Apologeticus ab illo editi sunt. At ex assignata a nobis huius etate satis aperte colligi potest illum, ad datam scribendi Apologetici fidem liberandam, non  longum interposuisse temporis spatium, nec moram pati potuisse, quin Christianorum caussa, sicuti apud uniuersas nationes, ita apud eorum presides, iudices ac magistratus perorata, illorum innocentiam omnibus patefaceret. Si ergo Apologeticus liber circa annum Christi 200, quemadmodum diximus, publicam in lucem emissus est, hi duo ad Nationes libri paulo ante diuulgati fuerant .



ARTICULUS uI. De horum librorum argumento, et utrum illud plenius perfectiusque in eis, quam in Apologetico pertractetur.

Plura quidem in superiori articulo retulimus Tertulliani uerba, quibus testatur se plura in his ad Nationes libris pretermisisse, que in Apologetico  fusius explicare decreuerat. At hec plane repugnant illorum opinioni, qui contendunt harumce commentationum argumentum in libris ad Nationes uberius, perfectius, meliorique ordine, quam in Apologetico pertractari. Animum enim nescio qua ratione induxerant acre, uehemens, acutum auctoris ingenium, igneumque illius acumen passim ubique in his micare libris, sed eum uiolento illius impetu raptum, plura scripsisse, que non satis meditata, polita, limataque sunt. uerum ruit plane hec opinio, si Apologeticus post libros ad Nationes ab eo, sicuti uidimus, profectus fuerit.

Preterea constat plura magni sane momenti in Apologetico disputari, que in libris ad Nationes omissa sunt, tametsi nonnulla in his uicissim libris,  et neutiquam in illo legantur. Cunctis autem ut hec magis plana ac perspicua fiant, exhibendum censuimus indicem capitum, in quibus eadem aguntur. Inde enim unusquisque facile iudicabit, in quibus hi libri a se inuicem discrepant.


INDEX CAPITUM In quibus Apologeticus et libri ad Nationes, inter se conueniunt.
Caput 7.
Liber primus ad Nationes.	Apologeticus.
Caput 1.	Cap 1.
Caput 2.	Cap. 2.
Caput 3.	Cap. 2 et 3.
Caput 4.	Cap. 3 et 46.
Caput 6.	Cap. 4.

Cap. 7 et 8.
Caput 8.	Cap. 8, non totum.
Caput 9.	Cap. 40 et 41.
Caput 10.	Cap. 12, 13, 14 et 15.
Caput 11, 12, 13 et 14.	Cap. 16.
Caput 14, 15 et 16.	Cap. 9.
Caput 17.	Cap. 35.
Caput 18.	Cap. 50.
Caput 19.	Cap. 47, 48, 49.
Liber secundus ad Nationes.	Apologeticus.
Caput 12.	Cap. 10.
Caput 17.	Cap. 25.

uides sane ex hoc indice cum Apologetico concordare  primum ad Nationes librum, si huius excipias caput quintum, in quo petita ab ethnicis ex malis quibusdam christianis argumentatio diluitur; et caput ultimum, quod totius libri conclusio est. Secundus autem liber ad nationes in septemdecim capitula diuisus est, quorum quindecim nichil cum Apologetico commune habent. In octo autem prioribus ex his quindecim capitulis Tertullianus fictum a uarrone triplex deorum genus physicum, mythicum, plebeium, in septem uero posterioribus uenditatos Romanorum deos exagitat et explodit.

Ex quinquaginta uero Apologetici capitulis ne media quidem pars cum duobus ad Nationes libris congruit. Cum ceteris autem dissidet, in quibus Tertullianus explicat asseritque quam uera sint Christianorum  documenta, quam casti et incorrupti illorum mores, quam pii et sancti solemnes eorum cetus, ac quam religiose synaxes. At de his nichil in libris ad Nationes. Uno uerbo in hisce libris demonstratur Christianorum innocentia iniquissime uexata, ethnicorum uero iniustitia, deprauatio, corruptela et religionis prauitas, nichilque amplius. uerum in Apologetico hec quidem omnia, et insuper christiane religionis sanctitas ac ueritas. Quis ergo ex hac horumce librorum collatione negare poterit illorum argumentum longe plenius ac perfectius in Apologetico, quam in libris ad Nationes explicari ac demonstrari?



ARTICULUS uII. De librorum ad Nationes titulo; cur a Tertulliano scripti, ac quibus directi fuerint; de unico illorum manuscripto codice, uariis editionibus, ac quorumdam in eos notis et obseruationibus.


Obseruatum a nobis fuit hos libros in Agobardi codice inscribi ad Nationes ; ab Hieronymo autem librorum ad gentes nomine citari, sed utriusque tituli eamdem esse significationem. Quia tamen illi ad quos hi libri directi sunt ab ipso Tertulliano Nationes aut misere aut miserande nationes appellantur, hinc certe potior uidetur prefixa in Agobardi codice inscriptio .

Quidam autem ex hac epigraphe colligi posse autumant hos libros ad ethnicorum populum plebemque directos, Apologeticum uero ad ipsorum magistratus,  iudices ac principes. At de hoc quidem Apologetico certa res, et extra controuersiam posita est. Quid tamen uetat quominus duo ad Nationes libri omnibus omnino ethnicis, cum populis, tum iudicibus et presidibus, scripti fuerint? Nonne in eis Tertullianus non solum in plebem gentilium inuehitur, sed etiam in iudices, qui contra prescriptam equitatis legumque cunctarum formam Christianos indefensos et inauditos condemnabant? Nonne ergo dici potest Tertullianum, cum hanc ethnicorum iniustitiam summamque crudelitatem cerneret, hos primum ad Nationes, id est, quoscumque gentiles direxisse libros, ut eos ad saniorem, si fieri posset, reuocaret mentem. Sed quia nichil aut parum certe profecerat, tum ad  iudices nominatim presidesque suum misisse Apologeticum, quo illos compelleret ad examinandam Christianorum caussam, ne ea inaudita condemnarent innocentes. Quanti uero he rationes momenti sint, expendant equi rerum estimatores, ac pronuntient.

Quam multi ac frequentes libri Apologetici, tam rari sunt horum ad Nationes librorum codices manuscripti . Unicus enim nobis superest, quem Agobardus, uti aiunt et a nobis iam annotatum est, archiepiscopus ludgunensis ad sancti Stephani altare obtulerat. uerum codex ille in marginibus plerisque ita situ, squalore, aut aqua pluuia corruptus est, ut extreme linearum littere legi amplius nequeant. Sepius itaque deprauatis locis, nisi emendatior codex reperiatur, medica manus afferri  non potest, nec auctoris sensus plane percipi.

In ueteri autem illo codice totum opus uno tenore, et absque ulla capitum diuisione exaratum est. Sed Iacobus Gothofredus illud in uaria capita distinxit, adiecitque capitum argumenta ac summaria. At Rigaltius, his omissis, retinuit solam capitum partitionem, in margine suis duntaxat numeris indicatam. Cuilibet itaque integrum est hanc, si ita iudicauerit, distinctionem capitum, horumque immutare argumenta.

Omnium uero primus idem Gothofredus hos libros anno 1625, tales separatim typis excudi curauit, quales in memorato Agobardi codice descripti sunt. Postea Rigaltius illos cum aliis Tertulliani operibus diuulgauit, quos septuagies octies se correxisse asseuerat.  Sed gratum profecto nobis fecisset, si dignatus fuisset dicere unde has omnes correctiones acceperit. Etenim illas non delibauit ex unico Agobardi codice, quem, optima fide a Gothofredo typis excusum, Rigaltius nunquam legisse uidetur. Nam ut plura taceamus, inter hec uerba, suo amatori apud uos, ille uacuum sicuti Gothofredus spatium reliquit tanquam aliquid deesset . At in manuscripto codice nichil deest, et omnia sana atque integra sunt. Non hunc igitur codicem perlustrauit, sed solam eiusdem Gothofredi editionem. Ex huius itaque coniecturis, quas in notis suis consulto adiecerat, has Rigaltius, quas uocat, hausit emendationes, easque et alias plures a se, uel bene, uel sepius male excogitatas, in textum horumce librorum,  perinde ac si sui essent, audacter intrusit. Longius sane foret illas omnes hic exhibere, quas unus ex nostris cum noua operum Tertulliani editione representare serio meditatur. Plures tamen, que maioris momenti sunt, opportuniori loco infra notabimus. De postrema tandem horum librorum editione, a Priorio adornata, nichil nobis amplius dicendum suppetit; quando quidem ille Rigaltianam secutus est.

At his porro, quos illorum ad Nationes librorum editionibus prefectos memorauimus, scripte sunt in illos note et obseruationes. Gothofredus autem plures quam alii edidit, quibus menda librarii et Tertulliani uerba, tametsi quandoque non adeo obscura, explanare, aut similibus ipsius et aliorum dictis confirmare  nititur. Pauciores uero a Rigaltio more modoque suo, de quo satis supra diximus, scripte sunt, quas Priorius curauit typis recudi, eisque unam ex Pamelio, et alias proprio ingenio adiecit. Quanti autem sint momenti, eruditi uiri non semel pronuntiarunt.



CAPUT u. De Tertulliani libro ad Scapulam.



ARTICULUS PRIMUS. Analysis huius libri.

Librum hunc, siue potius supplicem libellum Tertullianus ad Scapulam Africe proconsulem direxit, quo eum, si fieri unquam poterat, a Christianis contra ius omne et fas excruciandis excarnificandisque deterreret . Primum  autem declarat hunc libellum a se scriptum, non quod Christianis, supplicia lubenti et alacri animo perferentibus, timeret, sed gentilibus illorum inimicis, quos uel hoc solo nomine diligere, ac pro eis Deum orare iidem Christiani tenebantur. Quamobrem officii sui esse duxit palam omnibus facere innocentes omnino esse Christianos, ac gentiles in hoc ipso criminum genere reuera offendere, in quo illos falso reprehendebant.

Non fictitios siquidem deos, sicut illi, colunt, sed uerum unicumque Deum, quem omnes naturaliter cognoscunt, ac uerentur. Christiani igitur ad alium colendum cogi non debent; quando quidem religionis non est cogere religionem. Neque etiam quicumque finguntur dii, possunt ab inuitis sacrificia  desiderare. Impietatis itaque aut sacrilegii, aut furti, aut seditionis Christiani, deos colere recusantes, plane immerito accusantur. Ethnici uero impune spoliantes deorum suorum templa illos contemnunt ac derident.

Quid uero, quod hi soli in Albinianis, Nigrianis, et Cassianis seditionibus eo ipso tempore reperti sunt, qui per Imperatorum iurabant genios, et pro eorum salute immolabant hostias, et sacrificia faciebant. At Christiani nullius plane hostes sunt, nedum imperatoris, quem a Deo constitutum sciunt, et idcirco sincere honorant, uoluntque cum toto Romano imperio saluum esse et incolumem. Non gentilium tamen more illum uenerantur, tanquam deum, sed quia falsis omnibus diis est maior, minorque solo uero Deo,  quem idcirco pro illius salute quotidiano precum sacrificio exorant. Ceterum tametsi maxima sit eorumdem Christianorum multitudo, singuli nichilominus uix aliter agnoscuntur, quam modestia, silentio ac pristinorum uitiorum emendatione .

Nec inquieto aut impatienti animo irrogata sibi ab ethnicis, ait Tertullianus, ferunt supplicia, quorum a Deo exspectant ultionem. Sed dolent utique iam premissa fuisse illius iam imminentis indicia, messes nimirum, Hilariano nuper preside, amissas, nimios et intempestiuos imbres, ignes nocturnos super Charthaginis menia pendentes, tonitrua insolita, atque extraordinariam prorsus solis defectionem. uigellius uero Saturninus, qui primus in Africa christianos  interfici iusserat, oculorum lumine priuatus est. In Cappadocia quoque Claudianus Herminianus peste uermibusque ebullientibus obiit, etiamsi sera nimis penitentia christianus pene factus fuisset. Denique Cecilius Capella cum in exitu siue exitio Byzantino Christianis insultando exclamasset: Gaudete, impudentie crudelitatisque sue penas soluit. Si qui uero eiusmodi presides impune euaserunt, ultimo Dei iudicio punientur. Scapule ergo, inquit auctor noster, ideo erat timendum, quia Adrumenticum Mauillum paulo ante illud exitium Byzantinum ad bestias damnauerat .

Serio tamen illum admonet hec a se commemorari non propterea quidem quod ipse aliquid formidet, aut ut eumdem Scapulam terreat; sed quia uult omnes  saluos fieri. Quapropter illum adhortatur, ut morem gerat legibus, que nullum reum, nisi crimina confessum, aut eorum conuictum plecti precipiunt. Exempla deinde ei proponit Cincii Seueri, uespronii Candidi, Asperi, Pudentis, qui innocentes Christianos condemnare noluerant. Quomodo autem hos imitaretur, suggerere ei poterant aduocati, quibus Christiani non minima sane beneficia contulerant. Non solum enim eiecerant demonia ex illorum notario, et alio eorum propinquo: sed alios etiam morbis afflictos mirabiliter sanauerant.

Quin etiam Seuerus imperator, Antonini christiano lacte educati pater, cum olim similiter sanatus fuisset oleo, quod Proculus Torpacion christianus, Euhodie procurator, dederat, non modo eum ad mortem usque  in palatio suo retinuit, sed clarissimas feminas et clarissimos uiros, christiane religionis itidem sectatores nunquam lesit, restititque populo in Christianos palam furenti. Marcus quoque Aurelius in Germanica expeditione imbrem, exercitui suo penitus necessarium, impetrauit precibus Christianorum, qui et alios in casu simili obtinuerant.

Quid ergo iniquius, quam iubere Christianos, sedulam uirtutibus omnibus operam nauantes, non tantum gladio, quemadmodum a legionis et Mauritanie presidibus, ex ueterum legum prescripto feriri, sed uiuos etiam comburi? uerum Tertullianus palam profitetur hec supplicia a Christianis magis optari, quam timeri. Cum enim Arrius Antoninus in eos crudelius seuiret, omnibus in Asie ciuitate sese illi ultro offerentibus  respondit: Si uultis perire, precipitia aut funes habetis. Quid igitur Scapula faciet innumeris propemodum christianis carthaginensibus, quid sui ordinis hominibus, quid propinquis et amicis, qui sponte sua sese illi necandos offerent? Quamobrem illum hortatur ut parcat Carthagini et prouincie, quam militum et inimicorum concussionibus obnoxiam fecit. Deus enim solus est Christianorum magister, qui ante ipsum erat, nec ab hominibus mali aliquid pati potest; contra uero quos Scapula magistros habet, homines sunt, aliquando morituri. Denique, quidquid ille agat, non deficiet Christianorum secta, que tum etiam crescit, cum cedi uidetur. Quisquis namque inuestigat et agnoscit cur illi tam constanter quelibet tormenta  patiantur, hic tunc ueritatem cognoscit, et illorum amplectitur religionem .



ARTICULUS II. Ostenditur Tertullianum huius libri esse auctorem; quibus rationibus ad illum post Apologeticum et libros ad Nationes edendum impulsus fuerit; quo tempore illum scripserit, ac de quibusdam ethnicis proconsulibus ac prefectis, qui aut crudelius aut mitius cum Christianis egerunt.

Omnes magno sane unanimique consensu fatentur Tertullianum huius libri uerum esse parentem. Ecquis uero id negare audeat, quod ipsemet liber, totus quantus est, palam attestatur? Nam idem in eo atque in Apologetico et ad Nationes libris dicendi genus,  eedem peculiares ac Tertulliano proprie dictiones, eadem uerba singularia, eedem plerumque in Christianorum aduersus ethnicos defensionem argumentationes. Quemadmodum etiam Apologeticus et libri ad Nationes aut omnibus ethnicis aut eorum presidibus missi sunt, ita plane constat hunc librum directum fuisse Scapule, Carthaginis totiusque Africe prefecto, quem Tertullianus a Christianis plane innocentibus torquendis et trucidandis auocare conatus est.

Sed quid Tertulliano, inquiet aliquis, necesse erat aliam aduersus gentiles et pro Christianis preter Apologeticum et libros ad Nationes commentationem aut librum scribere? Immanis, inquimus, Scapule, Africe presidis, in Christianos seuitia illum ad hunc non quidem librum, sed libellum supplicem  offerendum compulit. Quamuis enim Seuerus, anno Christi 193 imperator factus, per primos imperii sui annos impense fauerit Christianis; post debellatos tamen Cassium, Nigrum et Albinum ac post suum solemnem anno 197 in urbem Romam ingressum, animo plane mutatus est. Tum enim ipso primum annuente, aut saltem non prohibente recrudescere cepit dira in Christianos persecutio. Iratior deinde factus, nouas, anno 202, in eos condidit leges, quarum auctoritate, ait Eusebius, ubique locorum per Ecclesias facta sunt martyria. Africam itaque non secus atque alias prouincias is crudelissime uexationis estus depastus est .

 Tertullianus uero de Christianorum salute semper sollicitus, ante datas hasce leges Apologeticum et libros ad Nationes, sicut diximus, diuulgauerat, quorum lectione furor gentilium in Christianos, quamtumlibet inflammatus, debebat procul dubio sedari . Sed nulla prorsus sole etiam meridiano clariora rationum momenta potuerunt illum restinguere, nec prohibere quominus iniquissimis legibus a Seuero latis Christiani in Africa excarnificarentur. Quamobrem Tertullianus hunc adhuc supplicem libellum Scapule, illius prouincie proconsuli, obtulit, quo eum et grauissimo argumentorum pondere, et domesticis illustribusque aliorum presulum, atque etiam imperatorum  exemplis a diuexandis torquendisque Christianis auocaret.

Plura autem hic liber nobis suppeditat argumenta, quibus illum post exortam Seueri imperatoris in Christianos persecutionem scriptum fuisse satis aperte conficitur. Quorumdam enim ibi proponuntur exempla presidum, qui cum per id tempus Christianos uariis suppliciis affecissent, crudelitatis sue penas iam dederant. Ab Hilariano autem sic Tertullianus orditur: Sub Hilariano preside, cum de areis sepulturarum nostrarum acclamassent: Aree non sint, aree ipsorum non fuerunt; messes enim, suas non egerunt . Ibi uero haud prorsus inepta antithesi aream siue locum uacuum, aut campum sterilem, in quo mortui sepeliebantur,  opponit aree, in qua fruges teruntur et excutiuntur. Dixit itaque quo tempore acrius ethnici seuiebant in Christianos acclamabantque negandam ad illos sepeliendos aream, tum iisdem ethnicis defuisse messes et frumenta, que suis in areis tererent. Palam autem asserit hanc sterilitatem contigisse, cum Hilarianus Africe preses erat. Atqui ex Actis sanctarum martyrum Perpetue et Felicitatis, que tanquam uera et genuina a pluribus, ac tandem a Bollandi sociis, et nostro Theodorico Ruinarto typis edita sunt, discimus has sanctissimas martyres bestiis expositas fuisse iussu Hilariani procuratoris: Qui tunc, sicut ibi legitur, loco Proconsulis Minutii Firmiani defuncti ius gladii acceperat . Quidam autem putant eas martyrio coronatas anno 202; alii, 203; alii, 205, post commotam procul dubio a Seuero imperatore persecutionem. De Perpetua porro hec ipse Tertullianus alio in libro memorie mandauit: Perpetua, fortissima martyr, sub die passionis in reuelatione paradisi solos illic commartyres uidit . Discimus quoque ab Augustino, qui illius et Felicitatis sepius mentionem facit, utriusque festum diem quotannis in Africa celebratum. Nonne autem inde satis liquido conficitur has in Africa palmam tulisse martyrii, cum ibi Hilarianus proconsulis officio fungeretur .

Postea Tertullianus: uigilius Saturninus, inquit,  qui primus hic gladium in nos egit, lumina amisit . At hunc esse existimant Africe proconsulem, qui anno 200, uel sicut aliis placet, 205 Carthagine Speratum aliosque Scillitanos martyres capite damnauit. Nam hec litteris consignata legimus in eorum martyrii actis, que tanquam uera et sincera a Baronio primum, ac nostro deinde Ruinarto aucta et emendata, publicam emissa sunt in lucem . Quod autem Tertullianus subiunxit Saturninum primum in Africa gladium in Christianos egisse, ibi procul dubio subintelligendum, postea quam excitata fuisset a Seuero imperatore persecutio. Omnem enimuero extra controuersiam  esse uidetur plures antea neci fuisse traditos. Sensus itaque Tertulliani est Christianos prius a Saturnino, quam Hilariano excruciatos, ac proinde illum ibi recensendo Africe prefectos Christianorum carnifices, non sequi temporum ordinem.

Minus igitur certa uidetur illorum opinio, qui arbitrati sunt Cincium Seuerum, uespronium Candidum, Asperum ac Pudentem ibidem a Tertulliano nostro post Hilarianum et Saturninum eodem ordine appellari, quo unusquisque proconsul Africe fuit . Nam hos ideo commemorat, quia tanto mitius in Christianos egerunt, quanto illi crudelius. Cur autem temporum ordinem seruasse dicetur hos potius, quam illos nominando? Ad hec uero, dubitandi locus est utrum hi Africe  fuerint presides; etenim Hilariano et Saturnino, dirissimis Christianorum tortoribus, subiunxit Claudium Herminianum Cappadocie prefectum. Si quis tamen ab auctore nostro ueram illorum in Africe proconsulatus successionem exhiberi probauerit, ei haud inuiti assentiemur.

Ceterum ille hec clementiorum presulum exempla ante Scapule oculos non aliam ob causam posuit, nisi quia Africe presides post leges aduersus Christianos a Seuero imperatore sancitas in illos acerbius furebant et bacchabantur . Preter prefatos siquidem Saturninum et Hilarianum, ipsemet Scapula, sicut auctor noster ibidem testificatur, non modo Adrumeticum Mauillum ad bestias damnauerat; sed Africa etiam christiana ipso  non cohibente, aut iubente, obnoxia, inquit, facta est concussionibus, et militum inimicorum suorum cuiusque . Quamuis autem definire non possimus, quo prefati proconsules anno Africam rexerint; ex hactenus tamen disputatis colligi potest hunc ad Scapulam librum editum fuisse a Tertulliano post commotam a Seuero imperatore aduersus Christianos persecutionem.

Inquirendum igitur superest utrum statim post excitatum aut exstinctum illius incendium editus fuerit. Quidam autem opinantur illum in uulgus prodiisse post annum 210 et Seueri imperatoris mortem. Tertullianus etenim ibi de quadam, inquiunt, solis eclipsi hunc loquitur in modum; Sol in conuentu Uticensi, exstincto pene lumine, adeo portentum  fuit, ut non potuerit ex ordinario deliquio hoc pati positus in suo hypsomate et domicilio . At hec, aiunt illi, eclipsis accidit anno Christi 210, undecima aprilis die, horaque ipsa meridiana. Sed aliis omnino uacillare uidetur totum huius opinionis fundamentum. Solitam quippe illi notant solis eclipsim; Tertullianus uero aliam omnino extraordinariam, que, sicuti ait, portentum fuerat. Tum namque sol, inquit, erat in suo hypsomate, id est, summitate, altitudine et cacumine. Hoc enim significat uerbum grecum . Nulla autem illius ibi positi fieri potest eclipsis, quam tunc tantum patitur, cum transit circa nodos, qui in Draconis capite et cauda occurrunt.  Quamuis autem Tertullianus noster in astrologie scientia omnino peregrinus fuisset, ex illius tamen uerbis collogi potest solitam non fuisse hanc solis defectionem, sed ita extraordinariam, ut astrologi, ad quos ille nos mittit, hoc negare non potuerint.

Quamobrem Scaliger posthabita illa ratione, existimat hunc librum fuisse compositum post mortem Caracalle, iamque regnante Heliogabalo, qui mense maio anni 218 imperator creatus est. Tertullianus enim de Seuero hec, quemadmodum uidimus, uerba facit: Proculum christianum . . . . . . in palatio suo habuit usque ad mortem eius, quem Antoninus Caracalla optime nouerat . At nemo sane mentis, ait Scaliger, putauerit illud de Antonino Caracalla adhuc uiuente dictum .

Sed quibus sana et integra mens est, hac in argumentatione sanam Scaligeri mentem non agnoscunt. Quid enim uetat quominus Caracalla iuuenis et adolescens nouerit Proculum, tuncque adhuc uixerit, quando Tertullianus hec litteris mandabat? Ad hec uero, illud uerbum nouerat ideo ille adhibet, quia Proculus, non autem Caracalla, tum reuera erat mortuus. Non ergo ii amplius audiendi sunt, qui ea inualida Scaligeri ratione freti, ab eius tamen opinione paululum recedentes, suspicantur editum fuisse hunc librum anno 217, quo regnauit Macrinus. Euerso siquidem huius opinionis fundamento, ipsa etiam corruit.

Propius itaque a uero abesse uidentur, qui huius  libri etatem adsignant paulo post annum 211, quo Seuerus Eboraci in Anglia, mense februario, uitam imperiumque posuisse perhibetur. De illo quippe hoc in libro haud dubie Tertullianus loquitur, ubi dixit: Ipse etiam Seuerus pater Antonini Caracalle Christianorum memor fuit . Cur enim, inquiunt appellatur, pater Antonini, nisi quia iam migrauerat ex hac uita, et in eius locum filii eius Caracalla et Geta substituti fuerant? Nonne etiam postea Auctor noster ad eos iam imperantes alludit, cum asseruit Scapulam habuisse sue in Christianos crudelitatis magistros? Post Seueri autem obitum, aut certe non multo postea, cum cerneret Tertullianus mitigatum Scapule atque aliorum in Christianos furorem, illi hunc supplicem libellum obtulisse  uidetur. Non enim illum offerendum esse censuit, cum Seuerus, cuius summam primis imperii annis in Christianos clementiam, ut uidimus, laudauerat, in eos ad mortem usque atrociter seuiebat. At illo uita functo, oblatam sibi proconsulem Scapulam a uexandis Christianis deterrendi occasionem confestim captasse uerisimilius est.



ARTICULUS III. De huius libri manuscriptis et editis codicibus, de uariorum in eum obseruationibus, ac nonnullis diuersis lectionibus et notis.

Plures indicantur huius libelli codices. Primus est Gorziensis, quo ad illius editionem usus est Rhenanus. Alter autem uocatur Angelicus, ac tres insuper uaticani  memorantur. Gelenius uero ad prioris, et Pamelius ad posteriorum fidem, superiores huius libelli editiones recognouerunt ac castigarunt. Rigaltius porro alium se uidisse testatur penes Petrum Belinium S. C. Diuionensem, cuius diuerse ab editis lectiones in Petri Pythei manus inciderant.

Nunquam autem hic liber ex typographorum officinis solus, sed semper cum aliis Tertulliani operibus publicam in lucem prodiuisse perhibetur. Tot itaque facte sunt huius, quot illorum editiones. De his autem cum iam plura disputauerimus, ea nunc repetere nichil necesse est. Pamelium autem, qui ueteres ex tribus, uti ait, uaticanis codicibus editiones emendauit, Rigaltius ubique secutus est. Quamuis enim diuionensem codicem uinditet, unam  tamen tantum notauit diuersam lectionem, quam plane repudiauit. Ibi uero occurrit, ubi de Proculo hec Tertulliani in editionibus omnibus uerba legimus: Quem et Antoninus Caracalla optime nouerat, lacte christiano educatus . In codice autem Diuionensi scriptum habetur: quem et Antonnius nouerat christianis educatum. Quibus significatur hunc Proculum, non uero Antoninum Caracallam, lacte educatum fuisse christiano.

uerum hanc diuionensis codicis lectionem reiicit Rigaltius, quia illa Tertulliani uerba referri debent ad Antoninum, qui septennis puer, sicut narrat Spartianus, cum collusorem suum puerum ob Iudaicam religionem grauius uerberatum audisset, neque patrem suum, neque patrem pueri, uel auctores uerberum diu respexit . At Iudaice religionis nomine Christianam Spartianus intelligit; quia utramque ethnici confundebant. Addamus, si lubet, Proculum paulo ante ab ipso Tertulliano dictum fuisse christianum. Repetendum igitur illud non erat his uerbis christianis educatum, que in diuionensi codice corrupta satis apparent.

Huius preterea libri initio in Pamelii, et aliis deinceps editionibus hec legimus: Nos quidem neque expauescimus . . . . . cum ad hanc sectam utique suscepta conditione eius pacti uenerimus, ut etiam animas nostras auctorati in has pugnas accedamus . At in primis editionibus scriptum fuerat: Nos quidem neque expauescimus . . . cum ad hanc sectam, utique suscepta conditione eius,  pacti ante cum anima nostra et auctorati, in has pugnas accedimus. Solus autem Laurentius de la Barre se hec uerba ex gorziensi codice emendasse testificatur. Sed ueterum editionum uerba in notis integra conscribere debebat, ut cuncti facilius agnoscerent num recte corrigantur: neque enim sensu aliquo penitus carere uidentur. Ceterum Tertullianus ibi utitur uerbo auctoritati, sicut et alibi, Ad ignes, ait, quidam se auctorauerunt . At uerbum auctorare significat, aut mercede se obligare, aut sacramento. Primis autem Tertulliani uerbis hoc uerbum secundo, posterioribus primo sensu accipitur. Si uero scriptorum quorumdam testimonio illud tibi probari postulaueris, primum  audi Ciceronem: Ipsa, inquit, merces auctoramentum seruitutis . Suetonius autem narrat Tiberium Cesarem dedisse munus gladiatorum auctoramento centenum millium . Dixit quoque Seneca: Eum dedi laruis et proximo ponere inter nouos auctoratos . Milites uero addicti militie sacramento auctorati, dimissi autem exauctorati, a Liuio aliisque scriptoribus sepius dicuntur. Ceteras porro huius libri diuersas lectiones infra, cum occasio se dabit, annotabimus.

Notas autem et obseruationis in hunc librum iidem eodemque modo scripserunt, qui et in Apologeticum. De illis itaque omnibus idem, quod supra animaduertimus, iudicium ferendum est. Nihil igitur adiiciendum,  nisi quod his Tertulliani ad Scapulam uerbis: Cum Adrumeticum Mauillum ad bestias damnasses, et statim hec uexatio subsecuta est , Rigaltius arbitratur denotari acutissime cuiusdam egritudinis cruciatum, quo ipse Scapula ob iteratam, inquit, in Christianos seuitiam denuo uexabatur. Nam Tertullianus continenter addidit: Et nunc ex eadem caussa interpellatio sanguinis, id est, ut idem Rigaltius opinatur, Christianorum sanguis clamauerat ad Deum, ac diuine illius patientie moras interpellauerat. Sed nullum plane, ne minimum quidem, auctor noster de primo aut secundo Scapule morbo uerbum fecit. Et uero si acutissima, quemadmodum uult Rigaltius, egritudine semel et iterum laborauisset, cum longe acrius inde urgeret,  ut ad saniorem mentem facilius reduceretur. uerum hoc omisso, instat et urget aliorum exemplis presidum et proconsulum, qui sue in Christianos crudelitatis penas dederant. Nobis itaque facilius persuadebitur referenda esse illa Tertulliani uerba ad Byzantinum, cuius ibidem meminet, exitium, quo ethnici ob iniquissimam in eosdem Christianos crudelitatem a Deo se mulctatos fuisse palam confessi sunt.

Minus autem a uero Rigaltius recessisse uidetur, ubi in his Tertulliani uerbis, Proculum Euhodie procuratorem , emendationem comprobat Pithei, qui Euodi legendum suspicatus est. At fusius de his siue Rigaltii siue aliorum obseruationibus infra disserendum.



CAPUT uI. Noue in Tertulliani Apologeticum, duos ad Nationes libros, et unum ad Scapulam obseruationes, quibus primum ostenditur Christianam religionem fultam esse sacris ueteris Testamenti Scripturis, et quomodo he Scripture ad Christianos, Iudeorum successores, peruenerint, ac quanta illarum auctoritas.



ARTICULUS PRIMUS. Quomodo Tertullianus ostendat Christianam religionem, Tiberio imperante, in mundum introductam, sacris fulciri Iudeorum Scripturis, ac Christianos, etsi ab iisdem Iudeis nomine, quorumdam ciborum usu, festis diebus et circumcisione discrepent, in eorum tamen, ex patrio solo ob sua scelera pulsorum, locum fuisse reuera subrogatos.

 Non aliud Tertulliani in iis, de quibus agimus, libris propositum fuit, nisi ut, caussam Christianorum agendo, demonstraret ueram esse illorum, falsam uero gentilium religionem, hosque omnium reipsa reos esse criminum, quorum eosdem Christianos falso accusabant. Sed quia hec ab illo non satis distincte et distribute tractantur, ac plura et difficilia occurrunt, ea pro uirili nostra parte in meliorem ordinem redacta, solito more nostro examinare et explicare connitemur.

Fatetur Tertullianus non uetustam admodum esse Christianam religionem; utpote que a Christo Domino sit fundata, regnante Tiberio Cesare, ante cuius tempus nunquam auditum fuerat Christianorum nomen. Census enim, inquit ille, hoc est origo et initium, istius discipline, ut iam edidimus, a Tiberio est . Prius uero dixerat: Tiberius, cuius tempore nomen Christianum in seculum introiuit . Ubi autem et quando illud primo introductum fuerit si quis scire aueat, ex Apostolorum Actibus discet Paulum et Barnabam in Antiochena Ecclesia docuisse turbam multam: Ita ut cognominarentur primum Antiochie discipuli christiani . Quamobrem Tertullianus noster alio in libro: Aetatis, inquit, nostre nondum anni ducenti et quinquaginta, ac postea: Aetati nostre nondum anni trecenti . Quin etiam in Apologetico: Hesterni, ait, sumus, id est, non a longo tempore, sed tanquam hesterna, si cum aliis comparemur, die nati. Ibi autem monitos nos esse uoluit non magno sine miraculo  factum, ut Christiani, tametsi ab annis tam paucis exorti, omnia orbis terrarum, exceptis solis ethnicorum templis, loca impleuerint .

At quanquam Christiana religio, fatentibus etiam eius sectatoribus, adeo, sicut ait Tertullianus, nouella fuerit, ut Tiberiani temporis ita ille loquitur , hoc est, Tiberio Cesare, sicut mox diximus, imperante in hunc mundum introducta sit; certum tamen est ipsam antiquissimis, ut ille adhuc ait, Iudeorum instrumentis, id est, sacris ueteris Testamenti scripturis esse suffultam. Non iis autem tantum subnixa est, sed ille etiam non minus ad Christianos nunc pertinent, quam olim ad Iudeos. Paulo enim superius Auctor noster scripserat: Unius prophete  scrinium, id est Moysis libri, aliorum omnium libros pluribus seculis uincit, in quo uidetur thesaurus collocatus totius Iudaici sacramenti, et inde etiam nostri ; in nostris uero codicibus manuscriptis, et inde iam et nostri. Quibus sane uerbis Tertullianus significat in hoc et aliis ueteris Testamenti libris diuinum nostri, sicut olim Iudeorum, sacramenti thesaurum reuera collocari.

Contra tamen obiiciebant ethnici hanc futilem esse et absurdam presumptionem, iactationemque Christianorum, qui sub umbraculo insignissime religionis  se uolebant abscondere, atque impium, quem homini crucifixo exhibebant, cultum tutari. Nam magna, inquiebant, illos inter et Iudeos  erat, non solum nomine, sed ipsis etiam rebus discrepantia. Primo enim, sicut nemo nesciebat quanta fuerit Iudeorum antiquitas, ita nullus plane ignorabat Christum esse hominem, quem ipsimet Iudei non a longo, uti mox animaduertimus, tempore iudicauerunt, ac crucis affecerunt supplicio. Deinde illi inter se dissidebant uictus exceptionibus, hoc est quibusdam ciborum generibus, quibus hi abstinebant, illi uero utebantur. Tertio, secum discrepabant solemnitatibus dierum, que apud utrosque erant prorsus diuerse. Denique differebant ipso signaculo, siue, ut ait Minutius Felix, notaculo corporis, quod ab Apostolo, signum circumcisionis, et signaculum iustitie fidei in preputio uocatur . Atqui hec omnia  Christianis et Iudeis debebant esse communia, si eidem Deo manciparentur.

At noua non fuit hec non modo gentilium, sed etiam Iudeorum aduersus Christianos argumentatio. Nam Iustinus martyr in sua ad Grecos cohortatione illam gentilium nomine sic urget: , , , , : At si quis eorum, qui temere contradicere consueuerunt, nobis obiiciat non nostros hos esse, sed Iudeorum libros, et per uanitatem nos iactare religionem ex eis hausisse dicat. Alio autem in libro Iudeum, eodem quo Tertullianus modo, Christianis  hec obiectantem sic inducit: , , , , , , , , . . Illud certe quidem ambigendo maxime miramur uos, qui ueram iactatis religionem, et aliis hominibus prestare uultis, cum nichil ab eis uarietis, et uita degenda nichil a gentibus differatis; utpote qui neque festos dies, neque sabbata seruetis, neque circumcisionem habeatis, atque insuper in homine crucifixo spem collocetis.

Respondet itaque Tertullianus maximam olim Iudeorum fuisse apud Deum gratiam, ob insignem iustitiam  et fidem originalium auctorum , id est, primorum patriarcharum, ex quibus originem suam ducebant. Quamobrem tunc felices, et generis, ut ille ait, magnitudine, et regni sublimitate floruerunt. At eorum posteri, fiducia, ita ipse prosequitur, patrum inflati, deuiantes a disciplina in profanum modum, spreuerunt Dei monita, ac conculcatis eius legibus, in quelibet ruerunt uitiorum genera. Sed quem Deum optimum contempsere, hunc seuerum iudicem experti sunt. Quod quidem euidentissime probat exitus hodiernus ipsorum, quo dispersi, ait Auctor noster, palabundi, et celi et soli sui extorres, uagantur per orbem sine homine, sine Deo rege . Totum autem hunc magistri  sui locum Cyprianus decerpsit, ac quedam etiam ipsamet eius uerba huncce in modum mutuatus est: Iudeis primum erat apud Deum gratia. Sic olim iusti erant, sic maiores eorum religionibus obediebant. Inde illis et regni sublimitas floruit, et generis magnitudo prouenit. Sed illi negligentes, indisciplinati, et superbi postmodum facti, et fiducia patrum inflati, dum diuina precepta contemnunt, datam sibi gratiam perdiderunt. Quam uero fuerit illis profana uita, que contracta sit uiolate religionis offensa, ipsi quoque testantur, qui etsi uoce tacent, exitu confitentur. Dispersi et palabundi uagantur, soli et celi sui profugi, per hospitia aliena iactantur . Sed hec iam retulimus in dissertatione nostra de libro Minutii Felicis, qui inde Cecilii peruicaciam retundit  .

At non solum huc et illuc per totum terrarum orbem Iudei errant ac uagantur; sed nec ipsis quoque, pergit Tertullianus, aduenarum iure terram patriam saltem uestigio salutare conceditur . Ubi uero contra eosdem Iudeos nominatim alio in libro disputat, palam adhuc asserit illud non modo eis non permissum, sed etiam uetitum, quemadmodum a sacro propheta, uidelicet Isaia, prenuntiatum longe antea fuerat. Audi, queso, eius uerba: Animaduertimus nunc neminem de genere Isrel in ciuitate Bethlehem remansisse, et exinde quod interdictum est, ne in confinio ipsius regionis demoretur quisquam Iudeorum, uel hoc quoque esset adimpletum per Prophetam: »Terra uestra deserta, ciuitates uestre igni exuste,« id est, quod  belli tempore eis euenerit ; »regionem uestram in conspectu uestro exteri comedent, et deserta, et subuersa erit a populis alienis.« Et alio loco sic per Prophetam dicitur: »Regem cum claritate uidebitis,« id est, Christum facientem uirtutes in gloria Dei Patris, »et oculi uestri uidebunt terram de longinquo« . Quod uobis pro meritis uestris post expugnationem Ierusalem prohibitis ingredi in terram uestram, de longinquo eam oculis tantum uidere permissum est . Prior quoque ille Isaie locus à Cypriano eamdem ob caussam citatur .

Ea porro predictio, ac subsecutum patrie ingressu interdictum ab auctore Eusebiani Chronici hisce uerbis confirmatur: Bellum Iudaicum, quod in  Palestina gerebatur, finem accepit, rebus Iudeorum penitus oppressis: ex quo tempore etiam intreundi eis Ierosolyma licentia ablata, primum Dei nutu, sicut Prophete uaticinati sunt, deinde Romanis interdictionibus .

Antea uero Iustinus martyr citat eamdem atque Tertullianus, priorem Isaie de eiiciendis ex patria sua Iudeis uaticinationem , alteraque adhuc in medium allata, continenter adiecit: , , . Cauere autem et seruare uos, ne quis ibi sit, et penam capitalem constitutam esse aduersus Iudeum eo ingredientem  probe scitis . Hieronymus uero: Post extremam uastitatem etiam leges publice pependerunt, et prohibiti sunt Iudei terram, de qua eiecti fuerant, ingredi . Et rursus alibi: Nullus Iudeorum terram quondam et urbem sanctam ingredi lege permittitur .

Quo autem tempore, et a quo Imperatore lata sit ea lex, si roges, ex Eusebio discere poteris, qui narrat anno 12 Adriani imperatoris, post euersam urbem Berthera, non procul Hierosolymis dissitam: ,  , . Iudeorum uniuersa gens in regionem circum Hierosolyma sitam pedem inferre prohibita est; adeo ut ne prospicere quidem e longinquo patrium solum ipsis liceret, ut scribit Aristo Pelleus . uerum Hilarii etate nonnichil de huiusce legis seueritate relaxatum est, quemadmodum his totidem uerbis significat: Quin etiam nunc ingressu ciuitatis eiusdem edicto romani Regis inhibentur. Et cum deserta sanctorum sancta, et prophetias silere, et placationum hostias deesse, et dignitatem omnem deformatam ministerii leuitici recordantur, conuersi nunc, et fame uerbi Dei et cibi salutaris affecti, ad solatium presentium miseriarum circumire sunt soliti ciuitatem .  uerum infelix ille populus hoc qualicumque miseriarum suarum solatio non gratis frui poterat, sed pretio redimere cogebatur. Audias uelim testem huiusce rei locupletissimum Hieronymum: Usque ad presentem diem perfidi coloni . . . . . . . prohibentur ingredi Ierusalem: et ut ruinam sue eis flere liceat ciuitatis, pretio redimunt; ut qui quondam emerant sanguinem Christi, emant lacrymas suas . . . . . . adhuc fletus in genis, et liuida brachia, et sparsi crines, et miles mercedem postulat, ut illis flere plus liceat .

Atqui non hec tantum sacris, sicut dictum est, prophetarum uocibus predicta fuerant: sed eedem, ait Tertullianus, semper omnes ingerebant fore, uti sub extimis curriculis seculi ex omni iam gente, et populo,  et loco custodes sibi allegeret Deus multo fideliores, in quos gratiam transferret pleniorem quidem ob discipline auctoris capacitatem . In nostris codicibus manuscriptis legimus eadem pro eedem, et auctioris pro auctoris, nec omnino male. Cyprianus uero hec sicuti superiora, paulo ante a nobis memorata, pari modo delibauit: Deus ante predixerat fore ut, uergente seculo, et mundi fine iam proximo ex, omni gente et populo et loco cultores sibi allegeret multo fideliores, et melioris obsequii, qui indulgentiam de diuinis muneribus haurirent, quam acceptam Iudei, contemptis religionibus, perdidissent . At neuter ibi indicat que illa fuerint  sacrorum uatum oracula; sed Tertullianus quedam alio in libro citauit, et plura Cyprianus, atque etiam postea Lactantius, ut suo loco a nobis demonstratum est .

Christianis itaque tanquam in Iudeorum olea, ut adhuc loquitur Tertullianus, ex oleastro insitis, atque in eorum locum suffectis, communis illis factus est cum iisdem Iudeis sacrarum ueteris Testamenti Scripturarum thesaurus . Prius autem sanctus martyr Iustinus asseueranter affirmauerat doctrinam in sacris ueteris Testamenti Scripturis traditam pertinere ad Christianos, ad quos non sine diuina prouidentia ab  ipsismet Iudeis transmisse sunt .

Quamuis autem Iudeis et Christianis communes hi libri facti sint, non inde tamen sequitur ab istis recipi debuisse omnes in hisce libris prescriptos ritus. Nam plures iure merito Christus abrogauit, quemadmodum sabbata, dies festos, circumcisionem, et huiuscemodi, que carnalibus Iudeis prescripta fuerunt. Nam hec omnia umbre erant et figure, ac in signum data, que, uti luculenter Tertullianus alio in libro demonstrat, ueritatis, id est, Christi aduentu debebant euanescere et antiquari .

Christiana itaque religio, etsi regnante Tiberio imperatore, in mundum a Christo introducta, in Iudaice  tamen locum substituta, diuinas illius Scripturas hereditario quasi iure accepit, et illis, sicuti diximus, fulta et subnixa est. Sed id clarius adhuc patebit, postquam more nostro expenderimus, quid de iisdem sacris Iudeorum, seu ueteris Testamenti Scripturis, a Tertulliano nostro statuatur.



ARTICULUS II. Quando et quomodo sacrarum Scripturarum libri, hebraice primum conscripti, in linguam grecam a Septuaginta duobus interpretibus conuersi; an in diuersis cellulis; ubi de Aristea, Ptolemeo Philadelpho, Pisistrato, horumque et Attalicorum Regum bibliothecis, ac de Demetrio Phalereo grammaticorum probatissimo.

Obseruat Tertullianus Deum a primordio misisse  uiros, iustitia et innocentia conspicuos, qui illum unicum esse et agnouerunt, et predicauerunt . Hi autem docebant ab hoc unico Deo creata omnia, de humo hominem formatum, dispositas temporum uices, edita diuine maiestatis sue signa, conditas morum uiteque recte agende leges, ac producto euo omnes homines ad uitam rursum excitandos, et iudicandos, ut pro meritis eterna aut pena aut felicitate afficiantur. At ibi in Tertulliani textu hec legimus uerba: Quas demerendo sibi disciplinas determinauerit, que ignoratis aut deseritis; que quidem Heraldo adeo obscura corruptaque uisa sunt, ut nichil de his pronuntiare audeat. Sed non tanta fuit timiditas Rigaltii,  qui contra apertam omnium manuscriptorum editorumque codicum fidem particulam qui pro quas, ac deinde quas pro que scribi nulla tamen reddita ratione uoluit. Lubenter tamen fatebimur non omnino infelicem uideri hanc coniecturam, sed id ei deesse, quod nullius plane codicis auctoritate firmetur. At Heraldus, audacior postea factus, in uerbi producto locum suspicatur substituendum prodacto, id est, consumpto et peracto. Suam uero emendationem probare conatur aliis Tertulliani locis, ubi eadem significatione prodactum legitur. Sed poterat insuper quintum Tertulliani nostri contra Marcionem librum citare, ubi codem uerbo similiter usus est. uerum quid facias contra codicum omnium reclamationem, et ubi auctor barbara et impropria uerba adhibet?  Quicunque autem fuerit eius loquendi modus, eo aperte significat mundi finem et exitum .

At appellati ab eo insignes pietate et iustitia uiri non solum predicatores, sicut ille ait, fuerunt, sed etiam prophete de officio prefandi, siue futura annuntiandi, uocantur . Preterea uirtutes, siue miracula, ad fidem diuinitatis stabiliendam ediderunt. Denique Spiritu diuino inundati, ipsa adhuc illius uerba sunt, hoc est ita pleni erant, ut extra ipsos efflueret et effunderetur.

Que autem ab eis mirabilia, et supra nature ordinem facta, ac diuino afflante Spiritu, predicta sunt, hec omnia in thesauris inquit rursum Tertullianus, litterarum manent ; sed quarumnam, obsecro  te, litterarum? Non aliarum procul dubio, quam hebraicarum. Nam ipse ibidem narrat Ptolemeum Philadelphum a Iudeis, qui olim Hebrei erant, accepisse earum libros, proprias ac uernaculas litteras , siue hebrea lingua conscriptas, quia, ut ille adhuc loquitur, ad ipsos semper prophete perorauerant . Moysis itaque aliorumque sacrorum uatum libri hebraico sermone scripti remanserant apud Hebreos et Iudeos, qui eos summa certe cura integros atque incorruptos conseruauerunt.

Sed ne tantus thesaurus apud eos solos semper lateret, celeberrima duorum supra septuaginta seniorum interpretatione cum Grecis primum, ac deinde  cum aliis gentibus communicatus est. Quapropter Tertullianus: Nec iste, inquit, sacre littere nunc latent . Atque ita quidem in Rigaltii editione. At in antiquioribus editis, et in nostris manuscriptis codicibus aduerbium nunc abest. Nec iure quidem prorsus immerito. Tertullianus siquidem significat illas non a suo duntaxat, sed ab ipso Grecorum, uti diximus, interpretum tempore non latuisse amplius.

Quando autem et quomodo hec greca sacrorum librorum interpretatio ab iis adornata fuerit, hunc ille explicat in modum; Cum Ptolemeus, cognomento Philadelphus, bibliothecam suam omni quorumcunque librorum supellectile locupletare uellet,  ab Iudeis, suggerente Demetrio Phalereo, poposcit et impetrauit sacros illorum codices, hebraice exaratos, et uiros septuaginta duos, qui illos in grecam linguam transtulerunt. Tum ibidem adiecit Auctor noster: Quos Menedemus quoque philosophus Prouidentie uindex  de sententie communione suspexit . Sed quid his ultimis uerbis, de sententie communione suspexit significetur, non minima est inter eruditos etatis nostre scriptores dissensio. Quidam enimuero opinantur iis significari communem fuisse Menedemi de diuina prouidentia omnia gubernante sententiam. uerum Tertullianus, inquiunt alii, de hac Dei prouidentia ibi non disputat, sed de greca tantummodo sacrarum Scripturarum interpretatione.  Quorsum ergo hanc de illa Dei prouidentia mentionem interiecisset? Quamobrem hi arbitrantur hunc esse Tertulliani sensum: Menedemus absolutam sacre Scripture grecam interpretationem examinauit, suspexitque illam communi interpretum consensione eodem plane modo factam. uindex itaque et testis fuit diuine prouidentie, cuius mirabili plane ductu hebraicum Scripture textum eodem prorsus modo ab iisdem interpretibus grece redditum palam testificatus est.

At hoc, inquies, ita fieri nequiuit, nisi interpretes, separatim et in diuersis cellulis positi, hunc hebraicum textum in grecum singuli uerterint. Atqui falsa est illa de diuersis illis cellulis opinio. Sed quid inde, si Tertullianus preuios secutus sit scriptores,  qui post Iustinum martyrem, ut alibi ostendimus, hanc de illis interpretum cellulis opinionem constanter propugnauerunt ? Nonne enim hanc ob causam Menedemus ab illo appellatur Prouidentie uindex; quia hos interpretes de sententie communione suspexit, utpote qui, ab inuicem seiuncti, sacras Scripturas uno eodemque modo grece uerte rant.

uerum nonne diuina, arguet aliquis, prouidentia hoc satis resplendet, quod interpretes illi simul quidem, sed eodem modo eas in linguam grecam transtulerint? Quis nescit quantum intellectu sint difficiles, ac mirum profecto uideri, quod illas grece uertendo una eademque fuerit tot interpretum sententia?  Sed quis etiam diffitebitur longe mirabilius diuinam prouidentiam reluxisse, si hi a se inuicem separati interpretationem suam composuerint?

Instabis hasce seiunctas interpretum cellulas non obscuris tantum uerbis denotari, sed testem quoque citari Aristeam, qui nullum de illis habuit sermonem. Sed responderi poterit Tertulliani uerba satis clara fuisse etatis sue hominibus, unumque uadem ab eo datum; quia tunc communis, et quasi minime dubia erat hec de distinctis illorum interpretum cellulis opinio. Quis etiam inficiabitur plura ab illo narrari, quam in Aristee narratione continentur? Utrum autem hec uera fuerit Tertulliani sententia, te pronuntiantem libenter audiemus. De Aristee porro  historia diuersisque eruditorum de illa opinionibus, ac de Menedemo alibi disputauimus .

Philadelphus porro, qui grecam sacre Scripture interpretationem procurauit, a Tertulliano appellatur non solum eruditissimus, sed omnis etiam litterature sagacissimus, ubi certe subauditur substantiuum nomen, quod huic adiectiuo sagacissimus respondeat . At non aliud esse uidetur, quam indagator, uel explorator. Sagacitas enim ad inueniendum aut explorandum dicitur. Ea porro Philadelphi sagacitas erat omnis litterature, id est librorum omnium quacunque de materia scriptorum, diligentissima ubique inquisitio. Summo  autem illos conseruandi studio bibliothecam, ait auctor noster, et simili modo Eusebius in Chronico, ex omni genere litterature comparauerat . Quanto autem librorum numero instructa fuerit in sequenti articulo ostendemus. Si quis uero postulet quis sit Pisistratus, cuius hac in re studium emulatus Philadelphus a Tertulliano asseritur, illud discere poterit ex his A. Gellii uerbis: Libros Athenis disciplinarum liberalium publice ad legendos posuisse dicitur Pisistratus tyrannus. uerum de Pisistrati tyrannide, quam ter, ut narrat Herodotus, recuperauit, frequens apud uarios Scriptores, Lertium, Pausaniam, Thucydidem, Aelianum, ualerium Maximum, et alios mentio. Nos uero de hac Pisistrati tyrannide in superiore Apparatus nostri tomo egimus. Scriptum preterea a citato Pausania legimus dissipata olim  fuisse Homeri carmina, atque ex illis a Pisistrato, ut ait Aelianus, collectis confectam Iliadem et Odysseam. Sed prestat Ciceronem audire: Quis doctior, inquit, iisdem temporibus aut cuius eloquentia litteris instructior, quam Pisistrati? Qui primus Homeri libros, confusos antea, sic disposuisse dicitur ut nunc habemus. Non fuit ille quidem ciuibus suis utilis, sed ita eloquentia floruit, ut litteris doctrinaque prestaret .

Certo tamen Tertullianus pronuntiare non audet utrum Philadelphus huius in instruenda ditissima bibliotheca studium reuera emulatus fuerit: sed dixit tantum: opinor, id est ut ipsi uerisimilius uidebatur. uitruuio autem, qui Augusti Cesaris etate floruit, si credas, Prolemeus Philadelphus hocce studio imitatus est reges Attalicos. Audias uelim illius uerba: Reges Attalici magnis philologie dulcedinibus inducti, cum egregiam bibliothecam Pergami ad communem delectationem instruxissent, tunc item Ptolemeus infinito zelo cupiditatisque incitatus studio, non minoribus industriis ad eumdem modum contenderat Alexandrie  comparare . Sed in hoc ille erroris ab aliis arguitur. Nam Alexandrini, inquiunt, reges Attalicis antiquiores erant. At nichil inde concludi potest aduersus Tertulliani nostri coniecturam. Pisistratus enim et alii plures, ab Atheneo et Epiphanio laudati, bibliothecas instruxerant, quos Philadelphus potuit imitari .

Ceterum, quamuis certa esset Tertulliani opinio, a Scaligero tamen eo uapulat, quod non alio Demetrium Phalereum titulo exornauerit, quam Grammaticorum probatissimi. Enimuero, parum, inquit, note Tertulliano Demetrii dotes fuerunt . Cur igitur? Numquid quibusdam Demetrii dotibus memoratis,  alias negauit? Quis etiam iuranti Scaligero fidem habiturus est? Nonne Suetonius nos alicubi admonuit grammaticis datum initio nomen litteratorum, quia aliquid acute scienterque poterant dicere aut probare ? At hoc potissimum nomine Tertullianus Demetrium laudauit, quoniam de bibliothece prefectura ipsi a Philadelpho commissa disserebat. Cui autem melius demandari potuit, quam grammaticorum probatissimo, id est, uiro uaria eruditione predito, qui libros omnes, eorumque pretium apprime nouerat?



ARTICULUS III. Qua in Philadelphi bibliotheca libri sacrarum Scripturarum repositi, ubi ea bibliotheca constructa, quantus in illa librorum numerus, an tota incendio consumpta, quomodo sacri codices ad Christianos peruenerint ac de uectigali Iudeorum ad eos publice lectitandos libertate.


Postquam Tertullianus illam omnem codicum sacre Scripture, seu hebraica, seu greca lingua descripte, narrationem contexuit, tum continuo enarrat, ubi cuncti illi codices asseruabantur: Hodie, inquit, apud Serapeum Ptolemei bibliothece cum ipsis hebraicis litteris exhibentur . Quibus sane uerbis declarat hos hebraicos grecosque ueteris Testamenti libros repositos fuisse in Serapeo, hoc est, Serapidis templo, quod Alexandrie exstructum fuerat. Nam Chrysostomus diserte pronuntiat illos ab hoc Ptolemeo Philadelpho collocatos fuisse, , in Serapidis templum  . At in eo, quod magnificentia sua soli, sicuti Gellius et Ammianus Marcellinus perhibent, Capitolio cedebat, plura procul dubio erant separata a se inuicem edificia . In eorum autem aliquo una aut duplex Philadelphi bibliotheca reposita fuit. Plurimum enimuero Auctor noster uerbis proxime citatis meminit; quemadmodum Ammianus Marcellinus, qui post descriptam Serapei munificentiam, sic prosequitur: In quo bibliothece fuerunt inestimabiles; et loquitur monumentorum ueterum concinens fides, septingenta uolumina millia, Ptolemeis regibus uigiliis intentis composita, bello Alexandrino dum diripitur ciuitas, sub dictatore  Cesare conflagrasse .

Unam autem tantum memorat Atheneus, qui postquam uiros quosdam, coaceruandis libris nobiles, recensuit: Omnes, inquit, mercatus Ptolemeus rex nostras, cognomine Philadelphus, cum iis quos Athenis et Rhodi emerat, ; in pulchram Alexandrinam bibliothecam transferri curauit . Similiter Eusebiani Chronici auctor: Ptolemeus, inquit, Philadelphus diuinas Scripturas in grecam uocem ex hebraica lingua per LXX. interpretes transferre curauit, quas in Alexandrina bibliotheca habuit, quam sibi ex omni genere littterature comparauerat .

At Epiphanius, etsi duas designet bibliothecas, in  hoc tamen a Tertulliano nostro et Ammiano Marcellino dissentit, quod sacre Scripture libros in Bruchio, et Aquile, Symmachi, et Theodotionis interpretationes in minore Serapeo positos fuisse asserat. Suam etenim de greca illorum interpretatione narrationem his uerbis absoluit: , , , , , , , . Libri illi, in grecum translati, in priore bibliotheca, que in Bruchio fundata est, repositi sunt. Post hec alia rursus in Serapio bibliotheca constituta est, longe illa minor, que  huius filia dicebatur, in quam Aquile, Symmachi, Theodotionis, et aliorum editiones congeste sunt post annos CCL. . uides sane illum in hoc cum aliis consentire, quod duplicem asserat fuisse Alexandrinam bibliothecam; in eo autem dissidere, quod unam in Bruchio, alteram minorem in Serapio conditam esse uelit. Utrum uero hec illius solius opinio aliis preferri debeat, tuum esto iudicium.

Ab hac porro difficultate si te expedieris, in alteram longe maiorem confestim incides. Nam Tertullianus de ueteris Testamenti grecis codicibus loquitur tanquam in illa Alexandrina bibliotheca suo adhuc tempore asseruatis, atque exstantibus. Contra uero Ammianus Marcellinus, ut uidimus, diserte  asserit hancce ipsammet bibliothecam bello Alexandrino sub dictatore Cesare conflagrasse . Aulus etiam Gellius testatum facit incensa tum fuisse ab auxiliariis militibus septingenta ferme uoluminum millia . Utrique Dion suffragari uidetur, qui ait Achillam recta uenisse Alexandriam, atque ab eo commissa cum Cesare dictatore uaria prelia, multaque facta incendia. , , , , et apothecas siue cellas frumenti et librorum plurimorum et optimorum, ut fertur, conflagrasse .

Quin etiam Epiphanius memorie prodidit bibliothecam,  que in ea Alexandrie urbis erat regione, quam Bruchium uocant, desertam suo tempore fuisse . At in ea repositos, uti uidimus, dixerat sacre Scripture codices. Atqui si hec bibliotheca deserta fuit, atque multo magis si Alexandrine bibliothece iam ipsa Cesaris etate combuste sunt, qua, amabo te, ratione Tertullianus dicere potuit: Hodie apud Serapeum, Ptolemei bibliothece cum ipsis hebraicis litteris exhibentur, et Iudei palam lectitant ? Respondent aliqui duas saltem in eo fuisse bibliothecas. At una, inquiunt, incendi potuit, et altera, in qua libri illi repositi erant, integra prorsus remanere. uerum ea responsio aduersatur plane ipsimet Epiphanio, asserenti hanc  bibliothecam, in qua hi libri reconditi fuerant, suo non exstitisse amplius tempore: quapropter alii respondent, etiamsi hec alieque omnes bibliothece Alexandrine igne combuste fuerint, non crematos tamen omnes libros, atque ab hoc incendio ereptos sacre Scripture hebraicos grecosque codices.

In huius autem opinionis confirmationem proferri potest Senece, ac post ipsum Pauli Orosii testimonium, qui quadringenta duntaxat librorum millia tum consumpta memorant . Atqui si Marcellino et Gellio, a nobis antea citatis credimus, in illa bibliotheca septingenta millia librorum condita fuerant. Trecenta igitur millia flammis subducta sunt. Ex horum itaque numero haud dubie  erant hec, Deo ita prouidente, hebraica grecaque Scripture sacre uolumina.

Quid uero, quod Chrysostomus constanter asseuerat grecam propheticorum librorum interpretationem ad suum usque tempus in Serapeo, siue ut ipse loquitur, Serapidis templo conseruatam. Hec autem sunt greca illius uerba: .

Ceterum, quanquam aliquis contra hanc Chrysostomi aliorumque sententiam euidenter probauerit exustos fuisse hos codices, negare tamen non poterit ante illud incendium multiplicata fuisse illorum exemplaria, ac plura hebraica a Iudeis, et greca ab aliis descripta, que diligenter conseruata sunt. Nullus  enimuero dubitandi locus est, quin multa quidem ad Christianos peruenerint. Non pauca etenim greca testimonia in Noui Testamenti libris citata reperiuntur.

Preterea uero hebraica apographa diligentissime ab iisdem Iudeis asseruabantur. De iis namque, qui suo tempore uiuebant, dixit Tertullianus noster: Iudei palam lectitant: uectigalis libertas: uulgo aditur sabbatis omnibus. Audisne quam luculenter ille affirmet Iudeos, singulis quibusque sabbatis in synagogis suis congregatos, palam et audientibus omnibus, lectitasse hos sacros codices, uernacula sua lingua conscriptos. Atqui mos ille ante et post Christum Dominum, atque ab antiquis temporibus inoleuerat.  De Paulo siquidem eiusque sociis in Actibus Apostolorum memorie proditum est: Illi uero pertranseuntes Pergen, peruenerunt Antiochiam Pisidie, et ingressi Synagogam die sabbatorum, sederunt. Post lectionem autem Legis et Prophetarum Paulus Iudeorum rogatu sermonem ad eos habuit . Post hec uero, hec ibidem litteris mandata inuenies: Moyses a temporibus antiquis habet in singulis ciuitatibus, qui eum predicent in synagogis, ubi per omne sabbatum legitur . At id certe fieri non potuit, quin antea Iudei habuerint hos codices, et maximam in iis incorruptis atque integerrimis conseruandis curam impenderint.

Quid uero sibi, inquies, uult Tertullianus, cum dixit Iudeis uectigalem fuisse cetus suos singulis  sabbatis agendi, et libros suos ibi legendi, libertatem? Quidam autem existimant his uerbis designari facultatem eis a Philadelpho concessam, modo annuum uectigal modicum soluerent. Sed quo argumento probabitur illud uectigal exactum a Philadelpho, qui tanti faciebat sacros ueteris Testamenti libros, ac illorum interpretes donis maximis cumulauerat? longe itaque uerisimilius aliis uidetur a Tertulliano denotari tributum, quod Romani imperatores Iudeis indixerant, ut eis more solito singulis sabbatis congregari liceret. Quidam uero putant de hoc tributo intelligenda esse istec Suetonii, de Domitiano imperatore agentis, uerba: Preter ceteros Iudaicus fiscus acerbissime actus est, ad quem deferebantur, qui, uel uti professi Iudaicam intra urbem uiuerent uitam, uel dissimulata  origine, imposita genti tributa non pependissent . At ibi significat Iudeis, ut liberam secte sue professionem redimerent, soluendum quidem tributum, sed quod auctum tunc potius fuerat, quam primo impositum. Nam in Dionis Epitome Xiphilinus narrat Titum imperatorem post captam Hierosolymam iussisse ut Iudei, qui patrias leges profitebantur, quotannis didragmam Ioui Capitolino penderent . uisne greca illius uerba audire? En ipsa sunt: .

Ad illud porro tributum putant his Iuuenalem allusisse uersibus:

 Nunc sacri fontis nemus, et delubra locantur
Iudeis, quorum cophinus fenumque supellex.
Omnis enim populo mercedem pendere iussa est
Arbor, et eiectis mendicat sylua camenis. 
Recte ergo hec a Tertulliano appellatur uectigalis libertas, quia non poterant, nisi soluto prius tributo, cogere suas synaxes, et in synagogis suis, ubique dispersis, accuratissime conseruatos sacros suos codices palam lectitare. Ab his itaque Iudeis, infensissimis suis hostibus, Christiani acceperant illos ueteris Testamenti codices, de quorum ueritate et integritate nemo sani capitis homo unquam dubitabit. Nam, ut antiquus libri contra quinque hereses, olim Augustino adscripti, auctor recte aduersus ethnicos argumentatur:  Codex in quo hec scripta leguntur, in armario Iudei habent. Inimicus meus testis est. Ab ipso quere, aperi, lege, crede . Tales ergo hos libros Christiani habuerunt, quales sibi a Iudeis transmissi fuerant. Nihil enim in eorum textu quidquam immutare poterant, quin a Iudeis, illorum inimicis, et eos quotidie legentibus, falsi confestim conuincerentur. Que autem quantaue sit illorum auctoritas, iam cum Tertulliano nostro inuestigemus.



ARTICULUS Iu. Quomodo Tertullianus sacre Scripture auctoritatem ex maxima eius antiquitate demonstret, que sint substantie et materie ueterani styli, urbes insignes historiarum, et cani memoriarum.

 Summam sacre Scripture auctoritatem Tertullianus duplici argumento aperte uindicat. Primum autem petit ex maxima eius antiquitate, de qua nos sepius in superiori apparatus nostri tomo: secundum uero ex illius diuinitate, siue ex diuino Spiritu, cuius afflatu omnes eius libri litteris mandati fuerunt. Prius autem argumentum eo lubentius aduersus ethnicos urget, quod, illius uim et pondus agnoscentes, inde religionem suam, quamtumuis falsam, tueri ac confirmare conabantur. Eos enim omnes his ille compellat uerbis: Apud uos religionis est instar fidem de temporibus adserere , id est, religionem uestram, falsorumque deorum cultum eius antiquitate propugnare contenditis.

 Atqui si momenti alicuius sit hec ratio, non potestis Scripturis nostris derogare fidem. Nam unius, inquit Tertullianus, prophete scrinium  seculis uincit omnes substantias et materias . . . cuiusque ueterani styli uestri , seu omnes omnino commentationes uestras, earumque argumenta. Quin etiam superat origines, inquit, siue initia et caussas, ordines et uenas, siue meatus et canales, quibus ad uos usque peruenerunt.

Preterea uetustate sua antecedunt gentes plerasque, que postea orte sunt, et urbes insignes historiarum, et canas memoriarum. Ita in nostris codicibus manuscriptis et antiquioribus editionibus, nisi quod pro canas in eis scriptum est causas. Rigaltius uero quem alii deinceps secuti sunt, retinuit quidem  nomen canas, sed antecedens historiarum propria, uti uidetur, deleuit auctoritate. Nullam enim nec ille nec alii dederunt huius omissionis rationem. Sed in animum haud dubie induxerunt ibi grauissimum esse aduersus grammatice regulas , ubi substantiuum nomen pro adiectiuo, et adiectiuum pro substantiuo ponitur. Sed nonne grecismus est non semel a melioris latinitatis auctoribus usurpatus? Nonne enim Horatius dixit: Integer uite scelerisque purus. Sensus itaque Auctoris nostri est, Hebreos esse uetustiores urbibus, que insignes erant historiarum monumentis, et canis memoriis, id est, commentariis, que canitie sua et uetustate originem ceteris omnibus antiquiorem pre se ferebant. Sic etiam Theophilus  Antiochenus dixerat eosdem Hebreos antiquiores esse urbibus, que erant apud Aegyptios famosissime . Non dissimulabimus tamen in alio Tertulliani libro scriptum: Qui antiquitatum canos collegerunt . Sed huius libri unicus tantummodo superest codex manuscriptus, Apologetici uero quamplures. Quidquid autem statuas, idem semper erit sensus. Porro autem ab Auctore nostro nomen memoriarum usurpatur pro monumentorum, quemadmodum ex Augustino facile confirmari potest . Eadem rursus significatione ipse Tertullianus, libro mox citato, dixit: Saturnus in terris humane qualitatis apud ueteres memorias recensetur .

Tum deinde in Apologetico adiecit libros Moysis etate adhuc sua anteire ipsas effigies litterarum indices, custodesque rerum , hoc est, scriptos esse characteribus et litteris ceterorum omnium plane antiquissimis. Nam paulo ante scripserat eos exaratos fuisse litteris hebraicis, quas quidem aliis quibuslibet uetustiores esse pro certo habebat. Addit autem litteras esse custodes rerum, ut pote que res ipsas, earumque historiam ab interitu uindicant. Sed hec fusius explicantur a Iosepho, cuius uerba, paulo prolixiora quam ut hic referantur, in illius libro te legisse non pigeat .

Postremo subiunxit Tertullianus: Et puto, adhuc  minus dicimus, ipsos, inquam, deos uestros, ipsa templa, et oracula, et sacra , id est, libros Moysis gentilium diis, templis, oraculis, et sacris esse longe uetustiores. Deorum enimuero originem, sicut infra dicemus, a Saturno repetendam esse opinatur. Non mirum itaque si hos deos libris Moysis posteriores esse affirmet. uerum his illis uerbis, adhuc minus dicimus, ethnicis exprobare uidetur quod deos suos eorumque cultum libris Moysis uetustiores esse, tam imperite quam falso, uenditarent.



ARTICULUS u. Quam luculenter Tertullianus probauerit antiquitatem librorum Moysis ex eius etate, qui ceuus fuit Inacho, et pluribus seculis Danao, Troiane cladi et Homero preiuit, ubi de Manethone, Beroso, Iromo, seu Hieronymo, et Iosepho.


Nemo certe diffitebitur librorum Moysis antiquitatem non posse clarius, quam ex illius etate probari. Quamobrem Tertullianus ueterum scriptorum testimonio fretus, quo ille tempore, et ante quos uixerit, hisce explicat uerbis: Argiuo, inquit, Inacho pariter etate est: quadringentis pene annis  Danaum et ipsum apud uos uetustissimum preuenit, mille circiter cladem Priami antecedit; possem etiam dicere quingentis amplius Homerum . Primum itaque docet  Moysem Inacho fuisse ceuum. At in priore Apparatus nostri tomo ostendimus hanc communem fuisse ueterum scriptorum ad Eusebium usque sententiam, quam nonnulli etiam hoc seculo propugnare nisi sunt . Asseueranter uero Auctor noster adfirmat se opinionis sue plures habuisse sponsores et patronos. Ne quis autem putaret illud ab eo gratis adsertum, hos ipsos, ut paulo post uidebimus, singillatim et nomine suo appellat.

Preterea horumce scriptorum auctoritate fultus, asseuerat Moysen 393 annis preuertisse Danaum. At animum, queso, aduerte utrum hec Tertullianus delibauerit ex Iosepho, qui ibidem ab ipso post alios Scriptores citatur. Enimuero postea quam Iosephus  editam a Manethone Aegyptiorum chronologiam recensuit, eam his absoluit uerbis: , , , , . Qui uocabantur pastores, id est nostri progenitores, ex Aegypto liberati ante tres et nonaginta atque trecentos annos hanc prouinciam inhabitauere quam Danaus ad Argos accederet, licet hunc antiquissimum Argiui confidant . In Theophili itaque Antiocheni, qui eumdem citat Manethonem, textu describendo errasse procul dubio uidetur librarius, qui scripsit egressos fuisse ex Aegypto Hebreos, , ante  trecentos et tredecim annos , quam Danaus in Greciam peruenerit. Etenim Theophilus, ut ex dictis patet, haud dubie scripserat, , trecentis et nonaginta tribus. Sed non satis perito scribe procliue fuit pro scribere . De hac nichilominus coniectura iudicium aliorum exspectabimus. At certe ex his Theophili uerbis facile agnosces cur Tertullianus Danaum apud ethnicos uetustissimum dixerit.

Tum ille postea: Moyses mille, inquit, circiter annis cladem Priami, id est, Troianum excidium antecedit . Ibi autem rursus uestigia premit Iosephi, qui asseuerat adeo antiquum esse Hebreorum ex Aegypto egressum,  , ut annis pene mille Iliacum bellum precedat . Uterque uero aduerbium adiecit circiter; nec immerito sane. Magna siquidem est de hoc temporis interuallo, ut alibi uidimus, sententiarum uarietas. At, quecunque a uero propius absit, certo certius est Moysem Iliacis temporibus longe esse antiquiorem .

Maior adhuc est dissensio de Homeri etate, quem annis post eamdem cladem Iliacam quingentis et amplius, atque idcirco 1500 ac pluribus annis post Moysem floruisse Auctor noster pronuntiat. Diuersas autem hasce scriptorum opiniones recenset Tatianus  , et qui uerba eius retulit Eusebius , nec non etiam Clemens Alexandrinus , aliique et antiqui et recentiores, qui de ueteribus scriptoribus, aut de chronologis et petis, ac nominatim de eiusdem Homeri uita uel etate disputationes, siue data opera, siue aliud agentes, instituerunt. Nos quoque de his auctorum dissidiis alibi disseruimus 

Ceterum quoquo tempore floruerit Homerus, plane constat, uti Iosephus recte arguit, nullam apud Grecos esse conscriptionem, que huius pete operibus sit uetustior . Quin etiam si eidem Iosepho credas, pemata illius non litteris consignata sunt, sed cantu recitata, que ab aliis cum memoriter tantum collecta fuerint, multa in eis dissonantia comperiuntur. Ad hec uero, ille paulo ante dixerat alias nationes gloriari se a Phenicibus et Cadmo, ut alibi etiam adnotauimus, habuisse antiquissimum litterarum usum . At nullus tamen, pergit Iosephus, demonstrare poterit aliquod scriptum, quod a prisco illo tempore, uel in templis, uel in publicis anathematibus seruatum fuerit: Moysis ergo libri ceteros omnes longo temporis, imo et seculorum interuallo antecesserunt.

Nihil autem, ait Auctor noster, probatu erat facilius . Sed quia hoc  longius erat, nec poterat sine maxima a proposito suo digressione fieri, ideo censuit esse differendum. An uero his uerbis aliam ea de re commentationem promittat, ac promissis steterit, quis certo asseuerare audebit? Ne quis tamen illud ab eo temere prolatum diceret, palam omnibus ipse facit, unde et a quibus nominatim scriptoribus euidenter probetur. Primum enimuero citat antiquissima Aegyptiorum, Chaldeorum, Phenicum archiua, siue scrinia, in quibus scripture, siue libri, eorum reponebantur. Gentes autem istas ideo nominibus suis uocat, quia Greci, teste Iosepho , fatebantur antiquissimam rerum traditionem apud eos haberi. At, quia hec inuestigatio difficillima adhuc uideri poterat: aduocandi sunt, inquit, municipes eorum per quos  notitia subministrata est . Municipes autem ii proprie appellati sunt, qui in ciuitatem romanam recepti, muneribus romanorum fruebantur. Sed ille eo nomine abusiue significat eiusdem regionis incolas. Nam, et gentes, et scriptores nominatim uocat, ex Aegyptiis Manethonem, Berosum ex Chaldeis, a Iosepho, ut paulo post notabimus, citatos; atque ex Phenicibus Iromum Tyri regem, de quo postea fusius agendum. Si uero hi non sufficiebant, adiicit ipsorum sectatores Ptolemeum Mendesium, qui sacerdos, inquit Clemens Alexandrinus,  ac post ipsum Eusebius , regum Aegypti res gestas tribus libris  exposuit: item Menandrum Ephesium, a quo actus et historiam regum Tyri conscripta esse Iosephus  et Theophilus Antiochenus perhibent . His adiungit Demetrium Phalereum, a Iosepho adhuc citatum, tresque alios, regem Iubam, Appionem et Thallum, de quibus nos, in primo Apparatus nostri tomo et in superioribus dissertationibus, disputauimus.

Denique: Et qui istos, ait Tertullianus  probat aut reuincit, iudeus Iosephus, Antiquitatum Iudaicarum uindex, in Antiquitatum uidelicet Iudaicarum libris, qui etiamnum in omnium manibus uersantur. uerumtamen ille non his tantum libris istos, ut loquitur Auctor noster, scriptores  probat aut reuincil ; sed in aliis etiam, contra Appionem libris quos iam citauimus . In his siquidem plura retulit ex libris Aegyptiacorum, scilicet Manethonis Aegyptii, ac Berosi Chaldei, ex quo prodierunt de astronomia et Chaldeorum philosophia commentationes.

Maior itaque difficultas est de tertio scriptore, qui a Tertulliano cognominatur Iromus Phenix Tyri rex. Nam in nostris manuscriptis codicibus, et antiquioribus Rigaltiana editionibus legitur: Hieronymus Phenix Tyri rex. Sed quia nullum fuisse putabant Tyri regem nomine Hieronymum, in textu Tertulliani scribi maluerunt Iromus. Correctionis tamen huius nullam rationem dederunt, nisi quedam uerba,  ex fragmentis Menandri, a Scaligero editis, delibata. Sed longe potiori iure citare debebant Theophilum Antiochenum, a quo non solum eadem illa greca uerba citantur , sed uocatur etiam , Hieromus, Tyriorum rex. Eum autem esse testatur, qui plures ad Salomonem, et uicissim Salomon ad eum scripserat litteras, que apud Tyrios seruari ferebantur. Non inde tamen confici potest hunc regem aliquid de antiquitate Hebreorum scripto tradidisse.

Nonne etiam in Tertulliani textu legendum esse Hieronymi nomen hinc colligi potest, quod Iosephus in primo Antiquitatum Iudaicarum libro, ubi de longa primorum patriarcharum uita disserit, ibi post  memoratos a se, quemadmodum ab Auctore nostro, Manethonem et Berosum, hec scripsit: , , , . Mochus, Hestieus, et Hieronymus egyptius, qui Phenicum res prosecuti sunt, nobiscum consonant . Hunc autem Hieronymum in eorum numero posuit, qui de longiori Ne et superiorum patriarcharum uita scriptum aliquid reliquerant. In primo tamen aduersus Appionem libro obseruat Hieronymum ex iis scriptoribus unum esse, qui historias scribendo Iudaice gentis non meminit :  , . Hieronymus enim nequaquam nostri in historia meminit, licet pene ipsis locis nutritus esset. Fatetur itaque Hieronymum in hac lucubratione missas fecisse res Iudeorum, tametsi incognite illi non fuerint. Sed ibi eum Hecateo opponit, a quo historiam de Iudeis editam fuisse testificatur. Potuit igitur in aliena historia aut commentatione, sicuti de longeuis, ita de uita illorum quemdam intermiscere sermonem.

At quamuis Hieronymus aut pauca, aut plura de Moyse et Iudeis quouis in libro tradiderit, qua ratione probari potest illum fuisse Tyri regem? Numquid ergo Tertullianus humani aliquid ibi passus est, aut a librariis uerba eius deprauata sunt, aut de regis Tyrii ad Salomonem epistolis, quemadmodum  Theophilus Antiochenus, intelligendus est? uide igitur quid tibi uideatur probabilius, aut melius inuenire queas.



ARTICULUS uI. De aliorum post Moysem sacrorum uatum etate, et supputariis digitorum gesticulis, et censualibus conferendis.

De aliorum post Moysis mortem sacrorum uatum nostrorum etate Tertullianus  sic aduersus ethnicos pronuntiat: Ceteri prophete etsi Moysi posthumant, extremissimi tamen eorum non retrosiores deprehenduntur primoribus uestris sapientibus, et legiferis, et historicis. At ibi plures sane adhibet improprios loquendi modos . Primo siquidem dixit posthumant, id est, post Moysis mortem uixerunt; quo sensu alibi scripsit posthumat, et posthumatum. Secundo qui hic extremissimos, alibi postremissimos omnium: tertio retrosiores, id est, posteriores ac recentiores adpellauit. uerum, etiamsi his obsoletis ac barbaris uocibus utatur, apertus tamen est hic illius sensus: Ceteri prophete nostri post Moysis quidem obitum uixerunt; sed eorum omnium ultimi non sunt posteriores grecis sapientibus, legiferis et historicis.

Suam porro sententiam non alio probat argumento, nisi prolatis plurium auctorum nominibus: uel quia gentiles publice eorum auctoritati repugnare et resistere non poterant; uel quia longius fuisset singula  illorum testimonia hoc in libro describere, in quo breuitati consultum esse uolebat. Si quis tamen illud quibusdam saltem confirmari postulet, is audiat Theophilum  Antiochenum sic argumentantem: Ultimus, inquit, Prophetarum Zacarias censetur, qui tempora Darii regis attigit. Solon autem Atheniensis antiquissimus legislator tempore regum Cyri et Darii uixisse perhibetur. Ceteri ergo prophete aliis legislatoribus uetustiores sunt, et multo magis Moyses, qui ante Iouem Cretensem atque ipsum, ut diximus, Troianum bellum floruit. Nec id dixisse satis Theophilo fuit, sed exhibita ibi breuissima chronologia demonstrare nititur.

 Iosephus uero de historicorum etate hunc loquitur in modum : , , , , : Qui autem historias apud eos  conscribere tentauere, id est, Cadmus Milesius et Acusilaus Argiuus, et post hunc quicunque alii fuisse feruntur, paulum Persarum  expeditionem precessere . Nos uero de Grecie sapientibus et eorum etate in primo Apparatus nostri tomo disputauimus. De Moysis porro et aliorum prophetarum tempore egimus non solum in eodem citati Apparatus nostri loco,  sed in superiori etiam de Lactantii operibus dissertatione. 

Denique Tertullianus certiores nos facit ad recte designanda illorum omnium et prophetarum et ethnicorum scriptorum tempora , multis instrumentis, hoc est libris et chronologiis, cum digitorum supputariis gesticulis assidendum esse. Sed que sunt, rogabit aliquis, et quorsum spectant illa supputaria digitorum gesticula? Respondebimus itaque ea nichil aliud esse, nisi digitorum gestus ac motus, quibus antiqui solebant annos resue alias numerare. De longeui siquidem Nestoris annis cecinit Iuuenalis :

Felix nimirum, qui per tot secula mortem
 Distulit, atque suos iam dextra computat annos.
Plinius uero narrat simulacrum Iani factum fuisse digitis eo modo figuratis, quo 365 dierum numerus indicabatur . Scriptum quoque ab Hieronymo legimus : Centesimus numerus de sinistra transfertur ad dexteram, et iisdem quidem digitis, sed non eadem manu, quibus in leua nupte significantur et uidue, circulum faciens exprimit uirginitatis coronam. At longe antea Apuleius, ubi de Pudentille etate disputat : Si triginta annos, inquit, pro decem dixisses, posses uideri pro computationis gestu errasse, quos circulare debueris digitos aperuisse. Cum uero quadraginta que facilius ceteris porrecta palma  significantur, ea quadraginta tu dimidio auges, non potes digitorum gestu errasse, nisi forte triginta annorum Pudentillam ratus, binos cuiusque anni consules numerasti. Tertullianus itaque significat opus esse maiori otio, et longiori ab instituto suo digressione, ut illis digitorum gestibus etas tot scriptorum ac prophetarum computetur.

At, preter hanc aliasque annos dinumerandi difficultates , Grecorum etiam, ait ille, censuales conferendi. Nemo sane non uidet ibi nomen libri uel codices subaudiri. Censuales autem eos uocat libros, in quibus acta et rerum gestarum annales a scribis et notariis publicis, uel aliis descripta erant. Nos uero hos libros,  diari, eta magis uulgari nomine publica scribarum registra nuncupamus.

Ceterum, tametsi Tertullianus tot ad probandam sacre Scripture antiquitatem argumenta breuiter exposuerit, quisquis tamen illorum pondus et robur se intelligere negat, is se ipsum occecare uoluisse uidetur. Quapropter totam hanc disputationem melius absoluere non possumus, quam his ipsius ad gentiles alio in libro uerbis : At enim cum diuine Scripture, que penes nos, uel Iudeos sunt, in quorum olea et oleastro insiti sumus, multo secularibus litteris non modica tantum etate aliqua antecedant, ut loco suo edocuimus ad fidem earum demonstrandam: etsi hec eloquia de litteris usurpauit anima, utique de nostris credendum  erit, non de uestris; quia potiora sunt ad instruendam animam priora, quam postera, que et ipsa a prioribus instrui sustinebant, cum etsi de uestris instructam concedamus, ad originem tamen principalem traditio pertineat, nostrumque omnino sit, quodcunque de nostris sumpsisse et tradidisse contigit uobis. Demum in Apologetico eosdem adhuc ethnicos sic alloquitur : Sciatis ipsas quoque leges uestras, que uidentur ad innocentiam pergere, de diuina lege, ut antiquiore, formam mutuatas. Et certe in aliis nostris dissertationibus abunde ostendimus scriptores ethnicos ex sacris nostris libris plura delibasse, que illi prauis erroribus suis plane corruperunt. At nemo est qui ex dictis non facile intelligat quam recte a Tertulliano nostro probata  sit illorum antiquitas. Ad eorum uero auctoritatem explicandam nunc ueniamus.



ARTICULUS uII. Quomodo Tertullianus demonstret diuinam esse sacre Scripture auctoritatem, nec illius ignorantiam ab ethnicis posse obiici.

Non ex sola antiquitate Tertullianus summam Scripture sacre auctoritatem repetit, sed eo maxime quod diuina sit, seu litteris tradita ab illis utique uiris qui erant diuino Spiritu afflati, ac futura certo predixerunt : Idoneum quippe testimonium diuinitatis, ait ille, est ueritas diuinationis. Neque id ullus negare poterat, nec ipsi quidem gentiles, qui ueros esse deos suos inde conficere conabantur,  quia res futuras ab iis prenuntiatas esse autumabant. Christiani uero uim huius argumenti, sic ab gentilibus usurpati, non aliam ob causam infirmabant, nisi quia aut false erant huiusmodi factitiorum deorum predictiones, aut demonum artibus et prestigiis excogitate. Solus namque uerus Deus, aut prophete spiritu illius repleti, possunt futura certo prenuntiare. Atqui plurima, inquit Auctor noster, eodem modo iam facta cernimus, quo a sacris uatibus nostris premonstrata fuerant.

Breui autem harumce predictionum enumeratione illud comprobat . Nunc enim, ut ille ait, Terre, quemadmodum a sacris Prophetis predictum est, uorant urbes, id est, repentinis terrarum  motibus et hiatibus urbes absorpte ac uorate sunt  Deinde: Insulas maria fraudant, quas uidelicet maris fluctibus ac tempestatibus exhaustas uidemus . Ad hec uero: externa, atque interna bella dilaniant, regnis regna compulsant, hoc est, bella in diuersas partes scindunt non solum regna, prouincias et urbes, sed ciues etiam, atque affines, et sanguine coniunctos . Preterea: fames, et lues, et locales queque clades, et frequentie pleraque montium uastant. Melius in exemplaribus nostris et antiquis editionibus, plerumque mortium uastant . Frustra enim aliqui ad uocem montium confirmandam contendunt ea significari leones, ursos, aliasque id genus belluas, quibus montes frequentantur, uastanturque campi. Nam de hominum Auctor noster loquitur mortibus, que lue,  fame, aliisque huiuscemodi cladibus frequentissime accidunt.

Pergit autem ille: Officia temporum et elementorum munia exorbitant , id est, solitus quatuor anni tempestatum, ac statutus elementorum ordo confunditur, quod improprio dixit uerbo exorbitant. Quin etiam Monstris et portentis naturalium forma turbatur. Quidam autem ibi monstra a portentis sic distingui uolunt, ut monstra in hominibus animalibusque sint, portenta uero in rebus inanimatis. Sed ii non satis procul dubio attenderunt, quod scripsit Cicero informatas deorum notiones preter naturam hominum pecudumque portentis . Et alibi: An uero illa nos terrent, si quando aliqua portentosa aut a pecude, aut ex homine  nata dicuntur ? Portentum igitur non magis de inanimatis rebus dicitur, quam de hominibus et pecudibus, in quibus membrum aliquod preter naturam plane deformatur, aut redundat, aut deficit. Portentum tamen a monstro si quando Tertulliani uerbis reuera secerni nobis probetur, protinus cedemus.

Quid plura? Humiles, ait ille, sublimitate, sublimes humilitate mutantur ; siue, hominum status et conditio ita commutatur, ut a sublimi ac summa ad humilem et infimam atque uersa uice, aut decidant aut conscendant. Denique: iustitia rarescit, et iniquitas crebrescit; bonarum omnium disciplinarum cura torpescit, apud ethnicos uidelicet, qui christianam religionem oderant,  uel aspernabantur. Nam postea manifestum ipse, ut suo loco uidebimus, cuilibet fecit a Christianis excultam disseminatamque fuisse iustitiam, pietatem, sanctitatem, curamque bonarum omnium disciplinarum. Porro autem clades, calamitates, rerumque perturbationes, quas Auctor noster recenset, a sacris nostris uatibus uere prenuntiatas fuisse nemo negare potest, nisi qui horum, aliorumque siue historicorum aut chronologistarum libros nec percurrendo quidem legerit. At quemadmodum Augustinus aduersus Faustum Manicheum disputat: Ostendimus fidem prophetarum ex his, que uentura cecinerunt, et uenisse cernuntur . Sed illum plura de his ibi  disputantem adire poteris. De mundi uero cladibus, quas Tertullianus a sacris nostris uatibus predictas esse dixit, inferius cum eo agendum.

Dissimulare tamen non possumus aliis longe clarioribus sacre Scripture uerbis futura prenuntiari. Tales enimuero sunt plures de uenturo Christo, eiusque uita, miraculis, morte, et ad uitam regressu predictiones, que ab Auctore nostro et Lactantio, ut in superiori dissertatione ostendimus, accurate referuntur . uerum ipse Tertullianus noster arbitratus est, nec iure quidem immerito, ea que nunc memorat, ad probandam sacre Scripture diuinitatem sic sufficere, ut aliis opus non esset, nec exemplis, nec probationibus.

 Neque obiici poterat illas a Christianis occultatas, nec ethnicos habuisse easdem legendi et examinandi facultatem. Quamuis enim summe Christianis religioni fuerit sacre sua mysteria alios omnes, et ipsos etiam catechumenos celare; diuine tamen Scripture libros, nec abscondebant, nec abscondere poterant. Quamobrem Tertullianus ethnicum hominem sic compellat: Inspice Dei uoces, litteras nostras, quas neque ipsi supprimimus, et plerique casus ad extraneos transferunt . Nonne autem his uerbis litteras nostras, omnes generatim designat libros non solum prisci, sed noui etiam Testamenti, quod alicubi supplementum ueteris Instrumenti appellauit . Christiani itaque non supprimebant hasce sacras litteras;  et quamuis illas occultare uoluissent, ad extraneos tamen, hoc est ethnicos, uariis casibus transferebantur.

Preterea, libri ueteris Testamenti ab ipso Philadelphi tempore ex hebraica in grecam linguam, uti diximus, conuersi, in eorumdem ethnicorum uenerant manus, poterantque eas legere, et agnoscere, utrum omnium illorum uiderent effectum, que in eis prenuntiata fuerant. At, tametsi gentiles, aut incuria, aut peruicacia hos sacros libros non legissent, nichilominus Christiani manifestissime demonstrabant ueras fuisse uaticinationes, quas in eis longo antea tempore predictas uidemus. Denique Prophete, quorum uoces hisce in libris descripte sunt, mirandis uirtutibus et miraculis, uti supra obseruatum est, sua et uerba et  documenta inuictissime stabiliuerunt, confirmaueruntque. Tertullianus itaque ex his, que in hoc et superioribus articulis dicta sunt, recte concludit diuinam esse sacrarum nostrarum Scripturarum auctoritatem, quas idcirco diuinas litteras ac sanctas uoces appellat , et asserit ex fide et antiquitate harum diuinarum litterarum ueritatem nostre religionis eiusque documentorum certissime demonstrari . Que autem ab illo in his, quos pre manibus habemus libris tradita et asserta sint, nunc diligenter inuestigare ac perscrutare conemur.



CAPUT uII. De Deo diuinisque eius perfectionibus et attributis, ac quot qualesue gentilium philosophorum de illo dissensiones et errores.



ARTICULUS PRIMUS. Examinatur sextuplex argumentum, quo Tertullianus Deum existere demonstrat, uidelicet sacrarum Scripturarum auctoritate, gentilium philosophorum consensu, ipsiusmet Dei operibus, intimo mentis humane sensu et conscientia, infinitis Dei perfectionibus, ac publica et sepius repetita demonum a Christianis adiuratorum confessione.

Ea est christiane religionis perfectio, ut, ad illius  ueritatem et aliarum quarumcunque falsitatem demonstrandam, sola, simplex, nudaque, ut recte ait Tertullianus, sufficiat doctrine eius expositio. Nihil enim in ea occurrit, quod naturali omnium hominum lumini ac recte rationi plane non congruat. Precipua autem eius capita auctor noster exponit, atque ab eo orditur, quod ceterorum omnium fundamentum est, uidelicet ab ipso Deo, qui a Christianis colitur et adoratur.

uariis itaque argumentis illum existere, et unicum esse, plane ostendit. Primum enim is, inquit, ipse est, quem singule fere omnes sacrarum nostrarum Scripturarum pagine unicum, et nullum prorsus alium, esse Deum apertissime asserunt ac renuntiant . Atqui  iam probauimus diuinam esse eiusdem sacre Scripture auctoritatem. Quod ergo de unico Deo, reipsa existente, tam sepe quam perspicue predicat, hoc certe uerissimum est. Scriptores siquidem diuino, uti uidimus, Spiritu afflati, nec mentiri possunt, nec in ullum umquam nos inducere errorem.

Si quis autem ethnicus aliquos sacre Scripture libros uel breuiter percurrendi laborem recuset, is saltem eorum initium ac prima Geneseos uerba legat, atque iis disertissime proditum comperiet, quod dixit Tertullianus, unicum omnino esse Deum: Qui totam molem istam, cum omni instrumento elementorum, corporum, spirituum, uerbo, quo iussit, ratione, qua composuit, uirtute, qua potuit, id est, qua ad mundum creandum reuera pollebat, de nichilo expressit .  Minutius autem Felix, uti in alia dissertatione animaduertimus, quedam ex his uerbis mutuatus est, sed hec pretermisit, que uidentur obscuriora: Cum instrumento elementorum, corporum, et spirituum. . At nichil aliud hec significant, nisi totum mundum et ea omnia quibus componitur, nimirum elementa, corpora, et spiritus creata fuisse ab omnipotente Deo, quem idcirco existere necesse penitus est.

Porro autem Tertullianus, hisce uerbis, non ad ea tantum alludit que initio Geneseos, sicuti dicebamus, scripta sunt, sed alia etiam sacre Scripture loca, quibus uates diuini celos uerbo Dei firmatos, et mundum omnem ipsius sapientia ac potestate ex nichilo  factum esse predicant. At quia Hermogenes et alii nonnulli heretici, et gentiles somniauerunt, mundum non ex nichilo, sed ex materia preexistente ipsique Deo ceterna conditum, hinc Tertullianus falsam hanc opinionem peculiari in libro, aduersus eumdem Hermogenem composito, inuictis rationum momentis radicitus euellit. Sed iam plura, quibus hic error a Lactantio destruitur, argumenta a nobis alibi explicata sunt. Recte ergo inde Tertullianus noster sic disputat: Dubitabitur, credo, de Dei uiribus, qui tantum hoc corpus mundi de eo quod non fuerat, non minus quam de morte uacationis et inanitatis, imposuit animatum spiritu omnium animarum animatore .

Audis sane hanc eius esse argumentationem: Deus, non ex preexistente aut ceterna sibi materia, sed ex nichilo creauit mundum. At summe et infinite est potestatis aliquid, ac quod longe maius est, totum mundum ex nichilo creare. Deus igitur omnipotens mundi creator existit. Atque hec prima est Tertulliani argumentatio, qua ex sacre Scripture auctoritate, cui nemo, uti diximus, ne gentilis quidem homo, refragari potest, recte demonstrat Deum reipsa existere.

Antequam uero ad alia progrediamur, obseruare iuuat in citato eiusdem Tertulliani textu pro libito sublatum à Rigaltio nomen animarum tanquam superuacaneum, ac pro imposuit scriptum composuit. Nam  huic correctioni, cuius nullam reddidit rationem, omnes manuscripti et antiquiores editi codices plane aduersantur. Deinde uero, nonne Auctor noster poterat uerbo imposuit abuti, quo significantius exprimeret, quod antea dixerat, mundum a Deo creatum ex nichilo, ac tanquam supra mortem uacationis et inanitatis impositum? Potuit etiam per quamdam emphasim adiicere nomen animarum, ut luculentius significaret Deum non modo corporum, sed etiam animarum esse reuera animatorem et creatorem.

Secundum Tertulliani argumentum desumitur ex communi omnium pene gentilium philosophorum consensu, qui, licet in definienda Dei natura non parum a se inuicem, ut paulo post ostendemus, dissentiant, eum tamen reuera existere uolentes nolentes confessi  sunt . Sed de hac illorum sententia alibi fuse disputauimus, nec ea que ibi diximus nunc repetenda sunt.

Tertium unius Dei existentis argumentum petit Tertullianus ex eius operibus, que sicut nullus, nisi plane desipiat, non potest non agnoscere, ita nec diffiteri unum Deum esse illorum auctorem. Nam mundus, uti recte ait Tertullianus, ab illo factus est, In ornamentum maiestatis sue . Quid uero illud est in diuine maiestatis ornamentum, nisi in illius probationem et argumentum, quo ex mundi creatione diuina eius  maiestas et omnipotentia omnibus sane, etiam hebetioribus, fit manifesta et cognoscitur? Quamobrem Lactantius diserte postea dixit: Qui solem rebus humanis clarissimum ac singulare lumen in argumentum sue unice maiestatis accendit . Et certe sol, non casu aliquo, uel a se ipso, ratione penitus orbato, creatus est. Suo igitur lumine et splendore omnipotentem Deum auctorem suum demonstrat. De hac autem argumentatione in nostra de eiusdem Lactantii libris dissertatione egimus .

Neque hoc tantum clarissimo solis lumine perstricti obtusiores mentis humane oculi Deum agnoscere coguntur, sed ex aliis quoque eius operibus: Tot ac tantis, inquit Tertullianus, quibus continemur,  quibus sustinemur, quibus oblectamur, quibus exterremur . Quid enim tot tantaque opera aliud clamant, nisi ab uno Deo esse edita, qui homines, aut beneficiis, aut terrore, ad sui cognitionem adducit? Atque inde profecto paulo post adiecit edita ab illo maiestatis sue signa per imbres, haud dubie generalis diluuii, per ignes, ac eos potissimum quibus urbes Sodoma et Gomorrha consumpte fuerunt. A quo enim, obsecro te, hec fieri potuere, nisi a Deo iudice equissimo, qui ab impiis et consceleratissimis hominibus debitas criminibus penas repetebat?

Alia uero sunt adhuc, quibus, ut ait Tertullianus, exterremur, nimirum fulgura, fulmina, tonitrua, publice clades et tempestates, aliaque his similia. Consulto  autem hec adiecisse uidetur, ut uariis atheorum argutiis occurreret, qui obiiciunt fulmina que supra montes, uerbi gratia, cadunt, et alia huiusmodi esse prorsus inutilia, nullamque proferri posse causam, propter quam accidant. Garrulis enimuero et impiis hisce hominibus, qui, spreta aut compressa animi conscientia, prauis libidinibus seruire uolunt, respondet ideo hec fieri, ut exterreamur, hoc est, Deum uerum illorum auctorem timeamus, atque eo timore, quem homini innatum esse alibi demonstrat, agnoscamus illum reapse existere, qui eosdem impios aliosque sceleratos pro merito castigare potest .

Porro autem alibi ostendimus, etiamsi infirme ac cecutienti hominum menti non omnino comperta sit  infinita Dei magnitudo, quorumdamque eius operum caussa, ex ipsius tamen effectibus, nemini incognitis, manifestissime demonstrari illum existere, et quem ob finem omnia fecerit. Iam uero non querimus cur aut quomodo omnia ab illo fiant, aut facta sint, sed utrum ipse existat atque id ex eius operibus agnoscatur. In aliis autem nostris dissertationibus plane ostendimus quam certo et euidenter Deum existere inde demonstretur, et quam imbecilla sit ethnicorum argumentatio, qui illud ideo negabant, quia ipse Deus uideri non potest .

Quarta Dei reuera existentis demonstratio a Tertulliano ducitur ex intimo anime humane sensu, siue  eius testimonio, ipsaque hominis conscientia. uisne, ait ille, ex anime ipsius testimonio comprobemus: que, licet carcere corporis pressa, licet institutionibus prauis circumscripta, licet libidinibus et concupiscentiis euigorata, licet falsis diis exancillata, cum tamen resipiscit, ut ex crapula, ut ex somno, ut ex aliqua ualetudine, et sanitatem suam patitur, Deum nominat, hoc solo, quia proprie uerus hic unus Deus, bonus, et magnus; et: Quod Deus dederit, omnium uox est; iudicem quoque contestatur illum: Deus uidet; et: Deo commendo; et: Deus mihi reddet . In hoc autem auctoris nostri textu quedam Rigaltius more suo immutauit et addidit. Primum enim ex sola, sed forsitan non prorsus infelici, Latinii coniectura, pro uerbo patitur, emendatum scriptumque  uoluit, potitur, hoc est, inquit, dum est compos sane mentis. Et certe nomen sanitas accipitur aliquando pro bono statu mentis, atque apud bonos auctores legimus potiri gaudia. In duobus autem recentioribus codicibus scriptum est pascitur. Quid uero, si Tertullianus minus latine loquendo dixerit patitur sanitatem, uidelicet nondum integram?

Quidquid sit, uidetur Rigaltius priuata auctoritate his uerbis: Hoc solo, quia proprie hic unus Deus, bonus et magnus, istec subrogasse: Hoc solo, quia proprio Dei ueri. Deus magnus, Deus bonus. Sed nonne satis perspicua erant manuscriptorum codicum uerba, nec his minus clara? Sed fac obscuriora esse, numquid idcirco manus inferenda ueteris scriptoris textui, ut pro libito corrigatur, nec amplius illius sit?

 Non hoc autem tantum in libro Tertullianus noster hac aduersus ethnicos argumentatione utitur, sed eam quoque fusius acriusque urget toto in libro de Testimonio anime aduersus gentes, ubi docet hoc ipsum eius testimonium esse omni litteratura notius, doctrina agitatius, omni editione uulgatius, toto homine maius, id est, totum quod est hominis . Alia autem eius uerba alibi citauimus, palamque fecimus idem argumentum adhiberi a Minutio Felice, Cypriano, Arnobio et Lactantio, qui, Auctoris nostri uestigiis inherentes, huius argumenti ui ac pondere omnes falsorum deorum cultores atheosque obruerunt .

 Quapropter illa hic non repetenda censemus, sed illud duntaxat examinandum, cur dixerit hanc naturalem Dei inuocationem esse testimonium anime naturaliter christiane. Numquid enim anima naturaliter christiana est? Nonne paulo post ille dixit: Fiunt, non nascuntur Christiani ? Alibiuero ipsam animam sic alloquitur: Non es, quod sciam, christiana; fieri enim, non nasci soles christiana . At si homo non nascitur, sed fit christianus, ergo eius anima naturaliter christiana non est. uerum Tertullianus, qui paucas inter lineas sibi procul dubio non contradixit, prioribus uerbis nichil aliud significat, nisi anime humane  naturaliter insitam esse ueri Dei notionem, que totius christiane religionis est fundamentum. Alia autem omnia illius mysteria et documenta non cognoscit, quin prius ab aliis doceatur. Atque ita quidem Christiani fiunt, non autem nascuntur, quamuis naturaliter unum Deum agnoscant et inuocent.

uisne illud tibi ex ipsomet Tertulliano probari? Ad Nationes ille scribit Liberum Patrem cum suo sacro ab urbe Roma totaque Italia auctoritate senatus eiectum, euersasque Serapidis, Isidis et Harpocratis statuas. At hanc inde elicit conclusionem: Habetis igitur in maioribus uestris, etsi non nomen, attamen sectam christianam, que deos negligit . uidesne ob hoc solum factum quosdam gentiles secte christiane nomine  ab eo appellari? Eadem itaque ratione anima naturaliter christiana dici potuit, que conscientie sue testimonio, naturalique lumine ac motu uerum unicumque Deum agnoscit. Sed a nobis iam obseruatum est his plane similia a Minutio Felice proferri .

Iure igitur merito Tertullianus inde, et ex iis omnibus que hactenus probauerat, sic concludit: Hec est summa delicti nolentium recognoscere, quem ignorare non possunt . Eadem plane est Cypriani, eius discipuli et sequacis, conclusio: Atque hec est summa delicti nolle agnoscere, quem ignorare non possit . Nemo quippe potest ignorantiam excusare Dei, quem tot argumentis et intimo cordis animeque sensu  agnoscere compellitur. Maximum igitur delictum, imo uero summum omnium delictorum est nolle Deum recognoscere, qui a nemine, nisi penitus excors et amens sit, potest ignorari.

Quinta diuine, ut aiunt, existentie demonstratio his includitur uerbis, quibus Auctor noster illam ex infinitis Dei perfectionibus elicit conclusionem: Ideo, inquit, Deus uerus et tantus est . Nonne enim hunc argumentatur in modum? ueri Dei nomine is intelligitur, cuius infinite sunt perfectiones, et quo nichil maius aut perfectius excogitari potest; non enim esset uerus Deus, si tantus non esset: at is, qui infinitas perfectiones in se complectitur, a se profecto habet, et quod existat, et quod aliis tribuat ut sint et existant; cum enim ea sit rerum omnium creatarum  series, ut posteriores ab antiquioribus originem, qua existunt, acceperint, debuit ante omne tempus esse aliquis, qui a nullo, sed potius a se ipso habuerit quod existat, et rebus quibusque creatis eas omnes quibus predite sunt, perfectiones largiatur: at ille ideo est uerus, quia tantus est. In suo autem aduersus Marcionem libro ex summa Dei perfectione concludit illum esse unicum, ita ut non existeret, si non esset unus. Audias uelim que sit eius argumentatio: Deus cum summum magnum sit, recte ueritas nostra pronuntiauit: Deus, si non unus est, non est. Non quasi dubitemus esse Deum, dicendo: Si non unus, non est; sed quia quem confidimus esse, id eum definiamus esse, quod si non est, Deus non est, summum scilicet magnum.  Porro summum magnum unicum sit necesse est: ergo et Deus unicus erit, non aliter Deus, nisi summum magnum, nec aliter summum magnum, nisi parem non habeat, nec aliter parem non habens, nisi unicus fuerit .

Sextam et ultimam qua Deus existere probatur demonstrationem Tertulliano suppeditauit summa ac mira Christianorum ad demones expellendos potestas, contra quam quilibet quantumuis pertinax gentilis ne mutire quidem poterat. Tum enim sepe sepius demones a christianis, Christi nomine adiurati, non solum eiiciebantur ex his quos obsidebant hominibus, sed cogebantur etiam palam et publice confiteri, nec se, nec alios quos gentiles colebant, esse deos, sed unum duntaxat existere, quem discipuli  Christi uenerabantur. Atqui omnis ista, ait Tertullianus, confessio illorum, qua se deos negant esse, quaque non alium Deum respondent preter unum, cui nos mancipamur, satis idonea est ad depellendum crimen lese maxime romane religionis, que non uerum et unicum, sed falsos utique deos uenerabatur . Nam omnes profecto ethnici demonibus, uerum contra semetipsos confitentibus, debebant credere, qui mentientibus credebant. Nemo siquidem, ut recte ille arguit, ad suum dedecus mentitur, quin potius ad honorem. Magis fides proxima est aduersus semetipsos confitentes, quam pro se ipsis negantes . Tam publicum enimuero testimonium nemini plane dubium suspectumque esse poterat. Quamobrem illud, pergit Auctor  noster, solebat ex ethnicis facere christianos . Ecquis enim homo poterat tam certam claramque testificationem respuere, nisi cui falsa preiudicia aut priuate utilitates rationis lumen penitus eripuerant? Iure igitur merito Auctor noster summam redarguit iniquitatem gentilium, qui Christianos accusabant lese romane religionis, eosque contra conscientiam, totque ac tanti ponderis demonstrationes, ad falsos deos colendos negandumque uerum Deum quibuslibet suppliciis adigere nitebantur.



ARTICULUS II. De perfectionibus siue attributis Dei, ac quo sensu a Tertulliano dicatur hominibus cognitus, quamuis sit inuisibilis, incomprehensibilis, inestimabilis; que huius ueri Dei et uiui scientia, sapientia, et eternitas.


Deum esse perfectissimum inde Tertullianus recte colligit, quod mundum et omnia qua in eo sunt, sicut in superiore articulo uidimus, ab illo creata fuerint. . Etenim imperfectum, inquit ille, non potuit esse, quod perfecit omnia, id est, quia Deus a se ipso est, et cetera omnia fecit, nichil prorsus imperfecti, sed omnes omnino perfectiones habeat, necesse est.

Tante autem ille sunt, humanique ingenii imbecillitatem adeo superant, ut inuisibilis sit , ait Auctor noster, id est, humanis oculis  uideri non possit. Nam ut ipse in Exodo loquitur : Non enim uidebit me homo, et uiuet. Addit uero Tertullianus, etsi uideatur, hoc est, tametsi homines allatis supra argumentis ac  demonstrationibus illum reuera existere mente uideant et cognoscant.

Incomprehensibilis quoque est, pergit Tertullianus.  Nam ut fatetur Clemens Alexandrinus : . Neminem unquam posse per hoc uite tempus Deum perspicue comprehendere. Quibus uterque uerbis significat infinitas Dei perfectiones ab hominibus, uitam hanc mortalem uiuentibus, non posse clara distincta idea et notione plane  penitusque comprehendi. Subiungit tamen: Etsi per gratiam representetur. Sed quenam est ista gratia, nisi Saluatoris nostri Christi, qui, homo factus, docuit homines quomodo ipsum et diuinum eius Patrem unicum uerumque Deum esse intelligant: Nemo quippe, quemadmodum scribit auctor epistole ad Diognetum, Deum uidit, aut perfecte cognouit : . Sed ipse se ipsum ostendit: ostendit autem per fidem, qua sola Deum uidere concessum est. Nonne uero uterque ad hec collineauit Matthei uerba : Nemo nouit Filium, nisi Pater, neque Patrem quis nouit, nisi Filius, et cui uoluerit Filius reuelare. Aut ad illa Ioannis :  Deum nemo uidit unquam. Unigenitus Filius, qui est in sinu Patris, ipse enarrauit.

Pergit Auctor noster: inestimabilis, etsi humanis sensibus estimetur, id est, in hoc recte ab hominibus estimetur, quod sciunt eum esse inestimabilem . Ipse enim mox addidit: Hoc est quod Deum estimari facit, dum estimari non capit, perinde ac si dixisset: Tunc Deum recte estimamus, cum fatemur nec à nobis, nec ab ullo homine posse pro merito estimari.

Horum omnium rationem si ab illo postules, hanc ille ibidem reddet: Quod uideri communiter, quod comprehendi, quod estimari potest, minus est oculis quibus occupatur, et manibus quibus contaminatur, et sensibus quibus inuenitur, hoc est, quidquid oculis  corporeis communiter cernitur, manibus tangitur, aut sub alios sensus cadit, illud his omnibus sensibus minus est, inferiorisque, quam Deus, ordinis . Nam quod immensum est, quemadmodum Deus, soli sibi notum est . Immensi autem nomine illud Tertullianus precise non intelligit, quod ubique et in omni loco existit, sed quod est infinitum. Eo quippe sensu a bonis auctoribus dicitur immensus labor, et dolor immensus, uel immensa cupiditas. Deus itaque, utpote infinitus, a se solo quantus est cognoscitur . Atque ita illum, ut rursus, ait Auctor noster, uis magnitudinis, et notum hominibus obiicit, et ignotum . Tanta enimuero est eius magnitudo, et diuine illius nature excellentia, ut, etsi homines certo certius nouerint illum existere, capere tamen non possint quante qualesque sint omnes eius perfectiones. Sed de his omnibus iam disputatum est in superioribus nostris dissertationibus.

Neque porro hec tantum negatiua, ut aiunt, Dei attributa a Tertulliano asserta animaduertimns, sed plura quoque alia, que affirmantia uocantur . Deum etenim uerum et uiuum appellat, atque ita illum gentilium diis falsis et mortuis opponit.

Deinde uero docet ipsum esse omnium speculatorem, cuius infinita est scientie plenitudo, et cui nichil prorsus ulla latebrarum difficultate latere unquam  potest . Non in solo autem Apologetico, sed alio quoque in libro diuinam hanc scientiam predicat. Ab illo enim hec alibi scriptis tradita legimus : Neque si mediocritas humana facti solum iudicat, quia uoluntatis latebris par non est, idcirco crimina eius etiam sub Deo negligamus. Deus in omnia sufficit. Nihil a conspectu eius remotum, unde omnino delinquitur. Omnes igitur humani cordis intimos et occultiores recessus penetrat; atque cetera proinde omnia, quecunque sint, perfecte cognoscit.

Nec minus asseueranter pronuntiat eum ab eterno esse rationalem, qui uerbum, ut infra fusius ostendetur, Sermonem, Sophiam, Sapientiam protulit; ac mundum uerbo, ratione et sapientia molitus, creauit  ex nichilo, atque idcirco omne tempus antecessit, et eternus est .

At hoc quidem alibi hisce uerbis confirmat : Qui ante tempus fuit, et seculum corpus temporum fecit. Nomen autem corpus ibi sumitur pro plurium collectione rerum, ac congregata multitudine. Sic corpus ciuitatis, aut reipublice dicitur. De Christianis uero ipse auctor noster: Corpus, inquit, sumus. Sensus itaque illius est : Deus seculum corpus temporum fecit, seu fecit ut mundus ex tota temporum collectione constet . Quapropter ille antea dixerat: Deus seculum certis temporum dispositionibus et exitibus ordinauit. At id facere non poterat,  nisi ante omne, ut ipse loquitur, tempus, atque idcirco eternus fuerit. Neque dubites hanc esse illius mentem, qui alibi Christianorum nomine scripsit : Nos Deum inuocamus eternum. At ibi illum non modo eternum predicat, uerum etiam omnipotentem, in cuius potestate sita sunt omnia.



ARTICULUS III. Ostenditur Tertullianum reuera credidisse Deum esse spiritum, nichilque habere corporei, et contraria argumenta soluuntur.

Que de tot tantisque Dei perfectionibus et attributis hactenus exposita sunt, hec manifeste demonstrant illas esse summas, ac Deum a se ipso solo, et  a nullo alio, habere quidquid ipse est. Atqui si nichil ei ex alio accidat, et perfectiones eius sint infinite, nec ab ullo unquam circumscribi potuerint, simplicissima procul dubio est illius natura, ac proinde spiritualis, et omnis corporee concreationis expers. Nullum ergo habet corpus, quod utique partibus componitur, atque idcirco potest dissolui, et imperfectum est. Sed quid necesse est aliqua argumentatione hanc probare Auctoris nostri doctrinam? Nonne id apertissime his predicauit uerbis : Deum ediximus, propriam substantiam spiritum inscribimus? Et paulo post: Nam et Deus spiritus.

Neque respondeas uelim ibi spiritus nomine corpus aliquod, sed ceteris longe subtilius ab eo intelligi.  Nam ibidem uerbum, Sermo et Filius Dei ab ipso dicitur ex sinu Patris sui eterni prodiisse, de spiritu spiritus, et de Deo Deus . At certe illa eterna, et ante omne corpus creatum, Dei prolatio nichil plane corporei admittere potest. Ipsa siquidem est Dei cogitatio et intelligentia, que penitus incorporea, et mere spiritualis esse debet. uere ergo Tertullianus credidit, Deum Patrem Filiumque eius esse spiritum, qui nichil prorsus corporis et materie quantumlibet subtilis habeat.

Contra tamen nonnulli reclamant, nobisque obiiciunt Tertullianum docuisse, quidquid est aut corpus esse, aut nichil, nec posse omnino aliquid inter utrumque medium assignari. Nam hec sunt ipsissima eius uerba: Omne quod est, corpus est sui generis.  Nihil est incorporale, nisi quod non est . Generalis procul dubio est hec eius propositio, ac proinde ab eo diserte definitur quidquid sit, siue Deus, siue quid aliud, eo ipso quod est, illud esse corpus. Cum tot igitur, uti uidimus, argumentis probauerit Deum unum et uerum existere, eum utique reuera corporeum esse credidit.

Sed quid hac, inquient alii, aliaue argumentatione opus est? Nonne de ipsomet Deo hunc loquitur in modum? Quis negabit Deum corpus esse, etsi Deus spiritus est? Spiritus enim corpus sui generis in sua effigie. Sed et inuisibilia illa quecunque sunt, habent apud Deum et suum corpus, et suam formam, per que soli Deo uisibilia sunt .

uerum quantumuis generalis sit prima eius propositio, mediam nichilominus aliquam inter corpus et nichil substantiam discernit, que spiritalis, ac spiritus a corpore distinctus est. Enimuero in hoc, de quo agimus, Apologetico libro dixit creatam a Deo istam mundi molem, cum omni instrumento elementorum, corporum, spirituum . Quid autem necesse erat ibi adiicere spirituum, si corpus et spiritum, unum idemque esse credidisset? Numquid respondebis corporum nomine significari corpora densa et crassiora, spirituum autem uocabulo corpora subtiliora ac tenuissima? Sed hec tantum diuerse sunt corporum qualitates, que  poterant solo corporum nomine satis designari. At spirituum nomine non corporum qualitates, sed aliquid ab omni corpore discretum, significare procul dubio uidetur.

Quid uero, quod ille alio in libro rem spiritualem a corporali plane penitusque distinguit? Ubi enim de hominis, qui corpore, uti ille ait, et spiritu constat, peccatis delictisque disserit, aperte pronuntiat: Delictorum quedam esse carnalia, id est, corporalia, quedam uero spiritalia . Tum uero paulo post: Exinde spiritalia et corporalia nominantur, quod delictum omne aut agitur aut cogitatur. Ut corporale sit, in facto est; quia factum, ut corpus, et uideri et contingi habet. Spiritale uero, quod in animo est, quia spiritus  neque uidetur neque tangitur. Per quod intelligitur non facti solum, uerum et uoluntatis delicta uitanda. Fatetur itaque duplicis generis esse peccata, nimirum corporalia, que a corpore, non repugnante animo et uoluntate, perpetrantur. Alia uero solius spiritus, que sola admittuntur cogitatione et uoluntate, ac sine ullo corporis ministerio. Quin etiam alios adhuc esse docet proprios anime nostre actus, ab eius corpore nequaquam dependentes, quibus non solum pena, sed premium quoque debetur . Atqui hos solius anime aut bonos aut malos actus, premio aut pena dignos nec corpus, nec nichil, sed aliquid intermedium esse arbitrabantur. Ergo quedam esse putauit, que tantum spiritalia nec plane corporalia sunt.

 Ad secundam uero illius de Deo propositionem quod spectat, nonne, uti diximus, diserte affirmat eius Filium esse ipsiusmet sapientiam, internum uerbum et sermonem, siue intelligentiam, que penitus incorporea planeque spiritalis est? Qui ergo id fieri potest, nisi Deus sit plane incorporeus ac spiritus? Ad hec uero, plane sufficit aliquam ab eo admitti substantiam spiritualem, inter coprus et nichil mediam. Nam si que sit, hanc potissimum Deum esse quis diffitebitur?

Instabis tamen ab illo nichil tertium inter corporale et incorporale agnosci. Etenim aduersus Hermogenem ita argumentatur; Nisi fallor, omnis res aut corporalis aut incorporalis sit, necesse est : certe post corporale et incorporale nichil tertium. . uerum ibi incorporalia admittere potius, quam negare proculdubio uidetur. Nam ibi ipsum, ut dictum est, refellit Hermogenem, qui materiam, etsi reuera existentem, et corpoream et incorpoream esse effutiebat. Tertullianus uero, ut hoc uane opinionis commentum funditus euertat, rem omnem diuidit in corpoream et incorpoream. Itaque aliquam fatetur esse incorporalem. At si que sit, pre ceteris certe omnibus Deus est.

Urgebis fortasse hanc diuisionem ipsi omnino perfectam non uideri. Non absolute siquidem id pronuntiat, sed aduersario suo interim et gratis, nichilque  adserendo, concedit aliquam substantiam esse incorpoream, que tamen rei ipsius corpus est. Nihil ergo, nisi corporeum esse opinabatur. Sed animaduertas, uelim, illum herere duntaxat in huius nominis, corpus, significatu. Non obscure tamen ibidem explicat quid hoc nomine intellexerit: Ipsa, inquit, substantia corpus est rei cuiusque. Corporis itaque nomine significari putat cuiusque rei substantiam. At nemo est, qui non fateatur nullum prorsus esse medium aut tertium inter substantiam et ipsum nichil. Quid autem mirum, si corporis nomine ipsam rei cuiusque substantiam intelligendam esse existimauerit, cum Paulus apostolus hoc ipsum nomen corpus umbris et figuris opponat, ac illud esse dixerit, quod res ipsa et ueritas est? De ueteris quippe Testamenti  figuris hunc scribit in modum : Que sunt umbra futurorum, corpus autem Christi, id est: He ceremonie nichil aliud sunt quam umbre illarum autem corpus, siue res ipsa et ueritas est Christus, in quo adimplentur.

Quamobrem in iis, que nobis obiecta sunt, Tertulliani nostri locis, ubi dixit omnem substantiam esse corpus, aut quidquid est hoc esse corpus, haud inconsulte ibi addidit sui generis, id est, substantiam esse sui generis, uel corporei uel spiritalis.

uerum instabit aliquis, etiamsi hoc euidentissime probaretur, in dubium tamen uocari posse utrum Tertullianus aliquando existimauerit Deum esse corpus, ac postea animum mutauerit et sententiam. De illo namque Augustinus hunc loquitur in modum  : Tertullianus quia corpus esse animam credidit, non ob aliud quod eam incorpoream cogitare non potuit; et ideo timuit ne nichil esset, si corpus non esset, nec de Deo uoluit aliter sapere, qui sane quoniam acutus est, interdum contra opinionem suam uisa ueritate superatur. Quid enim uerius dicere potuit, quam id quod ait quodam loco: Omne corporale passibile est ? Debuit ergo mutare sententiam qua paulo superius dixerat etiam Deum corpus esse. Neque enim arbitror eum ita desipuisse, ut etiam Dei naturam passibilem crederet, ut iam Christus non in carne tantum, sed in ipso uerbo, per quod facta sunt omnia, passibilis et commutabilis esse credatur, quod absit a corde christiano.

 uerum Petauius ab Augustino dissentit, nec censet Tertullianum secum pugnare, aut suam de Deo corporeo mutasse sententiam, tametsi omne corpus passibile, naturam uero Dei minime passibilem esse crediderit . Nam alias, inquit, rei corporee, quam Deo tribuit passiones, siue alios motus et affectus. Marcioni siquidem ire motum in Deo esse neganti, atque obiicienti illum, si aliquando irasceretur, corruptioni et morti fore obnoxium, respondet ipse Tertullianus passiones, siue motus, et sensus animi in Deo et homine iisdem reuera nominibus appellari, sed tantum in utroque esse diuersos quantum substantia et corpus a se inuicem discrepant. Marcionem quippe  his compellat uerbis: Discerne substantias, et suos eis distribue sensus, tam diuersos, quam substantie exigunt, licet uocabulis communicare uideantur  . . . . Quanta erit diuersitas diuini corporis et humani sub iisdem nominibus membrorum, tanta erit et animi diuini et humani differentia sub iisdem licet nominibus membrorum, quos tam corruptorios efficit in homine corruptibilitas substantie humane, quam incorruptorios in Deo efficit incorruptibilitas substantie diuine.

Petauius itaque inde colligit Tertullianum existimauisse tam in Deo, quam in homine esse corpus, quemadmodum passiones siue sensus motus et affectus, sed eo discrimine, quod in homine corruptorii, in Deo autem incorruptorii sint. Nihil ergo repugnat,  inquit ille, quominus stante Tertulliani opinione, Deus habeat corpus, quod non passibile quidem, sed incorruptorium esse putauerit. At expendas, uelim, utrum Petauius perspectum omnino habuerit quo sensu Tertullianus acceperit illud passibilis nomen, quod a Deo excludit. Non enim aliud eo significare uidetur, nisi quod aliquid imperfecti et commutabilis secum importat. Nonne ergo Augustinus recte dixit Tertullianum aut secum pugnare, aut mutasse sententiam, cum asseruit Deum esse corpus, et omne corpus esse passibile? Nam Deus perfectissimus, ac simplicitate omnique perfectionum genere cumulatissimus est. Nihil igitur prorsus imperfecti habere potest. Ergo summa perfectio Dei et corpus secum pugnant, et in Deo esse non possunt.

 Ceterum, quamuis Petauius probauisset Tertullianum non incidisse in uitium aliquod contradictionis; fatetur tamen uir ille eruditissimus maioris illud esse momenti, quod Augustinus alio in libro ad excusandum Tertullianum hec in uerba retulit: : Tertullianus posset quoquo modo putari ipsam naturam substantiamque diuinam corpus, cuius partes, alie maiores, alie minores ualeant uel debeant cogitari, qualia sunt omnia, que proprie dicimus corpora . . . sed potuit, ut dixi, propterea putari corpus Deum dicere; quia non est nichil, non est inanitas, non est corporis uel anime qualitas, sed ubique totus, et per locorum spatia nulla partitus, in sua tamen natura atque substantia immutabiliter permanet.

Mirum tamen nonnullis, quibus satis nota non sit  Augustini modestia, fortasse uidebitur, cur ille penitus affirmare non audeat hanc ipsam reuera, sed quoquo modo posse putari Tertulliani fuisse sententiam. Iam enim ostendimus eum haud obscure declarauisse corporis nomine a se intelligi substantiam, que quouis modo existit, et nichilo opponitur. Preterea animaduertimus substantiam ab eo diuidi in corpoream et incorpoream, id est, omnis omnino corporis expertem, et que sit mere spiritalis. Atqui, si uel unam huiusmodi unquam esse arbitratus est, persuasum utique habuit Deum esse spiritum, et ceteris sane omnibus longe prestantiorem. Et certe summe illius perfectiones, atque infinita rerum omnium cognitio et scientia, a Tertulliano, sicuti paulo  supra obseruauimus, tam luculenter uindicate, nichil omnino corporei habere possunt. Nullum siquidem corpus, quantumuis tenue; nulla materia, quolibet motu agitata; nulle atomi, quouis concursu inter se coherentes, possunt rei alicuius, multo minus rerum omnium efficere cognitionem. Non potuit ergo Tertullianus Deo corpus, uel corporei aliquid tribuere, nisi hoc nomine, sicut uidimus, substantiam sui generis, id est, diuini et spiritalis intellexerit. Sed his lucem adhuc ea afferent, que capite sequente de Christi diuinitate, ac postea de angelis ac demonibus, atque anima humana, dicentur.



ARTICULUS Iu. Quot qualesue fuerint gentilium philosophorum de Deo dissensiones, Thaletis, seu Simonidis, qui de illo interrogatus, nichil respondere potuit; Platonicorum, qui omnia; Epicureorum, qui nichil curantem; Platonicorum, qui eum intra mundum; Stoicorum, qui extra positum; Platonis, qui mundi creatorem; Pythagore, qui mundum increatum esse docuerunt; et utrum Tertullianus recte illorum opiniones explicauerit.


Quanquam philosophi gentiles uel ratione naturali, uel ex sacris, ut ait Tertullianus, Scripturis agnouerint, uel agnoscere haud difficiliter potuerint unum duntaxat esse Deum ; inter se tamen, uel inanis glorie uitio, uel disputandi libidine, de ipsa Dei natura, qualitate ac sede nunquam non digladiabantur: Quid enim  Thales, ille princeps physicorum, auctoris nostri uerba sunt, sciscitanti Creso de Diuinitate certum renuntiauit? Nihil plane, sed commeatus deliberandi sepe frustratusest . At Cicero, et qui eum, ut alibi uidimus, sequitur, Minutius Felix, hoc Simonidi et Hieroni tyranno adscripserunt . Neque respondeas subesse in Tertulliani textu mendum aliquod. Nam Thales ab eo appellatur physicorum princeps , id est, eorum primus, qui de rebus physicis, ut etiam ostendimus, instituerunt disputationes. Utrum autem uerior sit Tertulliani, quam Ciceronis et Minutii opinio, ut percipiatur, inquirenda est Thaletis, Simonidis, et Cresi etas.  At iuxta Eusebianum Chronicum, anno 1266 Thales Milesius physicus philosophus agnoscitur. Ad annum autem 1465, ea que de Creso memorantur, quomodo tentaret oracula, his fuere temporibus. Et duos post annos, Thales moritur. Duo itaque, ut notat Scaliger, Thaletes memorantur, quorum prior physicus philosophus Lycurgi et Orphei etate, posterior post ducentos pene annos Cresi tempore floruisse perhibentur . Atqui Tertullianus de Thalete physicorum principe loquitur, qui duobus seculis Creso antiquior cum eo uiuere, ac proinde illi respondere, non potuerat.

Simonides autem in eodem Eusebiano Chronico uixisse traditur anno 1531. Ibi enim legimus: Pindarus  et Simonides lyrici pete insignes habentur. Postea uero ad annum 1542, Hieron., cuius Minutius Felix meminit, post Gelonem Syracusis tyrannidem exercebat. Quantum ergo prior Thales a Creso distat etate, tantum Simonides eidem Hieroni proximus esse dicitur. Huic igitur Simonidi magis, quam Thaleti physicorum principi, conueniunt citate de Diuinitate interrogatio et responsio. Ad hec uero Minutii opinio eo adhuc uidetur probabilior, quod Ciceronis auctoritate stabiliatur.

Neque dixeris plurimos in Eusebiano Chronico esse in assignanda illustrium uirorum etate errores; nam quicunque illi sint, nemo sane negabit Thaletis physici Cresique tempora magis a se inuicem seiungi, quam ut simul uixisse dicantur. Nec est quod  urgeas memorantem responsionem Thaleti philosopho et physicorum principi recte congruere, minime uero Simonidi, qui petice, ut alibi uidimus, operam dabat . Nam pete apud ethnicos in theologorum habebantur numero.

Denique Minutius, Ciceronis testimonio fretus, potuit Tertulliani, tametsi plura, sicut obseruauimus, ex eius libris excerpserit, hanc corrigere de primo Thalete et Creso opinionem. Et certe quomodo hic Thales de Diuinitate interrogatus nichil respondere ausus fuisset, qui, sicut alibi post eumdem Ciceronem annotauimus, tam certo quam falso docuit aquam esse rerum omnium initium, ac Deum mentem esse, que ex aqua omnia formauit . Nemo autem nobis probauit illum de hac sententia, aut aliquando dubitasse, aut eam unquam mutasse. Si quis porro illud de Deo responsum Thaleti secundo tribuendum esse probauerit, delenda esse ostendet ex Tertulliani textu hec uerba: Physicorum princeps. Ceterum, cuiuscumque philosophi fuerit illa responsio, quis eam ab illo adsertam esse in dubium uocabit? Palam igitur confessus est ignotam sibi fuisse Diuinitatem.

In secundo autem ad Nationes libro Tertullianus Thaleti premisit Diogenem, qui consultus quid in celis agatur : Nunquam, inquit, in celum adscendi . Item, an dii essent: Nescio, respondit,  nisi ut sint expedire. hoc est, Nescio, sed cunctis utile est et expedit deos esse. Non multum quidem a priore responso illud abest, quod a Diogene cynico homini de celestibus disserenti datum Lertius sic retulit: , Quandonam de celo uenisti ? At uide, queso, utrum a secunda longius absit hec eiusdem Diogenis sciscitanti Lysie pharmacopole, an deos esse crederet, responsio: , , Quomodo non credo, qui te diis inimicum puto ? Nos tamen Lertius ibidem admonet hanc sententiam tribui Theodoro, qui haud dubie atheus, ut a nobis haud semel obseruatum, cognominatus est. Si ea tamen que Tertullianus  noster Diogeni adscribit, ab alio eiusdem nominis, sed atheo, scripta fuisse contendas, habemus quidem Aelianum, qui, ut quidam aiunt, flagitiosorum horumce hominum gregi adnumerauit Diogenem phrygem . uerum, preterquam quod in nostra librorum Aeliani editione legitur Dionysius Phryx, nullus nobis indicauit ubi Diogenes iste, siue Dionysius, citata ab auctore nostro uerba pronuntiauerit.

Aliorum uero philosophorum maxima fuit de Deo opinionum uarietas et dissensio: Alii enim, inquit Tertullianus, nimirum Platonici, incorporalem Deum asseuerant . uisne aliquem tibi testem proferri? En adest Cicero, qui uelleium sic de Platone loquentem induxit: Quod  uero sine corpore ullo Deum uult esse, ut Greci dicunt , id quale esse possit, intelligi non potest . Eadem de hoc philosophorum principe narrat Lertius: Opinatur, inquit, animam, sicut Deum, esse incorporalem . Lertio autem Plutarchus, Eusebius, Apuleius, et alii suffragantur (Plutarch., lib. I de Placit. philosoph., cap. 7, pag. 881; Euseb. orat. Constant, pag. 200; Platon tom. III, pag. 27-28, et alibi Apulei. de Deo.

Quantumlibet autem uera sit hec opinio, ab aliis tamen gentilibus philosophis reiecta est. Nam uelleius apud Ciceronem, uti mox dicebamus, contendebat intelligi non posse quid qualeue sit quod incorporeum  uocatur . Neque alii etiam philosophi explicare potuerunt que sit uera rei incorporee idea et notio.

Stoici uero, pergit Auctor noster, Deum corporalem esse predicarunt . De hac autem Stoicorum opinione, que suis, propter illorum repugnantias, difficultatibus non caret, nos alibi disputauimus. Plures autem citauimus, qui illos in hunc errorem reuera lapsos fuisse testificantur.

Prosequitur Tertullianus: Alii, nimirum Epicurus eiusque sectatores, ex atomis, alii ex numeris, quemadmodum Pythagoras, alii ex igne, sicut Heraclitus, Deum constare garriebant . Hi autem omnes opinabantur ea esse prima rerum omnium principia, nec alios esse deos, ut alibi nec semel quidem animaduertimus.

Neque minus manifeste probauimus uarias, et sibi inuicem oppositas fuisse philosophorum de diuina, sicut ait Tertullianus, prouidentia opiniones: Platonici enim, inquit ille, curantem rerum; contra Epicurei otiosum et inexercitum, et ut ita dixerim, neminem humanis rebus esse predicabant . De Platone si plura uelis, adi Lertium, et dicentem audies: .  Arbitratur et deos humana cernere et curare . Nec alii plures citandi, quandoquidem hoc et ipsemet Plato sepius asseruit . Alicubi enim ait Deum nostri curam gerere, non secus ac rei sue et possessionis: , . . Alibi uero haud dubitanter asseuerat primam insaniam esse deos negare, secundam autem asserere eos curam non habere hominum: . . Sed hoc ille postea fusius prosequitur, et insanum illum errorem profligat et euertit . At absurdissimus ille error est Epicuri sectatorumque eius, sicut a nobis  demonstratum est.

Quamobrem Auctor noster paulo post adiecit Platonicorum de sede Dei opinionem fuisse, illum residere intra mundum, qui, gubernatoris exemplo, intra illud maneat quod regat . Et sane Plato decernit probatque mirabili quadam mente et sapientia, que Deus ipse est, hunc mundum certo constitutoque ordine constanter gubernari . Alio autem in libro scriptum ab eo legimus, Deum, uniuersi gubernatorem, post mundum resque omnes creatas, dimisisse illius regendi habenas, et in suam rediisse quasi speculam . Postea uero, ne mundus, uariis tempestatibus et malis quassatus,  penitus dissolueretur, resumpsit eius gubernaculum, illique sollicite insidens, eiusdem mundi partes ornauit, et moderatur.

At Stoici contra hanc Platonicorum opinionem predicabant, uti ait Tertullianus, Deum esse positum extra mundum, qui figuli modo extrinsecus torqueat molem hanc . Sed non minimus dubitandi locus est utrum hec ipsa fuerit Stoicorum sententia. Nam Zenon illorum antesignanus, eiusque assecle, uti ex Lertio et Plutarcho discere est, arbitrabantur Deum esse mentem, que omnia pertingat ac penetret . Nos etiam alibi obseruauimus hanc  reuera fuisse illorum opinionem. Qua ergo ratione Auctor noster tam asseueranter a firmare potuit Stoicos docuisse Deum positum esse instar figuli extra fabricatam a se totam mundi molem ?

Difficultatis huius nodum secat potius, quam soluit Lipsius. Haud dubitanter etenim Tertullianum ibi arguit erroris, quo Stoicis illud tribuit, quod ab iis nec dictum, nec cogitatum quidem fuerat. Itane uero errauit Tertullianus? Numquid ignorabat, aut ex mente illius exciderat, quod Stoici de mente diuina, mundum uniuersum peruadente, tradiderant? Minime quidem. Nam alio in libro hec scriptis mandauit:  Stoici uolunt Deum sic per materiam decurrisse, quomodo mel per fauos . Contradictionis itaque potius, quam obliuionis aut ignorantie insimulari debuit. Sed maiores procul dubio erant Stoicorum, quam Tertulliani, repugnantie, quas Plutarchus integris in libris patefecit, nosque alicubi notauimus . Nonne ergo illorum potius, quam huius repugnantiis id adscribi poterat?

Quid uero, si Seneca, et ipse stoicus, hanc contradictionem tollendi nobis rationem suggerit? De Deo siquidem hunc ille disserit in modum: Quid est Deus? Mens Uniuersi. Quid est Deus? Quod uides totum, et quod non uides totum. Sic demum magnitudo sua illi redditur, qua nichil maius excogitari potest, si  solus est. Omnia opus suum et intra et extra tenet . Nonne enim his uerbis significat Deum et intra et extra mundum esse; quia omni opere suo maior est? At si illa fuit stoicorum opinio, due fuerunt eiusdem opinionis partes. Quid ergo, si Tertullianus unius tantum partis meminerit, ut Stoicos Platonicis opponeret?

Obiici tamen potest hanc eamdem opinionem ab ipso Seneca tribui Epicureis, quos idcirco acriter corripit et exagitat: Tu, Epicure, inquiebat, Deum inermem facis . . . . proiecisti eum extra metum . Hunc igitur septum ingenti quodam et inexplicabili muro, diuisumque de contractu et conspectu mortalium, non habes quare uerearis. Nulla illi nec  tribuendi, nec nocendi materia est. In medio interuallo huius est alterius celi desertus, sine animali, sine homine, sine re, ruinas mundorum, supra se circaque se cadentium euitat, non exaudiens uota, nec nostri curiosus . In quadam quoque epistola eumdem illorum errorem sic reprobat ac proscribit: Non de ea philosophia loquor, que ciuem extra patriam posuit, extra mundum deos, que uirtutem uoluptati dedit , philosophia uidelicet epicurea. Non Stoicorum ergo, sed Epicureorum hanc falsam opinionem fuisse testificatur.

Nonne autem ex hoc, inquiet aliquis, Senece testimonio concludi potest, emendandum esse Tertulliani textum, atque in eo scribendum epicurei, pro  stoici? Recte quidem, si illud ratione aliqua satis utique ualida probetur. At certe non una fuit stoicorum de Deo sententia, sed maxima, uti diximus, opinionum uarietas. Si qui autem ex illis, uti prefatus Seneca, Deum aliquo modo extra mundi fines positum somniauerunt, illud Tertulliano satis fuisse quis unquam inficiabitur? Potuit enim Epicureis, quos ethnici aspernabantur, omissis, Stoicorum facere mentionem. uerumtamen, quecumque genuina sit Tertulliani lectio, idem erit argumentationis eius pondus ac robur. Nam ex ea, et his omnibus que hactenus disputata sunt, cuiuis liquido patebit, quam merito iure ille asseueret tam difficile fuisse philosophis omnibus naturam, qualitatem et sedem Dei designare,  quam id uel infime sortis christiano promptum facileque fuit.

uerum illud adhuc auctoritate confirmatur Platonis, illorum omnium facile principis, qui, sicut ipse Tertullianus memorat nosque haud semel animaduertimus, palam professus est, factitatorem uniuersitatis neque inueniri facilem, et inuentum enarrari in omnes difficilem . Quamobrem sectatores eius, uti alio in libro ait Auctor noster, illum, quem non penitus admiserant, neque nosse potuerunt, neque timere, nec inde sapere, exorbitantes scilicet ab initio sapientie, id est, metu in Deum . Quilibet uero christianus illum inuenit, et quod in Deo queritur,  re quoque adsignat ? ipsum uidelicet esse unum, omnipotentem, infinitum, mundi creatorem, et quo nichil maius meliusque excogitari potest. Quapropter eum timet, et longe magis sapit, quam hi ceteris philosophis sapientiores.

Denique non minimam adhuc ea Tertulliani uerba habent difficultatem, quibus aliud philosophorum de Deo mundi creatore dissidium notauit: Totum, inquit, hoc mundi corpus, siue innatum et infectum secundum Phythagoram, siue natum et factum secundum Platonem . Quam enim certum est hanc de mundo creato fuisse, ut alibi ostendimus, Platonis opinionem, tam falsum uidetur Pythagoram docuisse illum innatum et infectum  fuisse. Nam ibidem obseruauimus a Lactantio adfirmate pronuntiari omnes ad Epicurum philosophos, ac nominatim Pythagoricos, constanter adseruisse mundum esse factum et creatum . Quin etiam Plutarchus disertissime declarat eamdem fuisse Pythagore atque Platonis ea de re sententiam. En greca eius uerba: . Pythagoras et Plato mundum a Deo factum arbitrati sunt . Quid ergo? Errauitne adhuc Tertullianus, ac nomen Pythagore pro alio ibi ipse, uel librarius scripsisse dicendus est? Numquid potius, quia celebris hic philosophus ab eodem Plutarcho, Lertio, Theodoreto, et aliis docuisse perhibetur unitatem esse rerum  omnium principium, atque ex numeris omnia fieri, inde Auctor noster confici posse putauit mundum, sicut unitatem et numeros, nec ortum fuisse nec factum ? Sed si ira res se habeat, citati à nobis auctores erroris procul dubio conuincentur. Numquid igitur probabilius dici potest Pythagoram errantium more in eadem non permansisse sententia? Hec uelim expendas, et pronunties.

Multo itaque uerius certiusque illud est, quod Auctor noster tradidit, mundum ex nichilo à Deo creatum, uerbo quo iussit; ratione qua disposuit, uirtute qua potuit . Quod quidem ab eo repetitum, et a Minutio Felice, ut alibi animaduertimus, transcriptum est . Sed quod de hoc Dei uerbo Tertullianus docet, iam, si placet, diligenter expendamus.



CAPUT uIII. De Christi diuinitate.



ARTICULUS PRIMUS. De uariis Filii Dei nominibus, ac quam luculenter Tertullianus doceat ueri summique Dei attributa illi conuenire, eumque unum et eternum cum Patre suo esse Deum.

Quid sit uerbum, Ratio, Sermo, et Filius Dei, ut Tertullianus  omnibus patefaciat, duobus modis et Deum, et uerbum Dei Filium considerari posse docet. Ambo enim spectari possunt antequam ipse Deus mundum uel creaturam ullam condiderit, uel quando mundus ab eo creatus est. De utroque autem ante creationem mundi hoc tanquam certissimum constituit: Ante omnia Deus erat solus, ipse sibi mundus, et locus, et omnia. Solus autem, quia nichil aliud extrinsecus preter illum. Ceterum ne tunc quidem solus; habebat enim secum, quam habebat in semetipso, rationem suam scilicet. Rationalis, et ratio in ipso prius, et ita ab ipso omnia. Que ratio sensus ipsius est. Hanc Greci dicunt, quo uocabulo etiam sermonem appellamus. Ideoque iam in usu est nostrorum per simplicitatem interpretationis sermonem dicere in primordio apud Deum fuisse, cum  magis rationem competat antiquiorem haberi; quia non sermonalis a principio, sed rationalis Deus etiam ante principium, et quia ipse quoque sermo ratione consistens, priorem eam, ut substantiam suam, ostendat. Tamen et sic, nichil interest. Nam et si Deus nondum sermonem suum miserat, proinde eum cum ipsa et in ipsa ratione intra semetipsum habebat, tacite cogitando, et disponendo secum, que per sermonem mox erat dicturus. Cum ratione enim sua cogitans, atque disponens, sermonem eam efficiebat, quam sermone tractabat . Hec autem, etsi paulo longiora, idcirco integra retulimus, quia omnia singulari attentione et examine digna sunt.

Primo itaque declarat Deum ante principium, id  est, ab omni eternitate, ac poinde antequam mundus crearetur, fuisse et solum et non solum. Ante mundi quippe creationem solus erat, ipse sibi mundus, locus et omnia; quia nichil preter se extrinsecus habebat. Tum tamen non erat solus, quia suam habebat rationem. Ante principium enimuero, seu a tota eternitate rationalis fuit; quandoquidem Deus esse non potest, nisi sit sensu et ratione preditus.

Secundo, diuinam illam eternamque Dei rationem greci, inquit, dicunt, haud dubie quia Ioannes Euangelii sui initio scripsit: . Nam ipse Tertullianus hec latine ita citauit: In principio erat sermo . . . . , et sermo apud Deum, et Deus erat sermo . Eius autem tempore mos inualuerat, ut Filius Dei à Latinis diceretur sermo, cum melius grecum illud nomen ab illis ratio dici debuisset. Qua quidem de interpretatione egimus, ubi ostendimus transcriptum fuisse à Lactantio hunc Tertulliani locum .

Tertio, nos ille monitos facit cur grecum nomen latine ratio potius, quam sermo uerti debeat. Deus, inquit, ante principium rationalis fuit, nondum tamen sermonalis, quia habebat intra se rationem, sed nondum sermonem extra se ipsum emiserat. At quoniam ab eterno sicut rationem, ita et sermonem intra se habuit, licentiam Tertullianus unicuique dedit utroque rationis et sermonis nomïne pro libito utendi.  Ab illo autem Filius Dei non tantum sermo, ratio et uerbum, sed sophia etiam seu sapientia uocatur .

Preterea ille in suo Apologetico, ac postea Lactantius, ut suo loco uidimus, certiores nos fecerunt hunc a Zenone ethnico philosopho agnitum, quem uniuersitatis factitatorem esse predicabat . Addit Auctor noster: Cleanthes in spiritum congerit, quem permeatorem uniuersitatis ad firmat . At hic Cleanthes Zenonis discipulus  fuit, quemadmodum alibi annotauimus, ubi etiam exposuimus que illius fuerit de Deo sententia, ex qua id, quod narrat Tertullianus, desumptum uidetur.

Iam uero ex his, que ille de Dei uerbo, sermone et ratione dixit, ita explicatis, colligi utique potest persuasum omnino ipsi fuisse illud interius Dei uerbum tam eternum esse, quam ipsummet eius Patrem, qui illum ab eterno quidem, sed intra semetipsum duntaxat, protulit. De hac autem uerbi diuini eternitate infra fusius agendum . Prius enim uera ac sincera Auctoris nostri de suprema illius diuinitate sententia accuratissime a nobis enucleanda exponendaque est.

Primum itaque docet huic diuino uerbo et Dei Filio omnia Patris sui eterni nomina et attributa  conuenire: Nomina, inquit, Patris: Deus omnipotens, altissimus, Dominus uirtutum, rex Isrelis, Qui est; quatenus ita Scripture docent, hec dicimus et in Filium competisse, et in his Filium uenisse, et in his semper egisse, et sic ea in se hominibus manifestasse. Omnia, inquit, Patris mea sunt. Cur non et nomina? Cum ergo legis Deum omnipotentem, et altissimum, et Deum uirtutum, et Regem Isrelis, et Qui est, uide ne per hec Filius etiam demonstretur, suo iure omnipotens, qua sermo Dei omnipotentis, quàque omnium accepit potestatem: Altissimus, qua dextera Dei exaltatus, sicut Petrus in Actis concionatur: Dominus uirtutum, quia omnia subiecta sunt illi a Patre: Rex Isrelis, quia illi proprie excidit sors gentis istius. Item, Qui est, quoniam  multi dicuntur Filii, qui non sunt .

At quibus, obsecro te, uerbis clarius declarari et asseri potest suprema Christi Filii Dei diuinitas? Quis ea omnia ueri summique Dei, attributa possidere potest, nisi summus et unus cum eterno Patre Deus? Quid uero, quod Tertullianus hec omnia et singula Sermoni Filioque Dei conuenire, non solum adfirmat, sed probat etiam, uariisque rationibus confirmare nititur? Persuasum ergo habuit Filium Dei unum eumdemque cum suo Patre esse Deum.

Neque insurgat nescio quis aut arianus aut socinianus, et nobis obiiciat ab eo non recte probari quomodo diuina illa attributa Filio Dei conueniant. Nunc enim non inquirimus quam ualida, quod probatu tamen  facillimum est, ac firma sint eius argumenta, sed que sit eius sententia, quam probare uoluit. Atqui ex ipsius uerbis euidentissime conficitur illum, aliosque omnes orthodoxos eius etatis christianos, pro certo penitus habuisse uerbum et Filium Dei uerum esse Deum, eosque, sicuti Praxeam, contra quem ibi ille disputat, et alios omnino errasse, qui secus sentiebant.

Quapropter alibi hunc Dei sermonem et Filium Patri suo parem et equalem, alibi ipso non minorem esse disertissime profitetur: Nam eum Patrem, inquit, parem sibi faciens, de quo procedendo Filius factus est . Postea uero: Idem Dei Filius, Unum sumus, dicens, ego et Pater, ostendit duos esse, quos equat et iungit . Rursus  autem alio in libro: Et Sermo, inquit, Deus, qui in effigie Dei constitutus, non rapinam existimauit pariari Deo . Audiuisti sane quam perspicue Filium Dei Patri suo parem equalemque adserat; iam audi quomodo illum non minorem esse predicet: Omnia sibi tradita dicit a Patre. Credas, si creatoris est Christus, cuius omnia, quia non minori se tradidit omnia Filio creator, que per eum condidit, per sermonem suum scilicet . Atqui si non minor, sed par et equalis Patri suo sit Dei Filius, uerus procul dubio est cum eo Deus. Et enim ab eodem Tertulliano, sicut mox uidimus, altissimus et omnipotens dicitur. At nec duo altissimi et omnipotentes, sicut nec duo dii esse possunt. Nam  alibi, uti animaduertimus, dixerat Deum ideo esse unum, quia est summus, atque idcirco, Deus, inquit, si non unus est, non est .

Plura autem si quis desideret, is ipsum, de quo agimus, Apologeticum eius librum adeat, ubi ille, post breuem christiane de Filio Dei, Christo Domino, doctrine expositionem, ethnicos hec alloquitur in uerba: Querite ergo, si uera est ista diuinitas Christi: si ea est, qua cognita, ad bonum quis reformatur; sequitur ut falsa sit queuis alia comperta, in primis illa, que  delitescens sub nominibus et imaginibus mortuorum, quibusdam signis, et miraculis et oraculis fidem diuinitatis operatur . Quo autem modo uera et suprema Christi diuinitas potuit unquam magis aperte et asseueranter asseri ac predicari? Tertullianus quippe palam asseuerat eam tam esse ueram, quam falsa est quelibet alia diuinitas a gentilibus agnita et introducta. Imo uero clamat ita ueram esse Christi diuinitatem ut inde sequatur falsam esse aliorum omnium, atque etiam demonum diuinitatem, qui sub mortuorum nominibus et imaginibus delitescentes, signis, miraculis, oraculis fidem diuinitatis operabantur, id est, omnibus persuadere conabantur hec signa, miracula, et oracula fieri diuina sua potestate, ac ueros se esse deos. Quis ergo non uideat hac utriusque uere et fictitie diuinitatis oppositione ueram ac summam a Tertulliano declarari Christi diuinitatem?

 Neque satis adhuc esse putauit hoc ibi dixisse, sed paulo post eosdem ethnicos his adhuc compellat uerbis: Dicere non potestis Christum esse communis conditionis hominem . uenturus siquidem est in fine mundi, ut Dei uirtus, et Dei spiritus, et sermo, et sapientia, et ratio, et Dei Filius. Palam igitur, atque in ore et oculis infensissimorum Christiani nominis hostium audacter pronuntiat et contestatur Christum esse eterni Patris sui Sermonem, Sapientiam et Rationem, qua ab eterno Filius eius est. Quapropter diserte adfirmat in Christo duas esse Dei et hominis naturas, illumque tam uerum esse Deum, quam uerum hominem.



ARTICULUS II. Quam diserte Tertullianus asseuerat unam et eamdem esse Patris eterni eiusque Filii substantiam ac naturam, licet distincta sit utriusque persona.


Quam diserte ac constanter Tertullianus docuit, Filium Dei unum et eumdem esse cum Patre suo Deum; ita sane unam et eamdem utriusque substantiam ac naturam, sed distinctas personas esse asseruit. Non semel quippe id dixit, sed sepius, ac presertim in suo Apologetico, ubi de uerbi siue Filii Dei generatione sic disputat: Hunc, inquit, ex Deo prolatum didicimus, et prolatione generatum, et idcirco Filium Dei, et Deum dictum ex unitate substantie. Nam et Deus spiritus: et cum radius ex sole porrigitur, portio ex summa; sed sol erit in radio, quia solis est radius, nec separatur substantia, sed extenditur:  ita et de Spiritu Spiritus, et de Deo Deus, ut lumen de lumine accensum. Manet integra et indefecta materie matrix, etsi plures inde traduces qualitatum mutueris: ita quod de Deo profectum est, Deus est, et Dei Filius, et unus ambo: ita de spiritu spiritus, et de Deo Deus modulo alternum numerum gradu, non statu fecit, et a matrice excessit, non recessit . Ita sane ibi gentilibus simpliciter ac sincere declarat quid Christiani de diuini uerbi, ac proinde Filii Dei natura ac generatione sentirent. Quam sincera autem sit hec explicatio, inde liquet, quod si celare aut dissimulare aliquid potuisset, illud certe non erat dicturus in libro publico, quem ethnicis omnibus, ac Romani etiam imperii antistitibus offerebat  At quo magis uera certaque est ista expositio, eo magis studiose a nobis examinari debet.

Dicit itaque primo: Hunc ex Deo prolatum didicimus. Sed unde, queso, ille aliique christiani id didicerant? Non aliunde profecto, nisi ex sacris Scripturis, ac certa constantique ab Apostolis ad suum usque tempus traditione. Plura autem alibi citat hanc in rem eiusdem sacre Scripture loca, atque in primis in libro aduersus Praxeam, hereseos patripassianorum fautorem. At ibi quoque preclare docet hanc esse fidei nostre regulam que ab Euangelii initio decucurrit, et quibuslibet hereticis est antiquior: Constat autem id, inquit, uerum esse quodcunque primum, id esse falsum quodcunque posterius . Perperam, igitur quidam  insulsissimi homines uenditarunt illud de et Filio Dei dogma Apostolis primisque eorum discipulis fuisse incognitum, ac secundo duntaxat Ecclesie seculo haustum ex philosophorum opinionibus, et a Christianis receptum. Si que enim, in precipuo fidei christiane capite facta fuisset immutatio, hec omnium ac precipue Tertulliani animum percellere debebat. Non mediocriter enim eruditus ille uir sub secundi seculi et tertii initium floruit, nec proinde potuit ignorare quam certo hec communis omnium doctrina ab Apostolis ad suum usque tempus transmissa sit.

Secundo, ille docet uerbum diuinum esse de Spiritu Spiritum; quia Dei est uerbum, Ratio, et Sermo . Nam sicut alibi ait: Spiritum  intelligimus in nomine sermonis: ita et sermonem quoque agnoscimus in nomine spiritus. Nam et spiritus substantia est sermonis, et sermo operatio spiritus, et duo unum sunt . Existimauit itaque Sermonem, seu uerbum, et Filium Dei esse spiritum, remque plane spiritualem, à quacumque materia, et omni re corporea discretam. Que quidem illius sententia inde confirmatur, quod ipse ibidem pronuntiat illum esse spiritum de spiritu, id est, spiritu ac cogitatione eterni Patris sui prolatum ac genitum . Diuine siquidem cogitationis prolatio non solum nichil corporei admittit, sed unus cum suo Patre, à quo profertur, Deus est. At quid opus est id à nobis probari, quod ab illo disertissime hisque ipsismet uerbis  asseritur: Quod de Deo profectum est, Deus est, et Dei Filius, et unus ambo, et de Deo Deus .

Tertio, Tertullianus affirmat illum cum Deo Patre unum esse Deum ex unitate substantie, ac proinde unam et eamdem esse utriusque substantiam . A Patre enim suo non separatur, inquit, substantia, sed extenditur; quoniam hunc ex Deo, uti adhuc illo loquitur, prolatum didicimus, et prolatione generatum . Quia uero ab illo ita prodiit, et genitus est; idcirco, quemadmodum a Patre suo non separatur substantia, sic ab illo persona distinguitur. Non enim eadem esse potest Patris et Filii Dei persona. At eadem tamen est utriusque substantia; quandoquidem unus est cum Patre Deus ex unitate substantie, a qua  non separatur, sed extenditur . Ex hac enim substantia, tamquam matrice non recessit, sed excessit; atque ita quidem ambo unus idemque Deus sunt.

Neque ibi tantum, sed in suo adhuc aduersus Praxeam libro, illud his confirmat uerbis: Rationem reddidimus, qua Dii non duo dicantur, nec Domini, sed qua Pater et Filius duo; et hoc non ex separatione substantie, sed ex dispositione, cum indiuiduum et inseparatum Filium a Patre pronuntiamus, nec statu, sed gradu alium, qui, etsi Deus dicatur, quando nominatur singularis, non ideo duos Deos faciat, sed unum, hoc ipso, quod et Deus ex unitate Patris uocari habeat . uides sane quam diserte ibi ille, sicut alibi, asseueret Filium Dei alium esse a Patre suo non statu, sed  gradu, id est, non natura, sed persona, que ordine secunda distinguitur, atque hac distinctione esse quidem duos, siue duas personas, a se inuicem distinctas, sed duos Deos dici non posse; quia eadem est utriusque substantia, et idcirco ambo unus Deus .

Neque dixeris ibi taceri persone nomen. Nam illud hac Patris et Filii distinctione satis subintelligitur. Quia enim unam dixit esse utriusque naturam, sola duntaxat persona distingui et duo esse possunt. Deinde nomen persone, hoc ipso quo nunc utimur significatu, in eodem aduersus Praxeam libro sumitur, sicut ex locis infra citandis euidentissime patebit.

At, non solum aduersus Praxeam, sed etiam aduersus ualentinum alium hereticum hanc de distincta  Filii Patrisque persona, sed una utriusque substantia doctrinam tutatur ac propugnat. Duo enimuero erant ualentini errores, quos ille his descripsit uerbis: ualentinus probolas suas, id est, diuinas prolationes, discernit et separat, et ita longe ponit, ut Aeon Patrem nesciat . Secundum autem hunc errorem, de Aeone Patrem nesciente, refellit Ioannis Euangeliste auctorite: Apud nos, inquit, solus Filius Patrem nouit, et sinum Patris ipse exposuit. Tum deinde primum ualentini de separatis diuinis prolationibus errorem, his, que ad propositum nostrum magis faciunt, uerbis euertit: Sermo et in Patre semper, sicut dixit: Ego in Patre; et apud Deum semper, sicut scriptum est: Et Sermo erat apud Deum. Et nunquam separatus a Patre, aut alius  a Patre, quia Ego et Pater unum sumus. Inde uero concludit hunc sermonem Filiumque Dei a Patre suo esse distinctum, quia ab eo prodiuit ac prolatus est; sed ab eo non separari, quandoquidem una utriusque est natura. Quin etiam paulo post adiecit: Non diuersitate alium esse Filium a Patre, sed distributione; nec diuisione alium, sed distinctione; quia non sit idem Pater et Filius, uel modulo alius ab alio . At nunc animaduertas uelim Filium Dei ab eo dici alium a Patre, et non alium, uidelicet alium a Patre persona, et substantia non alium, quia hec substantia in utroque plane eadem est.

Cum igitur Filius a Patre suo sit distinctus, quia due sunt in una eademque substantia persone, recte  quidem de eodem Filio Dei in Apologetico scripsit: Modulo, quemadmodum aduersus ualentinum dixit, alternum numerum, gradu, non statu, fecit. Sed Rigaltius contra manuscriptorum nostrorum, et omnium antea editorum codicum fidem ibi priora uerba sic corrigi uoluit: Modulo alterum, non numero . Nullam nichilominus huiusce emendationis reddidit rationem. Numquid ergo putauit, sicuti uidetur, sic immutatis auctoris uerbis, illius accurratius seruari antitheses? Sed nefas procul dubio est ueteris auctoris textum leuissima coniectura immutare, multo minus prepostera immutatione sensum eius in alium detorquere plane oppositum, et in eum, quem impugnat, errorem. Nam Tertullianus, uti affatim probatum est, apertissime  docet Filium Dei modulo et gradu, siue persona alium esse a Patre suo, sed unum et eumdem substantia, et idirco duas esse personas distinctas, unum tamen Deum. Utriusque ergo persone a se inuicem distincte numerum alternum faciunt.

Preterea ille palam, quemadmodum in sequenti articulo uidebimus, cum tota Ecclesia catholica declarat tres esse in sanctissima Trinitate personas. Iure igitur merito dixit Filium Dei modulo alternum cum Patre suo numerum facere. Iam enim eum dicentem audiuimus: Non est idem Pater et Filius modulo, id est, eo prolationis modo, quo Filius a Patre prodiuit . Filius ergo cum Patre numerum facit alternum, id est, uterque Pater et Filius alternatim ulcissimque  duarum personarum numerum faciunt. Tertulliani autem hunc esse sensum colligi haud inepte potest his eius in eodem libro uerbis: Pater Filium facit, et Patrem Filius. Et qui ex alterutro fiunt, a semetipsis sibi fieri nullomodo possunt, ut Pater se sibi Filium faciat, et Filius se sibi Patrem . . . . . . Habeat necesse est Pater Filium, ut Pater sit, et Filius Patrem, ut Filius sit . Audisne quam luculenter ille doceat Patrem et Filium sic inter se componi, ut Pater cum Filio, ac uicissim Filius cum Patre numerum alternum faciant?

uerum, quia infinitum est inter homines et Deum discrimen, hinc minime dubitanter asseuerat Filium Dei alium esse a Patre gradu quidem, sed non statu, hoc est, illum sua generatione esse alium gradu,  seu ordine secundum , ut pote genitum a Patre, sed non statu, id est, non substantia ac natura, que una eademque in illo et Patre suo est. Sed his illius dictis nouam certe lucem ea dabunt, que de eiusdem Filii et Spiritus Sancti diuinitate ac sacro Trinitatis mysterio ille tradidit, et a nobis iam enodanda explanandaque sunt.



ARTICULUS III. Quam diserte Tertullianus orthodoxam adhuc de Filii Dei, nec non Spiritus sancti diuinitate ac sacro Trinitatis mysterio doctrinam explicet ac uindicet.

Tertullianus non iis tantum que retulimus, sed aliis adhuc pluribus in locis, catholicam de suprema  Filii Dei Christique Domini diuinitate sententiam tam asseueranter quam perspicue tuetur ac uindicat. Sed quia in iis catholicum quoque de Spiritus Sancti diuinitate ac sanctissime Trinitatis mysterio dogma non minus diserte asserit et predicat, illud separatim in hoc articulo exponendum esse duximus. Primum itaque contra Praxeam patripassianum, qui eumdem Patrem et Filium Dei esse effutiebat, hec de Trinitatis mysterio, tribus uidelicet diuinis personis et una eademque earum natura, firmiter credenda esse declarat: Custodiatur, inquit, economie sacramentum, que unitatem in Trinitatem disponit, tres dirigens, Patrem, et Filium, et Spiritum sanctum: tres autem non statu, sed gradu; nec substantia, sed forma; nec potestate, sed specie; unius autem substantie, et unius status,  et unius potestatis; quia unus Deus, ex quo et gradus isti, et forme, et species in nomine Patris, et Filii, et Spiritus sancti deputantur . Nemo est autem qui non intelligat, nomine status, sicut in superiore articulo monuimus, idem significari ac substantiam et naturam Dei; gradus autem, forme et speciei nominibus, diuinas personas, atque eorum ordinem, et existendi modum. Manifeste igitur docet tres esse sanctissime Trinitatis personas, que numerum sine diuisione patiuntur, sed unam eamdemque esse earum substantiam.

Postea uero hanc catholice Ecclesie doctrinam, atque, ut ipse ait, regulam fusius huncque in modum exponit ac confirmat: Trinitas per consertos et connexos  gradus a Patre decurrens, et monarchie nichil obstrepit, et economie statum protegit. Hanc me regulam professum, quia inseparatos ab alterutro Patrem, et Filium, et Spiritum sanctum testor, tene ubique, et ita et quomodo dicatur agnosces. Ecce enim dico alium esse Patrem, et alium Filium, et alium Spiritum sanctum. Male accipit idiotes quisque aut peruersus hoc dictum, quasi diuersitatem sonet, et ex diuersitate separationem protendat Patris, et Filii, et Spiritus. Necessitate autem hoc dico, cum eumdem Patrem, et Filium, et Spiritum contendunt aduersus economiam monarchie adulantes, non tantum diuersitate alium Filium a Patre, nec diuisione alium, sed distinctione; quia non sit idem Pater et Filius, uel modulo alius ab alio . Numquid clarius meliusue  explicari potest uera et catholica de sacro Trinitatis mysterio doctrina? Palam enim et contra hereticorum errores Auctor noster profitetur Patrem, et Filium, et Spiritum sanctum tres esse personas, a se inuicem distinctas, sed sine diuersitate, diuisione, et separatione, quia una est illarum substantia. At hanc esse asseuerat orthodoxe fidei regulam, que in sacris Scripturis tradita, atque a maioribus accepta, ab omnibus tenenda est.

Quapropter id non semel bisque dixisse contentus, postea adhuc repetit, et corroborat: Nos, inquit, qui et tempora et caussas Scripturarum per Dei gratiam inspicimus, maxime Paracleti, non hominum discipuli, duos quidem definimus Patrem, et Filium, et iam tres  cum Spiritu sancto secundum rationem economie, que facit numerum, ne ut uestra peruersitas infert, Pater ipse credatur natus et passus, quod non licet credi, quoniam non ita traditum est . Cum autem ille hec scriberet, iam defecerat ab Ecclesia catholica ad Montanistarum errores, et absurdum falsi Paracleti commentum imbiberat. Sanam tamen et orthodoxam de Trinitatis mysterio fidem diserte asserit ac tuetur. Quis ergo negabit uerum esse hoc precipuum christiane religionis documentum, quod ille quocumque in statu, ac per totam uitam, tam constanter propugnauit, et a solis plane errantibus impugnatum fuisse testificatur.

Prius enimuero illud ab eo scriptum legimus: Quale est ut Deus diuisionem et dispersionem pati uideatur  in Filio et Spiritu sancto, secundum et tertium sortitis locum, tam consortibus substantie Patris, quas non patitur in tot angelorum numero, et quidem tam a substantia alienis ? Intelligis profecto quanta perspicuitate adhuc pronuntiet, Patrem a Filio et Spiritu sancto sic persona distingui, ut Filius et Spiritus sanctus secundum et tertium locum habeant. Plane tamen prorsusque contendit et adfirmat nullam inter eos esse diuisionem, aut dispersionem, sed eiusdem consortes substantie, que in eis tam una, quam in angelis, quantumlibet perfectis, diuisa et separata est.

uerum nulla procul dubio explicatione illud indiget, quod ab illo non solum apertissime renuntiatur, sed ipsa etiam probatur sacre Scripture auctoritate,  ac his potissimum Ioannis Euangeliste uerbis: Ego et Pater unum sumus. Postquam enim hec citauit, sic prosequitur : Hic ergo iam gradum uolunt figere stulti, imo ceci, qui non uideant, primo, Ego et Pater duorum esse significationem; dehinc in nouissimo, Sumus, non ex unius esse persona, quod pluraliter dictum est, tum quod, unum sumus, non, unus sumus. Si enim dixisset, Unus sumus, potuisset adiuuare sententiam illorum. Unus enim singularis numeri significatio uidetur: adhuc cum duo masculini generis. Unum dicit neutrali uerbo, quod non pertinet ad singularitatem, sed ad unitatem, ad similitudinem, ad coniunctionem, ad dilectionem Patris . . . Unum sumus, dicens, Ego et Pater, ostendit duos esse, quos equat et iungit. Postea uero hec breuius quidem, sed  non minus clare ac perspicue explicat: Connexus Patris in Filio, et Filii in Paracleto, tres efficit coherentes, alterum ex altero, qui tres unum sint, non unus; quomodo dictum est: Ego et Pater unum sumus, ad substantie unitatem, non ad numeri singularitatem .

Quamuis autem ibi nomen persone non adhibeat; superiori tamen loco illum eo usum fuisse animaduertere potuisti. Sed distinctius adhuc prolatum uidebis, ubi rursum uariis sacre Scripture testimoniis demonstrat tres in sanctissima Trinitate esse personas, unamque duntaxat naturam. Etenim id ille probat his Geneseos uerbis: Faciamus hominem ad imaginem et similitudinem nostram . Et aliis: Ecce Adam factus est tanquam unus ex nobis . Nam inde ille sic argumentatur: Quia iam adherebat illi Filius, secunda persona, Sermo ipsius, et tertia, Spiritus in Sermone, ideo pluraliter pronuntiauit: Faciamus, et, nostram, et, nobis. Tum paulo post: Denique sequens Scriptura distinguit inter personas: Et fecit Deus hominem: ad imaginem Dei fecit illum. Cur non suam, si unus qui faciebat, et non erat ad cuius faciebat? Erat autem, ad cuius imaginem faciebat, ad Filii scilicet, qui homo futurus certior et uerior, imaginem suam fecerat dici hominem, qui tunc de limo formari habebat, imago ueri el similitudo. Nec longe postea: Alium, inquit, a Patre Filium, quomodo accipere debeas iam professus sum, persone, non substantie nomine; ad  distinctionem, non ad diuisionem. Ceterum, etsi ubique teneo unam substantiam in tribus coherentibus, tamen alium dicam oportet ex necessitate sensus eum qui iubet, et eum qui facit .

Prius, uero, ubi aduersus eumdem Praxeam disputando, manifeste ostendit Filium Dei, qui illius Sophia, et sermo est, alium esse a Patre suo, ibi sic arguentem Praxeam inducit: Ergo, inquis, das aliquam substantiam esse sermonem, spiritu et sophie traditione constructam ? Cui ille uno uerbo respondet: Plane, atque ita illud uerum esse ultro confitetur. Cuius hanc continenter reddit rationem: Non uis enim eum substantiuum habere in re per substantie proprietatem, ut res et persona  quedam uideri possit, et ita capiat secundus a Deo constitutus, duos efficere, Patrem et Filium, Deum et Sermonem.

Finem certe dicendi non faceremus, si omnia et singula illius, sacrum Trinitatis mysterium aduersus Praxeam tam recte quam diserte asserentis, uerba uellemus transcribere et enucleare. Quamobrem ne simus longiores, ea duntaxat adiiciemus, quibus adhuc ostendit tres unius diuinitatis in sanctissima Trinitate esse personas: Christus, inquit, nouissime mandans, ut tinguerent in Patrem, et Filium, et Spiritum sanctum, non in uno, nec semel, sed ter ad singula nomina personas singulas . Unam uero esse trium illarum personarum substantiam et diuinitatem disertissime non solum in locis  iam citatis, sed in alio adhuc edixit libro, quem ab eo, cum etiam heresim Montanistarum sequeretur, compositum fuisse nullus dubitat. Ibi enim hec ille scripsit: Ecclesia proprie ipse est Spiritus, in quo est Trinitas, siue tres persone unius diuinitatis, Pater, et Filius, et Spiritus sanctus .

Porro autem ex his omnibus, que hactenus in hoc et superiori articulo disputata sunt, satis, uti putamus, euidenter colligitur sanam omnino planeque orthodoxam fuisse Tertulliani, siue catholici siue montaniste, id est, per totum uite sue tempus, de suprema Filii Dei Spiritusque sancti diuinitate, et eadem ipsorum cum eterno Deo Patre substantia, ac distinctis  tribus illorum personis sententiam. Nec minus euidenter pater ipsi persuasum omnino fuisse hoc precipuum totius Ecclesie catholice dogma fundari sacre Scripture auctoritate, illudque ab Apostolis eorumque successoribus ad suam usque etatem certa ac perpetua traditione transmissum. Denique, ex dictis liquet hoc documentum ab eo audacter propugnari, non solum aduersus hereticos illud negantes, sed ethnicos etiam, infestissimos Christianorum hostes, qui illos hancce ob doctrinam crudelissime uexabant et interimebant. At certe hereticos ad suas facilius partes illexisset, si fateri potuisset unam tantum, nec plures, nisi nomine tenus esse in sanctissima Trinitate personas. Sibi quoque ethnicos conciliare, eorumque aduersus Christianos furorem placare poterat, si  dixisset tres esse Deos, aut certe unum maiorem, minoresque alios. Neque id a nobis gratis fictum putaueris, quod ipsemet Tertullianus palam aperteque profitetur: Ceterum, si conscientia nostra, ita ille loquitur, qua scimus Dei nomen Domini et Patri, et Filio, et Spiritui sancto conuenire, Deos et Dominos nominaremus, extinxissemus faces nostras, etiam ad martyria timidiores, quibus euadendi quoque pateret occasio, iurantibus statim per deos et dominos, ut quidam heretici, quorum dii plures . Tertullianus itaque, quemadmodum alii ueri christiani quelibet tormentorum genera experiri, et necari maluerunt, quam hanc traditam sibi a Christo eiusque discipulis, de eiusdem Christi diuinitate et sanctissime Trinitatis mysterio doctrinam  ullomodo infirmare aut dissimulare. Nullus ergo dubitandi locus est, quin uera sit hec eiusdem Tertulliani et catholice Ecclesie doctrina, que hunc in modum a sacris scriptoribus adserta, constanterque ac perpetuo seruata propugnataque fuit.



ARTICULUS Iu. Quibus rationibus Tertullianus explicare conatus sit diuinam eternamque Filii Dei generationem, et cur ille, non uero Spiritus sanctus, Filius Dei dicatur.

Satis Tertulliano non fuit suam et totius catholice Ecclesie de suprema Filii Dei et Spiritus Sancti diuinitate sententiam eo, quo uidimus , modo expositam tueri ac uindicare; sed explicare  etiam conatus est, cur uerbum et Ratio Dei uerus eius Filius sit et dici debeat. Palam itaque omnibus declarat Deum, eo ipso quod Deus est, semper atque ab omni eternitate fuisse rationalem . Cum ergo sine ratione esse non possit, ab eadem eternitate protulit Sermonem, qui quidem Sermo melius latine, quemadmodum annotauimus, Ratio appellari debuerat. Diuinus autem ille Sermo non est quedam articulata, sicuti hominis uox, uel quidam sonus oris, erue percussus, atque ita nescio quid uacuum et inane; sed habet, inquit, propriam substantiam spiritum . Quia uero id ab heretico Praxea negabatur, contra eum sic disputat, probatque hunc Dei Sermonem esse ueram  substantiam: Quid est enim, dices, sermo, nisi uox et sonus oris, et sicut grammatici tradunt, er offensus, intelligibilis auditu, ceterum, uacuum nescio quid, et inane, et incorporale. At ego nichil dico de Deo inane et uacuum prodire potuisse, ut non de inani et uacuo prolatum, nec carere substantia, quod de tanta substantia processit, et tantas substantias fecit. Fecit enim et ipse, que facta sunt per illum. Quale est ut nichil sit, sine quo nichil factum est; ut inanis solida, et uacuus plena, et incorporalis corporalia sit operatus? Nam etsi potest aliquando quid fieri diuersum eius per quod fit; nichil tamen potest fieri per id, quod uacuum et inane est. uacua et inanis res est Sermo Dei, qui Filius dictus est, qui ipse Deus cognominatus est? ET SERMO ERAT APUD DEUM, ET DEUS ERAT SERMO ? Ea ergo argumentatione ostendit uerbum, siue Sermonem ac Rationem Dei, non esse aliquid inane et uacuum, sed ueram substantiam.

Atqui ideo hic sermo diuinus uera est substantia, qui a Deo prolatus est. Nam eum, inquit ille, prolatione generatum, et idcirco Filium Dei dicimus. Prolatus autem a diuino Patre suo, ex ipsius intellectu tanquam ex matrice, prodiit, atque ideo generatus, et uerus Dei Filius est. Etenim hac ipsa generatione non solum similis Patri, sed eadem quoque est utriusque substantia. Non enim ille, inquit, Filius Dei a Patris matrice recessit, sed excessit. Quoniam uero non recessit, eamdem ac ille habet substantiam; et quia ab eo prodiuit, illius est Filius .

 Sed rursus Tertullianum audiamus, qui id alibi  pluribus sacre Scripture testimoniis asserit ac confirmat: De quo, inquit, procedendo Filius factus est, primogenitus, ut ante omnia genitus, et unigenitus, ut solus ex Deo genitus, proprie de uulua cordis, id est, intellectus, ipsius, secundum quod et Pater eius testatur: ERUCTAuIT COR MEUM SERMONEM OPTIMUM : Ad quem deinceps gaudens in persona illius: FILIUS MEUS ES TU, EGO HODIE GENUI TE : et, ANTE LUCIFERUM GENUI TE . Sic et Filius ex sua persona profitetur Patrem in nomine Sophie: DOMINUS CONDIDIT ME INITIUM uIARUM IN OPERA SUA . ANTE OMNES AUTEM COLLES GENERAuIT ME . Atque hec  ipsa ratio est, cur uerbum, Seu sermo Dei, non uero Spiritus sanctus sit, dicaturque Filius Dei: atque, ut ipse Tertullianus ait, Qui etiam proprie nomen Filii accepit, tum quia nomen illud ipsi in sacris Scripturis datur, tum etiam quia prior a solo Patre suo in nature similitudinem est genitus, et Spiritus sanctus ab utroque processit, quemadmodum ex mox citandis eiusdem Tertulliani nostri uerbis manifestum unicuique fiet .

Sed quamuis Sermo Dei a Patre suo eterno prodeat, uel sicuti ait ipse Tertullianus: Non aliunde, sed de substantia Patris deducatur , hoc est, oriatur ex eius cogitatione et intelligentia, non idcirco tamen ab illo separatus est. Nam  diuidi non potest simplicissima Dei substantia, sicut nec plures dii esse possunt. Quamobrem ille iterum dicit: Omne quod prodit ex aliquo, secundum sit eius necesse est de quo prodit; non ideo tamen separatum. Secundus autem ubi est, duo sunt; et tertius ubi est, tres sunt. Tertius enim est Spiritus a Deo, uidelicet Patre et Filio, sicut tertius a radice fructus ex frutice . Duo autem ibi docet, que attento certe animo obseruanda sunt. Dicit enim primo Filium Dei alium, et ordine secundum esse a Patre suo; quia eius est eternus Sermo, qui ex illius intellectu et cogitatione prodiuit, atque idcirco Filius eius est. Secundo ait Spiritum sanctum esse tertium; quia ab utroque Patre et Filio procedit, tanquam tertius fructus ex radice et frutice oritur. At cum ibi  non suam tantum, sed totius Ecclesie catholice sententiam contra Praxeam hereticum explicet, ac tueatur, inde profecto colligitur illam a christianis omnibus orthodoxis, atque aliis etiam non eodem, aut simili ac Praxeas errore infectis assertam ac propugnatam.

uerum quidam obiiciunt ibi Tertullianum non agere de Spiritus sancti origine, sed de personarum SS. Trinitatis ordine, in quo ille tertius post Patrem constituitur. At cur, queso, ab iis, qui sic arguunt, omissa fuere hec subsequentia Auctoris nostri uerba: Sicut tertius a radice fructus ex frutice, et tertius a fonte riuus ex flumine, et tertius a sole apex ex radio, nichil tamen a matrice alienatur, a qua proprietates suas ducit? Nonne autem hec satis ostendunt illum non de  solo Spiritus sancti ordine, sed eius etiam origine fecisse sermonem? Ibi siquidem his comparationibus aduersus Praxeam demonstrat Filium Dei, etiamsi a Patre suo non sit separatus, ab eo tamen ideo distingui, quia suam ab ipso originem ducit. Tum inde ad Spiritus sancti ortum delapsus, eodem, uti uides, plane modo argumentatur. Tam igitur de Spiritus sancti, quam Filii origine disputat.

Urgent nichilominus a Tertulliano antea apertissime pronuntiari: Ortum Spiritum non aliunde puto, quam a Patre per Filium . Sed attende, queso, quam parum considerate hec obiiciantur. Nam Hilarius, ut illi fatentur, diserte docuit Spiritum sanctum a Patre et Filio procedere, cum scripsit: Quod si differre crederetur inter accipere a  Filio et a Patre procedere, certe id ipsum atque unum esse existimabitur a Filio accipere quod sit accipere a Patre . Atqui scriptum ab eodem Hilario legimus: Ex te  per eum  sanctus Spiritus tuus est. Paulo post uero sic Patrem precatur: Dona mihi ut Patrem te scilicet nostrum, Filium tuum una tecum adorem; sanctum Spiritum tuum, qui ex te per unigenitum tuum est, promerear .

At si is eodem catholico sensu dixit Spiritum a Patre et Filio, atque Spiritum sanctum a Patre procedere per Filium, cur non etiam Tertullianus? Numquid idem loquendi modus in uno probari potest, et in altero reprobari? Uterque igitur, sicut recte Spiritum sanctum  a Patre et Filio, ita a Patre per Filium procedere dixerunt. Nam Filius, tanquam medius inter Patrem et Spiritum sanctum, ab eodem Patre solo principium accepit, atque ab illo et patre Spiritus sanctus suam ducit originem. Itaque Spiritus Sanctus dicitur a Patre procedere per Filium, qui origine sua inter utrumque tanquam medius, a Patre accepit, ut Spiritus sanctus ab ipso procedat. Quamobrem hec ipsa processio uno eodemque modo tam a Patre, quam a Filio deriuatur, ac deducitur.

Quia igitur Filius uerbum illius et Sermo est, qui ex Patris intellectu seu cogitatione, sicuti ex quadam matrice et uulua prodiuit, hinc recte Filius eius et unigenitus proprie, ut alibi dixit, nomen Filii accepit. . Spiritus uero  sanctus, quoniam ab utroque procedit, nec unius ex illis, nec amborum Filius unquam est appellatus, nec appellari debuit.



ARTICULUS u. Exponuntur et examinantur quedam exempla, quibus Tertullianus diuinam Filii Dei generationem explicare conatus est.

Cum diuina Filii Dei generatio captum hominis longe superet, nec possit facile ab eo intelligi, hinc Tertullianus noster illam quibusdam comparationibus explanare, et illustrare connisus est. uerum quia difficultatibus non carent, a nobis sunt examinande. Primum itaque eas in Apologetico sic proponit: Cum radius a Sole porrigitur, portio ex summa, sed Sol erit in radio, quia Solis est radius; nec separatur substantia,  sed extenditur: ita de Spiritu Spiritus, et de Deo Deus, ut lumen de lumine accensum. Manet integra et indefecta materie matrix, etsi plures inde traduces qualitatum mutueris: ita et quod de Deo profectum est, Deus est, et Dei Filius, et unus  ambo . Sed hec ille fusius alibi iisdem aliisque exemplis enucleare adhuc conatur. Audiamus eum, si lubet: Protulit Deus Sermonem, quemadmodum etiam Paracletus docet, sicut radix fruticem, et fons fluuium, et sol radium. Nam et iste species probole, id est, uti paulo ante dixerat, prolationes sunt earum substantiarum, ex quibus prodeunt. Nec dubitauerim Filium dicere et radicis fruticem, et fontis fluuium, et solis radium; quia omnis origo parens est; et omne quod ex origine profertur,  progenies est; multo magis Sermo Dei, qui etiam proprie nomen Filii accepit. Nec frutex tamen a radice, nec fluuius a fonte, nec radius a sole discernitur, sicut nec a Deo Sermo. Igitur secundum eorum formam profiteor me duos dicere, Deum et Sermonem eius, Patrem et Filium ipsius. Nam et radix et frutex due res sunt, sed coniuncte. Et fons et fluuius due species sunt, sed indiuise. Et sol et radius due forme sunt, sed coherentes .

At sedulo obseruandum est has comparationes ab Auctore nostro proferri, non tanquam omnino perfectas, ac quasi diuine Filii generationi plane omnibusque modis similes sint. Nam et ipse dixit: Multo magis Sermo Dei, quibus uerbis significat has omnes  comparationes esse imperfectas. Et uero quis nesciat illas tantum inter se differre, quantum a Creatore distat creatura? Non putauit igitur iis posse omnino explicari Filii Dei generationem, sed ut qualicumque modo, ac secundum infirmas ingenii nostri uires eam intelligamus.

Deinde uero hec exempla ab illo non adhibentur in omnibus, sed in aliquibus tantum rebus, que ad diuinam spectant Filii generationem. Omnia enimuero illa eo duntaxat tendunt, ut ostendat Filium Dei, etsi a Patre suo prodeat, ab illo tamen non esse separatum, nec diuisum. Propterea enim quod frutex, uti ille ait, a radice, fluuius ex fonte, radius ex sole prodeunt, nec a se inuicem separantur, aut diuiduntur, sed sibi coniunguntur, et sine ulla diuisione coherent;  hinc hominis intellectus eo adduci potest, ut pro infirmis plane uiribus cognoscat Dei Filium, quamuis a Patre prodeat, ab eo non separari, sed infinite perfectiori modo, quam res illas corporeas, ipsi esse coniunctum, atque ab eo penitus indiuisum.

Sic etiam postea ille, ut confirmet Filium Dei a Patre separari, tametsi ab illo diuina generatione exierit, ipsum ita loquentem introducit: Exiui a Patre, ut radius ex sole, ut riuus ex fonte, ut frutex ex semine . Alibi uero eadem solis et radii comparatione ideo tantum utitur, ut demonstret Dei nomen non creaturis tribuendum, sed Patri eterno eiusque Filio, quorum una omnino est substantia. Prestat autem ipsum hec enarrantem audire: Deos, inquit, omnino non dicam, nec dominos,  sed Apostolum sequar, ut si pariter nominandi fuerint Pater et Filius, Deum Patrem adpellem, et Iesum Christum Dominum nominem. Solum autem Christum potero Deum dicere, sicut idem Apostolus: Ex quibus Christus, qui est, inquit, Deus super omnia benedictus in euum omne. Nam et radium solis seorsum solem uocabo: solem autem nominans, cuius est radius, non statim et radium solem appellabo. Nam etsi soles duos non faciam, tamen et solem et radium eius tam duas res, et duas species unius indiuise substantie numerabo quam Deum et Sermonem eius, quam Patrem et Filium .

Neque ibi ille stetit, sed ad illam eternam uerbi diuini generationem rursus explicandam alia usus est comparatione; que quidem licet superioribus  longe perfectior sit, eam tamen adhuc imperfectam esse palam profitetur. Ab illo autem desumitur ex interiore hominis sermone ac uerbo, atque ita argumentatur: uide cum tacitus tecum ipse congrederis, ratione hoc ipsum agi intra te, occurrente ea tibi cum sermone ad omnem cogitatus tui motum, et ad omnem sensus tui pulsum. Quodcumque cogitaueris, sermo est; quodcumque senseris, ratio est. Loquaris illud in animo necesse est, et dum loqueris, conlocutorem pateris sermonem, in quo inest hec ipsa ratio, quam cum de cogitans loquaris, per quem loquens cogitas. Ita secundus quodammodo in te est sermo, per quem loqueris cogitando, et per quem cogitas loquendo; ipse sermo alius est. Quanto ergo plenius hoc agitur in Deo, cuius  tu quoque imago et similitudo censeris, quod habeat in se tacendo Rationem, et in Ratione Sermonem . Ibi autem ille ostendit Deum, qui natura sua rationalis est, ab eterno Rationem et Sermonem intra se habuisse, quem profert dum cogitat, atque idcirco alius ab ipso est, quamuis utriusque eadem sit substantia et natura. Quis autem facile non concedet illud aptius ac luculentius non potuisse probari, quam hac interioris hominum uerbi ac sermonis comparatione? In hoc enim, uti ille ait, homo est Dei imago et similitudo. uerumtamen fatetur hanc ipsam comparationem esse plane imperfectam, ac longe pleniori perfectiorique modo uerbum Dei a Deo Patre, quam hominis uerbum ab homine proferri.

Porro autem ex hactenus dictis manifestum omnibus  esse debet a Tertulliano, siue catholico, siue Montanistarum fautore, constantissime assertam supremam Filii Dei et uerbi diuinitatem. Aperte siquidem, uti uidimus, docet illum diuina Patris sui cogitatione generatum, hacque generatione alium quidem esse a Patre, hoc est, persona distinctum, sed minime diuisum ac separatum; quandoquidem una et eadem omnino est utriusque substantia et natura. Deus quippe Pater, ab eterno rationalis, sine cogitatione esse nunquam potuit, atque idcirco eius uerbum, quod idem ac ipsius cogitatio est, debet illi esse consubstantiale ac ceternum. Nonne ergo hec ipsa plane eadem est ac concilii Niceni sententia? In huius quippe symbolo statuitur credendum esse in unum Dominum Iesum Christum, natum de Patre, unigenitum, hoc est, ex substantia Patris, Deum de Deo, lumen  de lumine , Deum uerum ex Deo uero, genitum, non factum, consubstantialem Patri.



ARTICULUS uI. Expenduntur soluunturque argumenta, quibus nonnulli probare nituntur labefactatam fuisse a Tertulliano orthodoxam de suprema Filii Dei diuinitate doctrinam, quia dixit illum diuine substantie esse portionem, que in Patre tota est.

Quanquam orthodoxa omnino, sicuti explicatum est, fuerit Tertulliani de suprema uerbi et Filii Dei diuinitate, eternaque generatione sententia; quidam nichilominus, etiam catholici huius dogmatis assertores,  illum non minimi quidem, sed grauissimi erroris audacter accusant. Si enim Petauio credas, Arianam heresim impietate et absurditate superat . Sed doctus ille uir semetipsum corrigere tandem coactus est. Alibi siquidem fatetur non pauca occurrere eiusdem Tertulliani loca, in quibus apparet uis sententie dogmatisque communis, cuius traditio animos Christianorum peruaserat . uerumtamen ibidem adiecit orthodoxam Trinitatis fidem in eiusdem scriptis adspergi identidem quibusdam maculis, que contagione fede, ad quam defecit, Montanistarum hereseos illini potuerunt. At quamuis ibi iudicii sui seueritatem potius  mitigare, quam emendare uideatur, sibi tamen satis non constat. Nam non solum in libris, qui a Tertulliano heretico, sed in aliis etiam, qui ab illo adhuc catholico compositi sunt, labefactatum Trinitatis dogma contendit. Nos uero satis ostendimus illud ab eodem Tertulliano, siue catholico, siue montanista recte assertum, ac contra alios, qui id negabant, egregie propugnatum.

Bullus tamen eidem Tertulliano nostro, etiam ubi contra Praxeam disputat, aliam censorie seueritatis notam inussit . Quamuis enim concedat illum recte sentire de suprema Filii Dei ac uerbi diuinitate, eternitate, consubstantialitate, siue eadem illius ac Patris substantia; ipsi nichilominus  uidetur catholice traditionis uenis, quasi aureis scoriam aliquam intermiscuisse, absurde satis loqui, et in augustissimo Trinitatis mysterio ludere, nugasque sectari. Sed quis sibi facile persuadebit Tertullianum, tante grauitatis hominem, de hoc Trinitatis mysterio in eo libro ludere et nugari, ubi precipuum ac maximum illum Christiane fidei articulum, eodem Bullo fatente, totis animi uiribus contra Praxee aliorumque hereticorum errores, asserit ac tuetur? . Et certe a nobis iam probatum est orthodoxam sententiam ab illo non solum contra Praxeam aliosque hereticos, sed etiam aduersus gentiles, quos, ea dissimulata, sibi facile, sicuti uidimus, conciliare poterat, perspicue doceri et explicari.

 Sed ne quid intactum relinquamus, ea omnia expendenda sunt argumenta, que nobis a Petauio, Bullo aliisque obiiciuntur. Primum itaque Petauius illud urgendum non censet, quod ab Auctore nostro scriptum legimus Filium, sermonemque Dei a Patre suo prolatum, ac ueluti corporatum. Ecquid enim id urgeret? Nonne satis perspicue ostendimus corporis nomine nichil aliud ab eo intelligi, nisi sui generis substantiam, personam, atque hypostasin? Nec minus euidenter patefecimus, atque ex dicendis adhuc patebit, ipsum disertissime asseruisse Filium Dei merum esse spiritum, qui ex eterni Patris sui intellectu et cogitatione procedit, ac nichil proinde corporei uel mimine admixtum habere potest.

Momenti igitur longe grauioris Petauius aliique ea  esse putant, quibus idem auctor noster negasse ipsis uidetur eamdem esse Patris eterni, eiusque Filii substantiam. Etenim aperte, inquiunt, docet totam Dei substantiam esse in Patre, et illius quamdam tantum in Filio portionem. Quid enim his, aiunt, uerbis clarius et expressius? Pater tota substantia est, Filius uero deriuatio totius et portio, sicut ipse profitetur: QUIA PATER MAIOR ME EST . Totam igitur Diuinitatis, inquiunt, substantiam Tertullianus in Patre ut pote maiore, et in Filio ut pote minore partem tantum ac portionem esse arbitratus est .

Urgent id adhuc ab illo asseri, ubi absurdum Mariionis, qui Patrem ex uirgine natum, et passum esse  garriebat, errorem refellit: Non negans, inquit, Filium et Spiritum et substantiam Creatoris esse Christum eius, concedas necesse est eos, qui Patrem non cognouerint, nec Filium agnoscere potuisse per eiusdem substantie conditionem, cuius plenitudo intellecta non est; multo magis portio, certe qua plenitudinis consors .

Denique, ubi generationem Filii Dei cum sole eiusque radio componit, sic adhuc loquitur: Nam et Deus spiritus; et cum radius ex sole porrigitur, portio ex summa: sed sol erit in radio, quia solis est radius, nec separatur substantia, sed extenditur . Petauius itaque ex his omnibus concludit Filium Dei, iuxta Tertulliani mentem, non totam substantiam diuinam possidere, sed eius  duntaxat portionem, ac proinde non eamdem esse Patris eterni ac Filii eius substantiam, et naturam.

uerum si res ita se habeat, certe Tertullianus sibi ineptissime contradixit. uidimus enim in superioribus articulis quam sepe, quam constanter, quam diserte asseueret unam plane, indiuisam, et eamdem esse in Patre et Filio substantiam. At si Filius portionem, siue partem tantum illius habeat, ea utique non eadem in illo atque in Patre, sed sicuti pars a toto diuisa est . Contra uero Tertullianus, uti uidimus, in alio aduersus Marcionem libro hec litteris de illo mandauit: Non minori se tradidit omnia Creator . Atqui si Filius unam duntaxat diuine substantie portionem a Patre accepit, alia, qua  priuatur, procul dubio minor est. Numquid ergo Tertullianus Filium Dei Patre suo minorem esse, asseruit et negauit? Quis hoc credat?

Quid uero, quod in illo qui nobis obiicitur, aduersus Marcionem loco, Filius dicitur quidem substantie diuine portio, sed ibi continuo adiicitur, certe qua plenitudinis consors. Atqui si ille substantie diuine, que simplicissima est, atque in eo et Patre, ut dictum ab eodem Tertulliano sepius animaduertimus, non separatur, consors, socius, et particeps est, eam utique totam possidet.

Preterea si diuine substantie portio, siue pars tantum aliqua sit in Filio, ipse Pater eam integram non habet. Pars enim illius erit in Filio, et a Patre distracta. In his ergo uerbis: Pater tota substantia est,  Filius uero portio, euidens plane repugnantia deprehendetur. Unius quippe rei, ac potissimum simplicissime totum in uno, et pars in altero esse nequeunt. Cum nullus itaque tam absurde contradictionis Tertullianum conuincere possit, quid restat, nisi ut dicamus illum portionis nomine non intellexisse partem aliquam diuine substantie, quam ille nec diuidi, nec separari posse constantissime asseuerauit.

Quo ergo, inquiet aliquis, sensu nomen portio ab eo sumitur? Nobis quidem haud reluctantibus probabitur eodem significatu accipi, atque partitio, seu participatio, et communicatio diuine substantie, quam Pater in Filium deriuauit. Nam Filius hoc ipso, qui nobis obiicitur, aduersus Praxeam loco dicitur  deriuatio totius et portio que quidem uerba ibi synonyma uidentur. Ea autem deriuatio uocatur portio, seu partitio; quia Pater totam suam substantiam cum Filio ita communicauit, ut ab illo tamen persona sua sit distinctus. Cum enim Filii Patrisque persone a se inuicem distinguantur, suamque Filius a Patre cum tota eadem substantia diuina acceperit, hinc portio, seu deriuatio illius appellatur.

At hunc esse uerum Tertulliani sensum colligi potest ex alia eius aduersus eumdem Praxeam argumentatione. Iste siquidem hereticus, et alii, qui stulte opinati sunt eumdem esse Patrem et Filium, contendebant his Luce Euangeliste uerbis: Spiritus Dei superueniet in te, et uirtus Altissimi obumbrabit te, idem omnino significari ac si dixisset: Filius Dei  Deus est, et uirtus Altissimi altissimus est . Tertullianus uero hanc hereticam interpretationem sic impugnat: Si hic, inquit, esset Euangeliste sensus, scripsisset utique: Deus superueniet, et Altissimus obumbrabit te . Atqui non ita scripsit, sed uirtus Dei, non directo, id est, nominatiuo casu Deum nominans, portionem totius intelligi uoluit, que cessura erat in Filii nomen. Dixit itaque his uerbis, spiritus et uirtus Dei, intelligi portionem, quia nomen Dei non nominatiuo, sed genitiuo casu acceptum significat portionem, siue generationem, et deriuationem Filii a Patre suo. Nam ea deriuatione seu generatione, etsi omnem diuinam substantiam acceperit, non eadem nichilominus est illius ac Patris persona. Quamobrem  inceptum sermonem sic Auctor noster prosequitur: Sicut ergo sermo Dei non est ipse cuius est, uidelice Patris; ita nec Spiritus, etsi Deus dictus est, non tamen ipse est, cuius dictus . . . Et ideo Spiritus Dei Deus, et Sermo Dei Deus; quia ex Deo, non tamen ipse, ex quo est. Quod si Deus Dei, tanquam substantiua res, non erit ipse Deus, sed hactenus Deus; quia ex ipsius substantia, qua et substantiua res est, et ut portio aliqua totius.

Audisne quomodo Dei Filius et sermo ibi aperte negetur esse Deus Dei, sed uerus dicatur, sicut eius Pater, Deus? Quamuis autem uerus sit Deus, et eadem illius ac Patris substantia; quia tamen ex illius cogitatione et intellectione prodiit et genitus est, ab illo persona distinguitur. Hac autem generatione dicitur  totius deriuatio et portio, siue partitio et communicatio, sed qua, ut ille ait, plenitudinis consors est, id est, totam et eamdem habet Patris, a quo ortus est, substantiam et diuinitatem.

Neque eos audiendos censemus, qui urgebunt: Is si sit Tertulliani sensus, ab eo nomen portio accipi impropria omnino, ac plane inusitata locutione. Suos enim Tertullianus libros barbaris, impropriis et inusitatis, uti nemo nescit et sepius obseruauimus, uerbis ac nominibus aspersit. Nam ut plurima, in omnibus eius libris passim obuia, nunc pretermittantur, nonne in hoc ipso, de quo disputamus, Apologetico, quem ad ethnicos antistites direxit, magis quam in aliis, latine, polite et emendate loqui debebat?  At plures tamen in eo iam notauimus, et adhuc notabimus barbarismos, modosque loquendi improprios et insuetos. Nomen autem portio, eo quo notauimus sensu ideo adhibuit, ut Praxeam efficacius refelleret, qui effutiebat Filium persona nequaquam a Patre distingui.



ARTICULUS uII. Soluuntur alia argumenta, quibus obiicitur Tertullianum negasse Filii Dei diuinitatem; quia dixit illum minorem Patre, huncque uisibilem, et illum inuisibilem.

Aliud denegate a Tertulliano, aut labefactate supreme Filii Dei diuinitatis argumentum peti posse putant ex his illius uerbis: Pater tota substantia est,  Filius uero deriuatio totius, et portio, sicut ipse profitetur: Pater maior me est. A quo et minoratus canitur in psalmo, modicum quid citra angelos. Sic Pater alius a Filio, dum Filio maior . Nonne ergo, inquiunt, ille ibi aperte significat in Patre, maiore Filio, totam esse Diuinitatis substantiam, et aliquam tantum portionem in Filio, qui idcirco illo minor est? Itane uero ille dixit Filium esse minorem Patre, quem, ut antea ostendimus, asseruit Patri esse parem, ei pariari, equari, iungi, nec illo esse minorem, quia ipse dixerat: Ego et Pater unum sumus? . Nonne ante obiecta nobis uerba ab eo dictum egimus: Et nunquam separatus a Patre, aut alius a Patre; quia: Ego et Pater unum sumus. Hec erit probola  ueritatis, custos ueritatis, qua prolatum dicimus Filium a Patre, sed non separatum? . Numquid ergo putide, et nulli unquam condonande contradictionis condemnandus est? Numquid a sensu animus eius adeo unquam alienatus est, ut Filium dixerit Patre suo minorem et non minorem, parem et non parem, unum cum illo et non unum, nisi sub diuersa ratione? Et certe satis a nobis probatum est quam diserte ille docuerit unam esse in Patre et Filio simplicissimam naturam ac substantiam, que nec separari nec diuidi potest. Sed quia Praxeas inde inferre conabatur eamdem quoque esse illorum personam, hinc Auctor noster ostendit eos non natura quidem, sed persona distingui, quia Filius a Patre suo prolatus ac genitus est. Quamobrem  post illa ipsa, que nobis obiiciuntur, uerba continenter adiecit: Sic et Pater alius a Filio, dum Filio maior, dum alius qui generat, alius qui generatur; dum alius qui mittit, alius qui mittitur; dum alius qui facit, alius per quem fit. Bene quod et Dominus usus hoc uerbo in persona Paracleti, non diuisionem significauit, sed dispositionem: Rogabo enim, inquit, Patrem, et alium aduocatum mittet uobis, Spiritum ueritatis. Sic alium a se Paracletum, quomodo et nos a Patre alium Filium; ut tertium gradum ostenderet in Paracleto, sicut nos secundum in Filio, propter economie obseruationem .

Duas autem ibi reddit rationes cur Pater maior, et  Filius minor dicatur. Prima est, quia Pater Filium misit, et Filius mittitur a Patre. At id spectare uidetur humanam Filii naturam, qua illum Patre suo minorem esse nemo diffitetur. Secunda est, quia Filius a Patre suo generatur, et diuinam sua naturam accepit. Atqui hac generatione secundum a Patre habet gradum et ordinem, quo quidem dici potest illo minor, sed tantum, uti ait Tertullianus, propter economie obseruationem, ita ut non diuisio, sed dispositio significetur. Atque ita, et duplici illa ratione Filius ab eo dici potuit minor Patre, et alius ab illo, utpote qui ab ipso genitus fuit.

Neque nobis, queso, reponas hanc explicationem non esse orthodoxam. Antiqui enim Patres Ecclesie hoc ipso sensu, etiam post concilium Nicenum, illa  Christi uerba: Pater maior me est, interpretati sunt. Hilarius siquidem, acerrimus, si quis unquam, catholice doctrine defensor, hec minime hesitans scripsit: Est Pater maior Filio, sed ut Pater Filio, generatione non genere. Filius enim est, et ex eo exiuit . Scimus quidem eadem Iohannis uerba ab illo alibi , et ab aliis quoque de assumpta ab ipso Dei Filio humana natura explicari. Sed nobis sufficit ea etiam ab Hilario pluribusque aliis Nicena synodo posterioribus, ut alibi annotauimus, de diuina intelligi ipsiusmet Filii Dei generatione, qua ordine secundus a Patre suo est . Constat quippe nichil inde inferri posse contra Tertullianum nostrum, qui quidem, cum sibi ipsi  non contradixerit, illa euangeliste uerba hoc catholico sensu accepisse haud immerito uidetur. Et certe eo magis illa sic interpretari potuit, quo insulsas Arianorum cauillationes minus preuidere poterat, et efficacius insulsum refellebat Praxee errorem.

Contra tamen nobis rursus obiiciunt Tertullianum in suis aduersus Marcionem libris negasse eamdem esse Patris eterni et Filii substantiam . Ibi siquidem docet Filium esse factum, ac uisibilem, Patrem uero, nec uisibilem, nec factum. Diuersam igitur illorum substantiam esse putauit. Ad id autem probandum hec nobis obiectant illius uerba: Profitemur Christum semper egisse in Dei Patris nomine, ipsum ab initio conuersatum, ipsum congressum cum Patriarchis et  Prophetis, Filium creatoris, Sermonem eius, quem ex semetipso proferendo Filium fecit, et exinde omni dispositioni sue uoluntatique prefecit, diminuens illum modico citra angelos, sicut apud Dauid scriptum est; qua diminutione in hec quoque dispositus est a Patre, que ut humana reprehenditis, ediscens iam inde a primordio, iam inde hominem, quod erat futurus in fine. Ille est, qui descendit; ille est, qui interrogat; ille est, qui iurat. Ceterum Patrem nemini uisum etiam commune testabitur Euangelium . . . Patrem inuisibilem determinans, in cuius auctoritate et nomine ipse erat Deus, qui uidebatur Filius Dei .

Sed animaduertendum est Tertullianum ibi disputare contra Marcionem, qui, ut ille ibidem ait, perperam  predicabat Creatorem non esse Deum bonum, quandoquidem plura de illo pusilla, imbecilla, et Deo indigna predicabantur . At Tertullianus huic heretico respondet has pusillitates in Christo quidem esse, sed non quatenus Deus, sed quatenus homo est. Eum autem reuera Deum esse probat, quia semper egit in Patris nomine, qui cum Patriarchis et Prophetis loquebatur, quia Dei est Sermo, et Creatoris Filius. Atqui is ipse Tertullianus constantissime asseruit Filium et Sermonem Dei uerum esse Deum, ac Patris sui Rationem, qua ab eterno est rationalis. Eamdem ergo credidit esse Filii et Patris eternitatem, eamdemque substantiam.

At ille, inquies, ibidem haud obscure scripsit: quem ex semetipso proferendo Filium fecit, et exinde  dispositioni sue uoluntatique prefecit . Bene quidem. Sed numquid ibi Filius dicitur quodam tempore factus, uel ab eterno genitus negatur? Minime profecto. Duos enim fassus fuisset esse Deos, Patrem eternum, et Filium non eternum, atque ita in eum, quem impugnabat, Marcionis incidisset errorem. Cum ergo dicit Filium Dei à Patre suo tunc factum, quando illum ex semetipso protulit, is plane uidetur illius sensus: Pater fecit Filium suum, quando illum protulit ex semetipso, id est, ex matrice, uti loquitur, et uulua sui cordis et intellectus, seu ratione, intelligentia ac cogitatione eterna: postea uero cum omnia creare uoluit dispositioni, uoluntatique sue eum prefecit. Si quis uero contendat his uerbis ex semetipso idem significari, atque extra se ipsum emittendo,  sensus illius erit: Pater mundi initio extra se protulit, ac fecit Filium, dum illum creaturis manifestum fecit. Ad primam enim usque mundi creationem diuina illius generatio, ut paulo antea explicuimus, in eterno Patris sinu latuit, et mundi initio cepit a creaturis rationis compotibus agnosci; tuncque hec, sicuti Auctor noster loquitur et infra fusius explicabimus, perfecta fuit eius natiuitas, que externum aliquod accepit complementum.

Neque urgeas Patrem ab eo inuisibilem dici, Filium uero uisibilem, atque hunc idcirco Patrem minorem esse, nec Deum proprie dictum. Nihil etenim hac argumentatione leuius, et infirmius. In suo quippe idem Tertullianus aduersus Praxeam libro aperte pronuntiat: Inuisibilem Patrem pro plenitudine maiestatis,  uisibilem uero Filium pro modulo deriuationis . Paulo post uero: Dicimus et Filium suo nomine eatenus inuisibilem, qua sermo et spiritus Dei, ex substantie conditione iam nunc, et qua Deus, et sermo, et spiritus; uisibilem uero ante carnem . Quomodo autem ante assumptam carnem se aspectabilem prebuerit, hunc ille ibidem explicat in modum: Apparet retro semper in speculo, et enigmate, et uisione, et somnio Deum, id est, Filium Dei uisum tam Patriarchis et Prophetis, quam et ipsi adhuc Moysi. Et ipse quidem Dominus, si forte coram ad faciem loquebatur, non tamen ut est, homo faciem eius uideret, nisi forte in speculo et in enigmate . . . . . . . Aut numquid Filius quidem uidebatur et sic facies? sed ipsum  hoc in uisione, et somnio et speculo, et enigmate; quia sermo et spiritus nisi imaginaria forma uideri non potest 

Quis autem his auditis Tertulliani uerbis, palam non fateatur tantum abesse, ut ille eo quod Pater inuisibilis, et Filius uisibilis dicatur, huius negauerit diuinitatem, quin potius inde aduersus Praxeam plane conficiat eumdem Filium Dei uerum esse Deum, qui solo modulo deriuationis, id est, persona sua a Patre suo distinguitur? Quin etiam affirmate pronuntiat eumdem Filium Dei, quatenus sermo et spiritus est, eodem prorsus, quo Pater, modo fuisse inuisibilem. Non diffitetur tamen illum, antequam carnem assumpserit, sese Patriarchis prebuisse uidendum; sed qua, amabo te, ratione? In uisione tantum,  ait ille, in somnio, in speculo, in enigmate, et forma, ut ipse loquitur, imaginaria.

Non deerunt fortasse, qui mirentur, hec a Petauio, uiro utique eruditissimo, contra ueram Tertulliani nostri de Filii Dei diuinitate sententiam nobis obiici . Nam ipse non solum ultro confitetur, sed plurimis, et ante, et post synodum Nicenam Ecclesie Patrum testimoniis ostendit, illos apertissime declarauisse Filium Dei, tametsi diuina eius, sicut Patris, natura, uideri nequeat, ab Patriarchis nichilominus et Prophetis, ante quam homo fieret, aliena aspectabilique specie uisum atque conspectum . Quid uero quod ipsi Petauio certum esse uidetur non modo Filium, sed Patrem etiam, ac  Spiritum sanctum apparuisse hominibus specie extrinsecus assumpta. Atque ex iis rite probatis concludit leuissima esse ducta inde ab Arianis contra Filii diuinitatem argumenta, que nemo non contemnet. Nos uero in superioribus nostris dissertationibus ostendimus has uisiones supreme Filii Dei diuinitati nequaquam obficere, ac cur hic potius, quam eius Pater sese hominibus uidendum prebere debuerit .



ARTICULUS uIII. Rursus ostenditur quam perspicue Tertullianus eternitatem Filii Dei asserat, et contraria argumenta diluuntur, quibus confici posse putant Tertullianum docuisse ante mundum conditum nullam fuisse Filii Dei substantiam, et perfectam fuisse eius natiuitatem, cum Deus mundum creare molitus est.


Expositis, et equa lance ponderatis iis rationum momentis, quibus Tertullianus eamdem Patris ac Filii substantiam non agnouisse perperam arguitur, ad ea iam ueniamus quibus acrius adhuc insimulatur eiusdem Filii Dei negauisse eternitatem. Si que enim doctissimo Petauio fides habenda, in hoc ille arianam heresim impietate et absurditate superat . uerum si ipse Tertullianus recte, uti uidimus, eamdem esse asseruit Filii ac Patris naturam, illum procul dubio Patri suo ceternum esse reuera existimauit.  Unusquisque autem, ex his que supra, ac potissimum in primo huius capitis articulo retulimus, deprehendere facile potuit illud Catholice fidei documentum manifestissime ab eo asseri et predicari.

Sed quid speciatim de illius eternitate constituerit, iam attento, si lubet, animo consideremus, ac primo quidem quomodo Dei eternitatem definiat: Quis alius, inquit, Dei census, quam eternitas? Quis alius eternitatis census, quam semper fuisse et futurum esse ex prerogatiua nullius initii, nullius finis . Ibi autem, sicuti uides, non solum definit quid sit eternitas, sed eam ita soli Deo esse propriam, ut nulli alteri competere possit. Atqui ille non minus clare et perspicue, uti supra ostendimus, docet probatque Filium Dei esse uerum,  unum ac eumdem cum Patre suo Deum. Persuasum ergo habuit eamdem esse illius et Patris eternitatem.

At hec non nostra tantum, sed ipsam et illius argumentatio est, qua hanc Filii Dei eternitatem luculentissime demonstrat. Audi, queso, eius uerba, et hoc nobiscum fateberis: Deum, ait ille, immutabilem, et informabilem credi necesse est, ut eternum. Transfiguratio autem interemptio est pristini. Omne enim quodcumque transfiguratur in aliud, desinit esse quod fuerat, et incipit esse quod non erat. Deus autem neque desinit esse, neque aliud potest esse; Sermo autem Deus, et Sermo Dominus manet in euum perseuerando in sua forma . Is autem sermo est Dei uerbum, et Filius, qui, ut continenter subiunxit Tertullianus,  caro factus est. Quis itaque unquam clarioribus uerbis, aut clariori argumentatione eternitatem illius asseruit? Numquid ergo una manu ibi Tertullianus astruit, quod alibi altera destruxerat? Quidam tamen tanti paradoxi Auctorem nostrum postulare non uerentur.

Petauius enimuero nobis obiicit non minus certo et euidenter ab illo traditum nullam ante mundi primordia fuisse Filii Dei substantiam, sed eam tum accepisse a Patre suo quando mundum creare molitus est. Quod quidem non ille solus, sed alii etiam nonnulli arbitrati sunt confici posse hisce eiusdem Tertulliani uerbis: Ut primum Deus uoluit ea, que cum Sophie ratione et sermone disposuerat intra se, in substantias et species suas edere, ipsum primum protulit Sermonem, habentem in se indiuiduas species Rationem  et Sophiam, ut per ipsum fierent uniuersa, per quem erant cogitata atque disposita; imo et facta iam, quantum in Dei sensu. Hoc enim deerat, ut coram quoque in suis speciebus, atque substantiis cognoscerentur, et tenerentur. Tunc igitur etiam ipse Sermo speciem et ornatum suum sumit, sonum et uocem, cum dixit, Fiat lux . Inde enim Petauius colligi posse opinatur hanc fuisse illius de Filii Dei generatione non quidem eterna, sed temporali opinionem. Addit preterea Tertullianum paulo ante dixisse Deum, qui natura sua est rationalis, penes se ex eterno habuisse Rationem, , et Sermonem. Sed hunc intra semetipsum continuisse, facite cogitando, et disponendo secum, que per Sermonem erat  dicturus . Tunc ergo ille sermo interior tantummodo fuit, nondumque per se subsistebat. Cum autem Deus mundum fabricare cepit, sermonem hunc protulit, eumque animando, fecit substantiam ac personam. Non antea ergo, uti aiunt, Filium Dei factum esse Tertullianus opinatus est.

Sed nescio equidem utrum Petauius, et alii qui ita argumentantur, animum ad ea Tertulliani uerba satis aduerterint, que illa ipsa, que nobis obiiciunt, continenter subsequuntur: Hec, inquit , est natiuitas perfecta Sermonis, dum ex Deo procedit, conditus ab eo primum ad cogitatum in nomine Sophie: Dominus condidit me initium uiarum. Dehinc generatus ad effectum: Cum pararet celum, aderam illi simul ,  Exinde eum parem sibi faciens, de quo procedendo Filius factus est; primogenitus, ut ante omnia genitus; et unigenitus, ut solus ex Deo genitus proprie de uulua cordis ipsius, secundum quod et Pater ipse testatur: Eructauit cor meum sermonem optimum .

Duplex etenim ibi ille distinxit natiuitatis Filii Dei genus. Primum autem, siue prima et proprie dicta illius generatio est, qua Pater eternus ante omnes creaturas protulit intra se Rationem et Sermonem. Secunda uero minus proprie dicta illius generatio fuit, cum Pater ipsum initio mundi protulit; siue, ut ait ipse Auctor noster, generauit ad effectum, id est ut per eum omnia conderet. At prima generatio non fuit procul dubio inutilis, et ea Pater uerum genuit Filium. Nam sicuti ille ait: Possum non temere  prestruxisse, et tunc Deum ante uniuersitatis constitutionem solum non fuisse, habentem in semetipso proinde rationem, et in ratione sermonem, quem secundum a se ipso faceret . Quis autem non uideat ibi Tertullianum agere de Dei uerbo, seu Sermone ante mundi creationem, et cum intra Deum Patrem suum adhuc erat? Atqui perspicue ibi declarat tum Patrem non fuisse solum, sed habuisse in semetipso hunc Sermonem a sua persona distinctum, quem secundum a se ac Filium fecit, seu genuit. Ergo ante mundi constitutionem, id est, ab eterno uerbum, siue Filius Dei, ut supra animaduertimus, suam a Deo Patre acceperat naturam et substantiam, eratque persona tantum a Patre distinctus.

At Pater, arguit Petauius, a Tertulliano dicitur,  ante omnia Deus erat solus, quia nichil extrinsecus preter illum . Sed uix ac ne uix quidem a nobis impetrare possumus, ut credamus hec serio ab eruditissimo et perspicacissimo uiro obiici. Nam Tertullianus continuo subiunxit: ceterum ne tunc quidem solus; habebat enim secum, quam habebat in semetipso, Rationem suam scilicet  Persuasum itaque ille, sicut supra ostendimus, habebat Patrem eternum, ante mundum conditum, siue ab eterno, et solum fuisse, et non solum. Solus enim erat, quia nichil habebat extra se, non solus autem, quia habebat intra se sermonem, qui distincta ab illo persona, ac Filius eius est. uidimus insuper obseruatum ab eodem Tertulliano fuisse grecum nomen a  Latinis rationem potius, quam sermonem debuisse appellari: Quia non sermonalis, inquit, a principio, sed rationalis etiam Deus ante principium, et quia ipse quoque sermo ratione consistens, priorem eum ut suam substantiam ostendat . Quibus sane uerbis significat nomen illud, , ideo latine melius dici posse rationem; quia Deus Pater ab eterno non sermonalis, hoc est, Sermonem extra se non protulerat. uerumtamen, quia natura sua ipse rationalis est, Rationem ab eterno intra se habuit, que eiusdem est cum illo substantie, sed secunda et distincta persona; quando quidem Pater eius ab eterno solus non erat.

At hunc quidem uerum esse Tertulliani sensum et mentem inde euidenter conficitur quod ibi disputet  aduersus Praxeam, qui Filium sermonem Dei eumdem omnino ac Patrem, et ab illo distinctum non esse effutiebat. Quid autem, obsecro, contra eum promouisset, si fateretur Dei Filium ac Sermonem ante mundi exordium non substitisse, nec fuisse personam a Patre distinctam. Precipua itaque causse sue parte sponte cadendo, iugulum aduersario dedisset. At tantum abest ut id concedat, quin potius constantissime asserat Sermonem Dei ante mundi creationem et ab eterno a Patre esse distinctum, atque ab eo secundum.

Sed nichil remittit Petauius urgetque Tertullianum aperte docuisse tunc perfectam fuisse Filii Dei natiuitatem, cum Deus ex nichilo creauit omnia. Antea igitur nec ortus, nec persona, nec substantia erat:  ac proinde nec Dei Filius . Nam ea sunt loco citato, que iam retulimus, illius uerba : Hec est natiuitas perfecta Sermonis dum ex Deo procedit, conditus ab eo primum ad cogitatum in nomine Sophie: Dominus condidit me initium uiarum suarum. Dehinc generatus ad effectum: Cum pararet celum, aderam illi . Ergo Filii Dei natiuitas tunc tantum, inquit Petauius, perfecta a Tertulliano dicitur, quando Deus per ipsum, qui Sermo eius est, et mundum et omnia creauit.

uerum doctissimus ille uir animaduertere potuit duplicem ab Auctore nostro distingui Dei Patris sermonem. Primus namque ipsi est intimus, quem  greci : alter externus et prolatitius, quem appellant . Deus autem Pater priore illo intimo Sermone, ait Tertullianus, omnia creare, et suas edere in substantias et species, intra se ipsum disposuerat ac cogitauerat. Tum deinde Sermonem hunc suum extra se, et exterius emittendo uniuersa creauit. Atqui iam uidimus a Tertulliano asseri, repeti, et inculcari illum interiorem sermonem ab omni eternitate genitum a Patre suo, qui idcirco ab eo gradu et ordine distinctus, secunda est sanctissime Trinitatis persona.

Cur ergo, inquies, tam aperte declarat non ab eterno, sed mundi initio perfectam fuisse eius natiuitatem, et tunc suam accepisse speciem, ornatum,  sonum et uocem? Sed numquid Tertullianus eo dementie, inquiemus, uenit, ut imperfectam aliquando uel tantum inchoatam putauerit Filii Dei generationem, ac postea sumpsisse speciem et ornatum, atque ita perfectam et consummatam ? Non eo igitur sensu eam imperfectam appellauit, sed quo ipse modo ibidem explicat; quia etsi ab eterno perfecta fuerit, intra Dei tamen sinum latebat, nullique nisi ipsimet soli Deo erat cognita. Ast ubi mundum condendo, hunc Sermonem suum extra se protulit, ac ueluti ex cordis sui uulua et matrice, uti loqui amat, extra se emisit, tunc ille eternus sermo sumpsit sonum et uocem, atque idcirco exteriorem ornatum et speciem. Tunc enim a creaturis ratione preditis agnitus fuit. Nomen quippe species apud bonos auctores idem  significat ac rei alicuius demonstratio. Et uero species, inquit Nonius, ab adspectu dicitur. Cum igitur Sermo Dei, siue eternus Dei Patris Filius, extra illum principio mundi emissus est, tum speciem et ornatum siue sonum et uocem accipit, et perfecta fuit eius natiuitas, non quidem quoad se, sed quoad creaturas, que eam agnouerunt.

Non amplius ergo ii audiendi sunt, qui rursus obiicient dictum ab eodem Tertulliano: Deus non sermonalis a principio . Nam continenter addidit: sed rationalis Deus etiam ante principium, et qnia ipse quoque Sermo ratione consistens, priorem eam Rationem ut substantiam suam ostendat. Si autem Deus rationalis fuit ante principium, siue ab eterno, ille etiam ab eterno protulit Rationem, que,  ut sepius dictum, Sermo et Filius eius est . Tum deinde, hic Sermo, inquit, spiritu structus est, et, ut ita dixerim, Sermonis corpus, id est, substantia, est spiritus. Fatetur autem utrumque, etsi unum idemque sint, posse aliquo modo distingui : Nam spiritus, ait ille, substantia est sermonis, et sermo operatio spiritus, et duo unum sunt. Hic autem Sermo Dei Patris, siue ipsa eius spiritus operatio, creaturis non prius innotuit, quam mundus conderetur. At huius operationis siue generationis Filii Dei cognitio a Tertulliano appellatur perfecta natiuitas; quia que antea soli Deo Patri cognita erat, tunc creaturis ratione preditis patefacta est.

Nobis tamen Petauius et alii adhuc obiectant hec Tertulliani de eadem Filii Dei apparitione uerba  : Sed et in antecedentibus operibus mundi quomodo scriptum est? Primum quidem nondum Filio apparente: Et dixit Deus, Fiat lux, et facta est, ipse statim Sermo lux uera, que illuminat hominem uenientem in hunc mundum, et per illum mundialis quoque lux. Exinde autem in Sermone Christo assistente et administrante, Deus uoluerit fieri, et Deus fecit. . . . . per quem omnia facta sunt. Inde autem concludunt ibi manifeste demonstrari Filium et Spiritum secundam et tertiam Trinitatis personam non fuisse ex eterno subsistentes, sed quando Deus mundum uoluit facere, ac reipsa fecit.

 At obseruandum est Tertullianum his uerbis respondisse Praxee heretico, Catholicis obiicienti Deum, cui nichil impossibile est, potuisse se ipsum et Patrem et Filium simul facere. Lubenter autem ille fatetur omnia quidem a Deo posse fieri; sed non omnia, que potuit, ab illo esse facta. Debebat igitur Praxeas euidenter demonstrare Patrem reuera se ipsum fecisse tam Patrem quam Filium, siue non alium esse Filium, quam ipsum Patrem. Contra uero Tertullianus eo securius affirmat id a Praxea non posse unquam probari, quo facilius uaria congerit Scripture testimonia, quibus, inquit, apud nos distincte Pater et Filius demonstrantur, distincte, inquam, non diuise ; quandoquidem Filius Dei, sicut toties diximus, a Patre prodiuit, atque idcirco  ab eo est quidem distinctus, sed non diuisus et separatus; quia eadem est utriusque substantia. Tum dehinc Scripture eiusdem auctoritate ostendit tres esse Trinitatis personas unitate simplici connexas. At ibi ea protulit uerba, que nobis obiiciuntur, ac posthec concludit omnia facta esse per Dei sermonem, siue per Filium Dei, qui et ipse Deus est. Quia ergo Dei sermo est, idcirco ab eo distinguitur, et alius dicitur persone, inquit, non substantie nomine, ad distinctionem, non ad diuisionem. Quomodo autem una est illius et Patris substantia et unus cum eo Deus, nisi ab eterno, sicut Pater fuerit? Cum igitur dixit Filium Dei ante mundi exordium non apparuisse, haud obscure significat illum tunc nulli creature fuisse cognitum. Ubi uero, uti ille ibidem ait, primo dictum  est, Fiat lux, tunc statim lux facta est, et apparuit lux uera, siue Sermo Dei, non quidem, quia tum primum, nec antea exstitit, qui ab eterno genitus fuerat; sed quia tunc hominibus cepit apparere, qui est lux uera, que illuminat omnem hominem uenientem in hunc mundum. At tantum abest ut hec Tertulliani nostri responsio Petauio aliisque faueat, quin potius totam funditus euertat eorum argumentationem.

Scimus quidem illius uerba alium in sensum a Bullo detorqueri. Ea enim ualde obscura esse confitetur, sed que tamen suspicatur de Filii apparitione sic esse intelligenda: Filius Dei, ait ille, quatenus est eterna Ratio et Sophia, tunc in primis apparere incepit, quando Deus inconditam et confusam rerum  materiem sapientia sua disponere, ordinare, et exornare aggressus est. At ex confusa, nec ordinata rerum congerie, que chaos uocatur, nondum eluxerat Dei Sapientia et Sophia. Tum uero clarissime emicuit, quando lux primigenia, tanquam imago Filii Dei, qui eterne lucis splendor est, materiam illustrauit, resque singulas sua uestiuit specie, suoque ornatu. Sed huic interpretationi illud repugnare uidetur, quod non minus ex ordinate et confuse materiei, quam ex lucis primigenie creatione emicat Dei sermo et Filius, per quem et lux quelibet, et cetera omnia creata sunt. Si quis tamen recte probauerit ueram esse hanc, quam Bullus affert, uerborum Tertulliani explicationem, huic non admodum reluctabimur, modo  inde etiam colligi possit a Tertulliano agnosci eternum lucis, siue filii Dei splendorem eternamque generationem ab ipso tam constanter, uti uidimus, assertam ac propugnatam.



ARTICULUS IX. Soluitur aliud argumentum, inde petitum, quod Tertullianus dixisse uidetur fuisse tempus, quo Filius Dei non erat.

Alia Petauius argumentatione, ex Tertulliani contra Hermogenem libro deducta, probari adhuc posse opinatur illi incompertam penitus fuisse Filii Dei eternitatem. Africanus siquidem Auctor noster disertissime, uti Petauio uidetur, pronuntiat tempus fuisse, quo Filius Dei non erat. Purum autem putumque  illud Arii, et sectatorum eius commentum putat eruditus ille uir a Tertulliano asseri, ubi Hermogenis, qui materiam Deo ceternam esse garriebat, argumenta diluit. Materie enimuero eternitatem hereticus ille homo demonstrare eo nitebatur, quod Deus nunquam non Dominus fuerit. At Dominus, inquiebat, semper esse non potuit, nisi materie, cuius semper dominus haberetur. Sed hoc Hermogenis argumentum refellit Tertullianus, negatque Deum semper fuisse Dominum : Deus, enim, uti ait, substantie ipsius nomen, id est, Diuinitatis; Dominus uero non substantie, sed potestatis. Dominus ergo tantum fuit, ex quo ea esse ceperunt, que Deus in potestate habuit. Tum deinde sic prosequitur: Quia et pater Deus est, et  iudex Deus est, non ideo tamen pater et iudex semper, quia Deus semper. Nam nec pater potuit esse ante filium, nec iudex ante delictum. Fuit autem tempus, cum et delictum et filius non fuit, quod iudicem, et qui patrem dominum faceret: sic et dominus non ante ea, quorum dominus existeret, sed dominus tantum futurus quandoque, sicut pater per filium, sicut iudex per delictum; ita et dominus per ea, que sibi seruitura fecisset. Unde concludit Petauius a Tertulliano clare ac perspicue definiri fuisse tempus, quo Filius Dei non erat.

Neque respondendum est Tertullianum non de Dei, sed quolibet hominum filio loqui. Nam ubi de Dei Sophia, siue ipso Dei Filio, disserit, ibi de illo citat et interpretatur hec Prouerbiorum uerba : Dominus condidit me initio uiarum suarum: in opera sua ante secula fundauit me . . . Prior autem abysso genita sum. Sic autem ille inde argumentatur : Agnoscat ergo Hermogenes idcirco etiam sophiam Dei natam et conditam predicari, ne quid innatum et inconditum preter solum Deum crederemus. Si enim intra Dominum quod ex ipso, et in ipso fuit, sine initio non fuit, Sophia scilicet ipsius, exinde nata et condita; ex quo in sensu Dei ad opera mundi disponenda cepit agitari; multo magis non capit sine initio quidquam fuisse, quod extra Dominum fuerit. Ibi sane Tertullianus, inquient, palam asseuerat Sophiam siue Dei Filium non fuisse sine initio, illudque accepisse; ac  Sophiam tunc natam ac conditam, quando cepit ad opera mundi disponenda in sensu Dei agitari.

Totam autem hanc argumentationem, et integra Auctoris nostri uerba retulimus, ne ullus nos aliquid aut dissimulasse aut pretermisisse causetur. Neque etiam dissimulabimus hec Tertulliani loca adeo obscura et difficilia quibusdam uideri, ut argumentationi ex iis ducte nichil aliud respondendum censuerint, nisi his Hieronymi uerbis, quibus Heluidio, eiusdem Tertulliani alia de causa auctoritatem proferenti respondet Hieronymus : Et de Tertulliano quidem nichil amplius dico, quam Ecclesie hominem non fuisse, id est, in uarios hereticorum errores prolapsum. Sed hoc responso difficultatis nodus secatur, non soluitur. Nam Tertullianus hunc  librum scripsit adhuc catholicus et Ecclesie homo. Deinde uero, etiamsi in uarios errores inciderit, atque, ut Hilarii uerbis utamur, quanquam error hominis detraxit scriptis probabilibus auctoritatem , nos tamen supra ostendimus Catholicum de diuina et eterna Filii Dei generatione dogma ab illo, siue orthodoxo, siue heretico constanter assertum ac uindicatum.

uero itaque similior fortassis uidebitur aliorum responsio, qui dicunt Tertullianum, acerrimi ingenii uirum, haud insolito disputantium more in maxima de materie eternitate cum Hermogene heretico contentione, paulo ultra, quam par erat, abreptum fuisse . Nemini enim, uel mediocriter in legendis eius  libris uersato, incompertum esse potest illum ad stabiliendam aliquam propositionem undique argumenta colligere, ac ea etiam que non magni erant momenti. Non ergo, inquiunt, ex citatis huius libri uerbis iudicandum est, quid ille de eterna Filii Dei generatione senserit; sed ex aliis, ubi sedato pacatoque animo suam, uti uidimus, et totius Ecclesie de suprema Filii Dei diuinitate et eternitate doctrinam explicauit.

Sed accuratius, si lubet, expendamus utrum ille uere et a se stabilite doctrine limites in obiectis locis reipsa sit transgressus. In priore autem dixit Deum non semper fuisse dominum, sicut nec pater potuit esse ante filium, nec iudex ante delictum. Atqui ibi questio non de patre et iudice; sed tantum de  domino erat. Exempla igitur sunt, que ad confutandum Hermogenem adhibet. Cuiuslibet autem, siue creati siue increati patris et iudicis, exempla ad eius propositum pariter conducebant.

Esto tamen, et concedamus, si lubet, illum de uero Deo Patre eiusque Filio loqui, numquid inficias ire potuit illum suo Patri esse ceternum? Nonne satis superque probatum est quam preclare ac sepe predicauerit sermonem seu Filium Dei, qui Patris sui ratio est, semper in illo fuisse, nec unquam ab eo separatum, ac proinde esse eternum? Quamobrem ubi dicit tempus fuisse; quo ille non erat, ibi procul dubio negare noluit eius eternitatem, quam sepius alibi asseruit ac tutatus est.

 Quis ergo, inquies, uerborum eius sensus, quibus eam tam aperte inficiari uidetur? Nobis facile quidem persuadebis nichil aliud sibi uoluisse, quam aliis supra explicatis, quibus dixerat tunc perfectam fuisse illius natiuitatem, quando Deus ad mundum creandum aggressus est. Tametsi enim antea et ex eterno, uti ostendimus, hic Filius Dei genitus fuerit; nondum tamen ex eterni Patris sinu, seu intellectu, tanquam ex eius matrice, uulua et corde excesserat. Ante res igitur creatas nec Filius esse, nec Patrem habere cognoscebatur? Cum autem Pater illum extra se emisit, tunc eius generationem, et illum reuera Filium Dei esse, homines agnoscere ceperunt. Tertullianus itaque ut friuolam Hermogenis ex uoce Domini sumptam argumentationem efficacius euerteret,  dici posse arbitratus est fuisse tempus, quo nec Deum esse patrem, nec eius Filium homines agnoscebant; quia huius generatio et natiuitas ipsis comperta et agnita non fuerat. Ast ubi eam agnouerunt, tunc, sicuti dictum ab eo uidimus, hec generatio perfecta fuit. De hac igitur perfecta, eo, quo notauimus, sensu generatione loqui uidetur.

At hanc reuera esse illius mentem confici potest ex citatis ipsiusmet aduersus Hermogenem uerbis: Sophia ipsius, inquit, exinde nata et condita, ex quo in sensu Dei ad opera mundi disponenda cepit agitari ; quia hec ipsa Sophia, que, illo, ut diximus, fatente, in Deo patre semper fuit, hominibus ex ipso nata apparuit, ac manifesta ipsis facta est. Non enim dixit  eam tum primum ortam ac genitam. Nam hoc ipso loco, quo Hermogenis argutias explodit, illam ab eterno ortam fuisse disertissime predicat: Si necessaria est, inquit, Deo materia ad opera mundi, ut Hermogenes existimauit, habuit Deus materiam longe digniorem et idoneiorem, non apud philosophos estimandam, sed apud prophetas intelligendam, Sophiam suam scilicet. Hec denique sola cognouit sensum Domini. Quis enim scit que sunt Dei, et que in ipso, nisi spiritus qui in ipso? Sophia autem spiritus. Unde ille concludit: Quis non hanc potius omnium fontem et originem commendet, materiam uero materiarum non sibi subditam, non statu diuersam, non motu inquietam, non habitu informem, sed insitam et propriam, et compositam, et decoram, quali Deus potuit egisse, sui  magis quam alieni egens? At quis non intelligit ibi a Tertulliano asseri Sophiam Dei, ab omni eternitate fuisse a Patre suo genitam, que spiritus tantum est, ac Dei Patris consiliarius, que ab eo non statu, id est, ut supra notauimus, substantia est diuersa, sed propria, ac semper insita fuit, et qua sola, nec ulla alia re, ad mundi creationem egebat, si tamen Deus aliquo unquam eguisse dici possit?

His porro ita stabilitis, Hermogeni Deum materia indiguisse, atque adeo ipsi esse ceternam effutienti respondet: Idcirco etiam Sophiam Dei natam et conditam predicari, ne quid innatum et inconditum preter solum Deum crederemus . Dicit itaque Sophiam, seu Sermonem et Filium Dei, aliquando natam predicari,  et agitari cepisse iuxta citatum ab illo prophete dictum, Eructauit sermonem optimum: Atque ita natus, inquit, Sermo Dei, qui et eius Sophia est; quia ex sinu Patris sui, in quo ab eterno genitus latuerat, tuno exiuit, et excessit, atque ita, ut diximus, perfecta fuit eius natiuitas; quia tum, nec antea hominibus patefacta et demonstrata est. Quemadmodum autem hec ipsa Filii Dei generatio, ita etiam diuini eius Patris dominatio, imo et paternitas, a creaturis rationis compotibus cepit mundi primordio agnosci, et Deus sicut Patris, ita et Domini appellari nominibus. Porro autem hanc esse Tertulliani mentem, inde conficitur, quod ibi disputet aduersus Hermogenem, qui contendebat Deum ab eterno non esse Dominum, nisi habuerit extra se materiam, cuius  reuera dominus fuerit. Ceterum, quamuis Tertullianus ab omni argumentationis huius difficultate sese penitus non extricauerit; nemo tamen inde concludere merito potest ab illo negatam fuisse Filii Dei eternitatem, ac diuinam naturam. Quis enim nescit intellectu difficillima quedam documenta a pluribus haud dubitanter asseri, qui omnes quibus implicantur difficultatum nodos penitus soluere non possunt? At euidentissime ostendimus quam constanter, quam diserte, et sine ullis uerborum ambagibus Tertullianus asseruit ac uindicauit Filii Dei eternitatem diuinamque eius naturam. Sed illam adhuc alibi non minus perspicue predicat, quemadmodum in sequenti capite uidebimus.



CAPUT IX. De Christo Deo et homine.



ARTICULUS PRIMUS. De humano Christi ex uirgine ortu, a sacris prophetis prenuntiato: cur dicitur homo Deo mixtus: eius in terras aduentum non posse reiici a gentilibus, qui ad destruendam illius ueritatem quedam similia finxerant.

Satis abunde, nisi plane fallimur, a nobis demonstratum est quam uera orthodoxaque fuerit Tertulliani de suprema uerbi, siue Sermonis et Filii Dei diuinitate, sententia ac doctrina. Sed his lucis adhuc aliquid afferre ea possunt, que ille de eodem Dei Filio humana carne induto tradidit. Gentilibus autem  breuiter, huncque in modum explicat quid de illo Christiani sentirent: Iste Dei radius, id est, Filius Dei, qui ex Patris sui sinu tanquam radius ex Sole prodiit, ut retro semper predicabatur ab antiquis, nimirum prophetis, delapsus in uirginem quamdam, et in utero eius caro figuratus, nascitur homo Deo mixtus . Sed hec alio in libro clarioribus hisce uerbis exposuit: Itaque utriusque substantie census hominem et Deum exhibuit; hinc natum, inde non natum; hinc carneum, inde spiritalem; hinc infirmum, inde prefortem; hinc morientem, inde uiuentem. Que proprietas conditionum diuine et humane equa utique nature utriusque ueritate dispuncta est, eadem fide spiritus et carnis; uirtutes spiritum  Dei, passiones carnem hominis probauerunt . Lucelenter igitur docet perfectam omnino fuisse in Christo diuinam humanamque naturam. Nec minus aperte declarat duas illas Christi naturas confusas non fuisse, sed a se inuicem ita distinctas, ut penitus diuerse sint earum proprietates.

In Apologetico itaque cum ab eo dictum est: Nascitur homo Deo mixtus , ibi procul dubio non significat duas eius naturas, uti postea Eutychiani somniauerunt, fuisse permixtas et confusas, sed sic sibi, sicut alibi patefecimus, copulatas et coniunctas, ut Christus et uerus Deus, et uerus homo sit .

Non communi autem hominum more illum hominem  factum esse docet; sed delapsus, inquit, in uirginem, que sine ullius uiri opera illum genuit . uerum quia hoc creditu difficillimum, uel ab ethnicis irrideri poterat, Tertullianus consulto sane cunctos admonet illud a sacris prenuntiatum fuisse prophetis, quorum auctoritas a nemine, ut supra diximus, potest infirmari. Quapropter ille paulo ante dixerat: . Huius igitur gratie disciplineque arbiter et magister, illuminator atque deductor generis humani, Filius Dei annuntiabatur; non quidem ita genitus, ut erubescat in filii nomine, aut de patris semine, . . . . Dei Filius nullam de impudicitia habet matrem;  etiam quam uidetur habere, non nupserat . Omnia hec totidem uerba in nostris codicibus manuscriptis et antiquis editionibus ad Rigaltium usque exhibentur. Sed Rigaltio, quem alii postea secuti sunt, primam huius loci phrasim, uncinis inclusam, penitus resecare placuit. Nullam tamen amputationis illius reddidit rationem, imo ne minimum quidem uerbum. At tametsi hec phrasis inutilis prorsus, et textui Tertulliani omnino prepostere inserta ipsi uisa sit; lector tamen huius additamenti saltem admonendus erat.

Ceterum, nulli obscura esse potest sententia Tertulliani, qui manifestissime pronuntiat Filium Dei delapsum esse in uirginem, ex qua humanum corpus accepit. uirginem autem dixit, quia hic Dei Filius,  nullam, inquit, de impudicitia matrem habet; etiam quam uidetur habere, non nupserat. At si ulla absque impudicitie labe, et maritali consortio mater facta est, certe Christum salua uirginitatis sue integritate genuit. Sed qua ratione, inquiet aliquis, dici potuit: Non nupserat? Nonne plerique omnes illam Iosepho nuptam reuera fuisse asseuerant? Respondent aliqui hoc uerbo non nupserat, nichil aliud significari, nisi Mariam uirum non cognouisse. Nam et ipsa angelo respondit: Quomodo fiet istud; quoniam uirum non cognosco? . Sed his probandum erat a quibus uerbum nubo hoc sensu accipiatur. Nonnullis uero hec, quam Hieronymi esse putant, probatur opinio Mariam quando concepit Christum.  sponsam, siue ut Euangelistarum utamur uerbo, desponsatam quidem fuisse Iosepho, cui post breue a conceptu interuallum nupta est. Sed nullus Tertulliani mentem certius, quam ille ipse aperire potest . At in suo de carne Christi libro hec de Maria uirgine scripsit: Etsi uirgo concepit, in partu suo nupsit, ipsa patefacti corporis lege, quam ibidem citat: Omne masculinum adaperiens uuluam, sanctum uocabitur Domino . uides sane uerbum nubere hic ab eo sumi pro uirginis partu, quo uulua eius reserata est. Non iam quidem querimus quo sensu eam apertam esse dixerit, de quo in nostris ad Ambrosium obseruationibus. Nobis enim nunc sufficit  illud, de quo igitur uerbum nubere ab eo accipi pro muliebris uteri in partu patefactione . Sicut autem negare non possumus hanc minime propriam esse huius uerbi significationem, ita certe omnes fateri debent illibatam Marie uirginitatem ab illo euidentissime asseri . Non in suo enim tantum Apologetico, sed alio etiam in libro, ut alibi uidimus, illud documentum stabilit, ac confirmat tanquam ab uniuersa sui temporis Ecclesia, et antea magno consensu receptum. Nos uero de eo in superioribus nostris dissertationibus disputauimus .

Palam adhuc Tertullianus profitetur hunc Christi ex uirgine ortum, et aduentum in terras, a sacris nostris uatibus prenuntiatum fuisse. Sed que sint illorum oracula, hoc in libro, in quo breuitati consulebat, plane tacuit. Plura uero ille in libro aduersus Iudeos, et alii in aliis libris retulerunt, de quibus adhuc in iisdem superioribus nostris dissertationibus actum a nobis fuit. Omittere tamen non possumus Iustini martyris testimonium, quod Tertulliani dictis optime congruit, eaque mirum in modum confirmat. Ubi enim sanctissimus ille martyr plures de futuro Christi aduentu sacrorum prophetarum predictiones citat, atque hanc in primis Isaie, Ecce uirgo in utero  habebit: ibi ostendit nullam inde ethnicis dari occasionem suum excusandi Iouem, qui plures adulterino concubitu liberos susceperat. Nam illud Isaie uaticinium: , , , . Significat uirginem absque consuetudine uenerea concepturam fuisse. Si enim cum quoquam consueuisset, non iam uirgo fuisset. At enim uirtus uirgini superueniens, illi obumbrauit, et uirgo cum esset, ut fetum grauida in utero ferret, effecit .

uerum si certo nullus pronuntiare audeat Tertullianum ad hec collineasse Iustini uerba, nemini profecto  dubium esse potest, quin Cyprianus ad hunc Tertulliani nostri locum respexerit, cum hec scriptis tradebat: Huius igitur indulgentie, gratie, disciplineque arbiter et magister, Sermo et Filius Dei mittitur, qui per prophetas omnes retro illuminator et doctor generis humani predicabatur . . . . . Hic in uirginem illabitur, carnem Spiritu sancto cooperante, induitur: Deus cum homine miscetur . Mixtus autem ab eo, sicut a Tertulliano dicitur, non utriusque nature diuine et humane ficta ab Eutychianis confusione, sed quia Christus, ut paulo ante monuimus, utramque naturam perfectam diuine sue persone coniunctam copulatamque habet.

Tum dehinc Auctor noster ipsosmet gentiles allocutus,  hec ab iis reiici non posse sic demonstrat: Recipite interim hanc fabulam, siue sicuti fabulam, similis est uestris, dum ostendimus quomodo Christus probetur. Sciebant qui penes uos fabulas ad destructionem ueritatis istius emulas preministrauerunt . In nostris uero manuscriptis codicibus, et ante Rigaltium editis, post uerbum probetur, hec aliter, sicque scripta sunt: et qui penes uos eiusmodi fabulas emulas ad destructionem ueritatis istiusmodi preministrauerint. Cur uero Rigaltius hec uerba immutauerit, nullam ab eo exspectes rationem. Tertullianus autem aduersus ethnicos sic argumentatur: Obiicere mihi potestis ea, que de Christo, eiusque ex uirgine ortu, et humana uita dixi, meram esse fabulam. At, etsi id uobis concederem,  hanc tamen uon respuere, sed recipere debetis; quippe que iis similis est, quas finxistis. Ostendimus enim quomodo Christus de uirgine natus probetur, ac plures esse scriptores, qui similes fabulas, ad destructionem ueritatis penes uos preministrauerint. Dic autem, queso, utrum hic descriptorum in codicibus nostris uerborum Tertulliani sensus, magis quam in Rigaltiana editione obscurus sit.

Ceterum, antea Iustinus martyr simili plane modo contra eosdem gentiles disputauerat: , , . Quod uero et ex uirgine Christum natum esse predicamus, commune sit hoc quoque propter Perseum uobiscum . Nota enimuero est omnibus hec fabula, qua gentiles commenti sunt  Iouem, in aureum imbrem conuersum, descendisse ad Danen, et ab ea Perseum genuisse. Alias preterea ethnicorum fabulas ibidem sanctus martyr memorat, quas his, que de Christo uere narrantur, similes esse ostendit. Postea uero ille adiicit fabulas huiusmodi ab ethnicis petis, instinctu dolisque demonum ideo decantatas, ut que a Christo mirabiliter gesta sunt, pro fabulis peticisque commentis haberentur.

Nemo est autem, qui, nobis etiam silentibus, non intelligat quantum hec Tertulliani dictis congruant, atque inde confirmentur. Non unam enim tantum de Iouis cum Dane nefario concubitu fabulam, sed alias etiam plures paucis hisce uerbis perstrinxit: Filius  Dei annuntiabatur non quidem ita genitus, ut erubescat in Filii nomine, aut de Patris semine; non de sororis incesto, non de stupro filie, aut coniugis aliene Deum patrem passus est squammatum, aut cornutum, aut plumatum amatorem, in auro conuersum. Danaidis Iouis ista sunt nomina uestra . Atque ita hec leguntur in nostris codicibus manuscriptis, et editis uetustioribus, nisi quod in his punctum post nomen Danaidis posuere, et aurum pro auro. At Rigaltius illud Danaidis nomen abstulit propria, uti liquet, auctoritate, et contra omnium codicum manuscriptorum et editorum fidem. De his porro Iouis ad uirgines et mulieres constuprandas conuersionibus a nobis dictum est in superioribus nostris, ac presertim in Arnobii libros dissertationibus  .



ARTICULUS II. Eumdem Christi in terras aduentum non posse negari a Iudeis, nisi ceca obstinatione mulctatis.

Postquam Tertullianus aduersus gentiles, eo, quem explicuimus, modo disputauit, tum continuo illa uera esse probat, que Christiani contra Iudeos de Christi Domini aduentu docebant. Sic quippe prosequitur: Sciebant et Iudei uenturum esse Christum, scilicet quibus prophete loquebantur. Nam et nunc aduentum eius exspectant, nec alia magis inter nos et illos compulsatio est, quam quod iam uenisse non credunt. Duobus enim eius aduentibus significatis, primo, qui iam expunctus, siue exactus, et confectus, est in  humilitate conditionis humane; secundo, qui concludendo seculo imminet in sublimitate diuinitatis exerte, id est, conspicue et manifeste, primum non intelligendo, secundum quem manifestius predicatum sperant, unum existimauerunt . De hoc autem Tertulliani fonte Cyprianus more suo potauit; atque suos sic transtulit in usus: Sciebant et Iudei Christum esse uenturum. Nam hic illis semper prophetis admonentibus annuntiabatur. Sed significato duplici eius aduentu, uno qui in exercitio et exemplo hominis fungeretur, altero qui Deum fateretur, non intelligendo primum aduentum, qui passione precessit occultus, unum tantum credunt, qui erit in potestate manifestus .

Uterque igitur fatetur uerum fuisse Christi, assumpta  hominis carne, aduentum. Etenim ab ueteribus sacrisque prophetis tam aperte, sicuti paulo ante monuimus, prenuntiatus est, ut Iudei illum ignorare non potuerint. uerum quia Christus in humane conditionis humilitate mortalem uitam egit, hunc Iudei uerum Messiam esse prefracte negauerunt, ac superbia inflati exspectant alterum, qui in fine mundi cum tota diuine maiestatis gloria uenturus est. Sed alibi ostendimus uoluntarium fuisse hunc Iudeorum errorem, qui non solum a Tertulliano nostro, et Cypriano, uerum etiam a Lactantio funditus euertitur .

Tanti autem Iudeorum erroris, tanteque cecitatis causa, inquit Tertullianus, eorum fuit delictum,  quemadmodum Isaias predixerat. Sed ipsemet Auctor noster adhuc audiendus est: Ne enim intelligerent pristinum Christi aduentum, credituri, si intellexissent, et consecuturi salutem, si credidissent, meritum fuit delictum eorum. Ipsi legunt ita scriptum: mulctatos se sapientia et intelligentia, et oculorum et aurium fruge . Cyprianus uero sic rursum eius pressit uestigia: Quod autem hoc Iudeorum populus intelligere non potuit, delictorum meritum fuit. Sic erant sapientie et intelligentie cecitate mulctati; ut qui uita indigni essent, haberent uitam ante oculos, nec uiderent .

Ambo autem ad hec procul dubio collineabant, ac tacito nomine, citabant Isaie uerba: Dices populo  huic: Audite audientes, et nolite intelligere, et uidete uisionem, et nolite cognoscere. Exceca cor populi huius, et aures eius aggraua, et oculos claude, ne forte uideat oculis, et auribus audiat, et corde suo intelligat, et conuertatur, et sanem eum . Que quidem citata inuenies non solum in Matthei Euangelio et Actibus Apostolorum, sed a Ioanne etiam Euangelista hunc in modum: Propterea non poterant credere, quia iterum dixit Isaias: Excecauit oculos eorum, et indurauit cor eorum; ut non uideant oculis, et intelligant corde, et conuertantur, et sanem eos . Sed de Iudeis intolerabili prorsus obstinationis uitio obcecatis, quique idcirco credere amplius non potuisse  dicuntur, in nostra de Lactantii libris dissertatione iam disputauimus, atque infra articulo tertio aliquid adhuc dicendum .

Neque hic stetit indomita et ceca Iudeorum peruicacia: sed cum Christus inauditis hactenus miraculis ex eterni sui Patris sinu se uenisse unicuique manifestissime patefaceret, hec illi magicis artibus tribuere ausi sunt. uerum enimuero, quem solummodo, ita pergit Tertullianus, hominem presumpserant de humilitate, sequebatur uti magum estimarent de potestate, cum ille uerbo demonia de hominibus excuteret, cecos reluminaret, leprosos . . . . ostendens sese Dei, id est, uerbum illud primordiale, primogenitum, uirtute et ratione faltum . Ita in Rigaltii editione. In nostris autem codicibus, et antea editis. Ostendens se esse, siue sese uerbum Dei, id est, , illud; ac post uerbum fultum, in eis additum est, eumdem qui uerbo omnia et faceret et fecisset. Sed quoniam priore uerba a Rigaltio transposita fuerunt, aliquam saltem cur posteriora deleuerit, rationem reddere debebat. Numquid autem ea reiecit, uel quia ibi est solecismus, uel quia inutilia esse arbitratus est? Quid uero si pronomen eumdem ad referatur? Nonne in Ioannis Euangelio legimus, Principium qui et loquor uobis ? Numquid in his minor est, quam in Tertulliani uerbis solecismus? Denique ultima uerba, que in omnibus nostris codicibus legimus,  nec superflua uidentur, nec parum ad Tertulliani conducunt propositum.

Maior itaque fuit Rigaltii diligentia, cum ibidem monitos lectores esse uoluit, in quibusdam Auctoris nostri, et Cypriani exemplaribus legi quidem magnum, sed aptius scriptum uideri magum. Bene quidem. Tertullianus enim postea dixit: Ecquis ille Christus cum fabula sua, si homo communis conditionis, si magus ? Nos quoque preterea obseruauimus in Harleano codice, ubi habetur magnum, apposita esse duo puncta infra litteram n, quibus superflua delendaque notatur. Tertulliani uero locus a Cypriano sic transcriptus est: Cum Christus iehsu secundum a prophetis ante predicta, uerbo et uocis imperio demonia de hominibus excuteret,  paralyticos restringeret, leprosos purgaret . . . . . Iudei qui illum crediderunt hominem tantum de humilitate carnis et corporis, existimabant magum de licenlia potestatis, et apud Tertullianum nostrum de potestate . In quatuor uero, quos nacti sumus, antiquioribus huius Cypriani libris manuscriptis codicibus legitur magnum, in aliis autem magum. uerumtamen posterior hec lectio alteri preponenda uidetur; quia uterque disserit de diuina Christi potestate, qua miracula propemodum infinita, et huc usque inaudita edebat, que impudentissimi calumniatores Iudei magicis illius artibus adscribere ausi fuerant. De his autem Christi miraculis, quibus euidentissime comprobauit se esse Dei Filium, et assumpto corpore humano, uitam  egisse mortalem, in superiori aliisque dissertationibus nostris disputauimus .



ARTICULUS III. Christum uiolentis Iudeorum suffragiis, sicut ipse predixerat, in crucem a Pilato Syrie procuratore actum, sponte et cum uerbo spiritum dimisisse; de solis tum deliquio, in arcana relato, ac de Christi sepultura.

Quanquam tot tamque stupenda Christi miracula inuictissime aduersus Iudeos, ac quoscumque alios illum uere Deum et hominem fuisse, ac cum hominibus uixisse demonstrent; hoc tamen Tertullianus satis sibi non esse arbitratus est. Pergit enim, nec minus luculenter demonstrat id adhuc stabiliri confirmarique  posse aliis similibus miraculis, que ab illo ante et post mortem edita sunt. Eum ergo sequamur, et de illa Christi morte disserentem audiamus: Ad doctrinam, inquit, eius quia  reuincebantur, magistri, primoresque Iudeorum ita exasperabantur, maxime quod ad eum ingens multitudo deflecteret, ut postremo oblatum Pontio Pilato, Syriam tunc ex parte Romana procuranti, uiolentia suffragiorum in cruce  dedi sibi extorserint . Cyprianus uero hec ab Auctore nostro sic mutuatus est, ut quedam etiam decerpserit illius uerba: Hunc, inquit, magistri eorum, Iudeorum, atque primores, hoc est, quos et doctrina ille et sapientia reuincebat,  accensi ira, et indignatione prouocati, postremo detentum Pontio Pilato, qui tunc ex parte Romana Syriam procurabat, tradiderunt, crucem eius, et mortem suffragiis uiolentis ac pertinacibus flagitantes . Quod autem uterque ac postea Lactantius tam diserte appellant Pilatum Syrie procuratorem, hoc non caret difficultate: sed eam in nostra ad huius libros dissertatione enodare tentauimus. Rationem quoque reddidimus cur Iudei dicantur doctrina Christi exasperati, hoc est, asperiores facti, siue, ut ait Cyprianus, ira et indignitate accensi, quia legem eorum soluebat et antiquabat .

Addit autem Tertullianus: Predixerat et ipse ita facturos. Parum hoc , si non et prophete retro . Sed hec paulo fusius apertiusque a Cypriano his uerbis explicata sunt: Hoc eos facturos et ipse predixerat, et prophetarum omnium testimonium sic ante precesserat, oportere illum pati, ut non sentiret tantum mortem, sed ut uinceret . Quo autem modo Christus inferendam sibi a Iudeis necem predixerit, non unus tantum, sed omnes Euangeliste maximo plane consensu testificati sunt. Ab ipsis quoque ueteris Testamenti prophetis annuntiatam fuisse alibi ostendimus.

Tum deinde Auctor noster: Et tamen suffixus cruci spiritum cum uerbo dimisit, preuento carnificis officio . Ita quidem Rigaltius. Sed miram plane aduerte ibi, sicut alibi, eius diligentiam. Non aliam quippe notauit diuersam lectionem, nisi, et tandem, pro, et tamen. At in omnibus nostris manuscriptis exemplaribus, sicut et antea editis, hec habentur: Et tamen suffixus, multa mortis illius propria ostendit insignia. Nam spiritum cum uerbo sponte dimisit, preuento carnificis officio. Si omnia autem hec uerba Rigaltio non arridebant, cur nulla data ratione, et illa abstulit, et uerbum sponte, quod apud Cyprianum, Tertulliani sequestrem, fidumque interpretem sic legitur: Crucifixus, preuento carnificis officio, spiritum sponte dimisit . Nonne Rigaltius intelligere hinc potuit eadem esse Tertulliani uerba, que Cyprianus in huius Apologetici codice haud dubie legerat? Numquid etiam oblitus fuerat, aut dissimulare potuit quod a Lactantio similiter scriptum obseruauimus: Suspensus atque affixus, exclamauit ad Dominum uoce magna, et ultro spiritum posuit . Obiter autem aduerte his uerbis, uoce magna, idem significari atque his Tertulliani nostri, cum uerbo dimisit. Ut quid tandem Rigaltius alia abrasit eiusdem Tertulliani uerba, quibus aduersus Iudeos, aliosque probare uoluit Christum Deum et hominem sponte sua esse mortuum, quemadmodum facta tunc ab eo miracula demonstrabant?

 Quod uero ille, ac postea Cyprianus dicunt, preuento carnificis officio, illud planius et enodatius his Lactantii uerbis explicatur: Fixus cum spiritum deposuisset, necessarium carnifices non putauerunt ossa eius suffringere, sicut mos eorum ferebat . De hoc autem more Lipsius disputat, quem si lubet et uacat, adire poteris .

Prosequamur interim, et, quid de Christo moriente addat Tertullianus, uideamus: Eodem, inquit, momento, quo animam agebat, dies, orbem signante sole, subducta est. Deliquium utique putauerunt, qui id quoque super Christo predicatum non scierunt . Et hec quidem, nec plura leguntur in omnibus codicibus, cum editis  antiquioribus, tum manu qualibet exaratis. Sed in editione sua hec adiecit Rigaltius: ratione non deprehensa, negauerunt. Atque ita ille textui Tertulliani hec addidit, sicuti non pauca pluribus aliis in locis ex eo abstulerat. Unde autem illa desumpserit nobis nec ille indicat, nec diuinare utique possumus. Duobus autem usus est manuscriptis huius libri codicibus, Puteano et Pitheano, ac uariis Fuldensis lectionibus. Puteanum autem antiquitate sua uenerandum, et Pitheanum pre manibus habemus, in quibus superaddita illa uerba non occurrunt. Notare igitur Rigaltius debebat utrum inter uariantes Fuldensis exemplaris lectiones reperiantur, et cur huius solius auctoritatem ceteris omnibus pretulerit.

De memorata deinceps a Tertulliano solis defectione,  eiusque predictione alibi disseruimus . Quantum uero ea perculsi fuerint non solum Iudei, sed etiam gentiles, ex his coniice subsequentibus Auctoris nostri uerbis: Et tamen eum mundi casum relatum in arcanis uestris habetis . Que quidem ita in nostris codicibus, sicut in Rigaltii editione scripta sunt. At quis non laudabit singularem eruditi illius uiri sedulitatem, qui nos ibi admonuit in aliis editionibus, pro arcanis, positum archiuis? Maiori tamen laude dignus procul dubio foret, si hac aliisque nonnullis similibus certe leuissimis lectionibus notatis, alias longe plures et grauioris profecto momenti non pretermisisset. Nam archiua idem plane significant atque arcana, que, Festo et Seruio testibus, dicuntur secreta et  clausa, et a quibus omnes arcentur .

Porro autem illud solis deliquium in arcana gentilium relatum esse Auctor noster asseuerat; quia illud et alia, que ante et post Christi mortem euenerant, a notariis publicis, aut aliis descripta in eorumdem gentilium archiuis seruabantur. Que autem hec sint archiua siue arcana, an Romanorum uel aliorum gentilium, ex his forsitan colligi poterit, que paulo post dicemus de Pilati ad Tiberium imperatorem de Christo litteris.

Interea uero animaduertemus manus adhuc a Rigaltio illatas his subsequentibus Tertulliani uerbis:  Hunc Iudei detractum de cruce, et sepulcro conditum, magna etiam militaris custodie diligentia circumsederunt . In nostris siquidem manuscriptis et antea editis exemplaribus legitur: Tunc Iudei . . . . . magna etiam militari manu, custodie diligentia circumsederunt. Quid autem ibi nocebant hec uerba, magna militari manu? Nonne his Auctor noster significantius expressit non paruum fuisse militum numerum, qui sepulcrum Christi diligentissime custodiebant? Sed cetera prosequamur.



ARTICULUS Iu. De Christi a morte ad uitam regressu, apparitionibus in Galilea, ordinalis ad disseminandum Euangelium discipulis, illius in celos ascensu, et iis omnibus a Pilato ad Tiberium imperatorem relatis: cur Cesares Christo credidissent, si non essent seculo necessarii.


Pergit Tertullianus, certioresque nos facit Christum predixisse fore ut tertia post mortem suam die ad uitam reuocaretur . Recte quidem, quemadmodum a nobis alibi explicatum est . Suis autem Christus stetit promissis, et rediit ad uitam. At postquam ita resurrexisset, eiusdem auctoris nostri uerba sunt: nichil in sepulcro repertum est preterquam exuuie sepulcri . In codicibus nostris et aliis editionibus, sepulti; et melius quidem. Nam exuuie dicuntur imprimis hominum, et aliquando bestiarum. Quamobrem Lactantius: In sepulcro, inquit, nichil  repertum est, nisi exuuie, quibus conuolutum corpus incluserant .

In eadem quoque nostra de huius libris dissertatione ostendimus quomodo ea explanauerit, que a Tertulliano de Christi morte, sepultura, et resurrectione dicta, atque hunc in modum ibidem subiuncta sunt: Nec ille Christus rediuiuus se in uulgus eduxit, ne impii errore liberarentur . Ibi autem demonstrauimus hunc loquendi modum, qui non solum a Tertulliano et Lactantio, sed Cypriano etiam, ac sacris nostris Scriptoribus adhibetur, plane immerito ab heterodoxis quibusdam uexari .

 Posthec uero Tertullianus de Christo, ad uitam reuocato, hec tradidit: Cum discipulis quibusdam apud Galileam Iudee regionem ad quadraginta dies egit, docens eos que docerent . Quid ergo? Numquid Christus per totum illud tempus in sola Galilea, ac cum quibusdam tantum discipulis suis uersatus est? Nonne et alibi, et omnibus discipulis apparuit? Sed Tertullianus, quia in hoc libro breuitati studebat, non id quidem negat, ac que in Galilea sunt acta, narrasse sibi satis esse censuit. At Cyprianus, quamuis illum sequatur, non tam stricte, sed generaliter scripsit: Apparuit discipulis suis talis . . . . . fuerat . . . . . ad dies quadraginta remoratus est; ut de eo ad precepta uitalia instrui possent, et discerent  que docerent . De his autem Christi apparitionibus, et doctrina qua discipulos suos imbuit, in aliis dissertationibus disputauimus .

In iisdem etiam enucleauimus quid significent hec subsequentia Tertulliani uerba: Dehinc ordinatis eis ad officium predicandi per orbem, circumfusa nube in celum est ereptus . In nostris uero exemplaribus, et aliis ante Rigaltium editis legimus: In celum est receptus. Numquid Rigaltius illum loquendi modum ferre non potuit? Cur ergo his potius non usus est Cypriani uerbis: In celum circumfusa nube sublatus est ? Nonne melius ex discipulo, si id liceret, magistrum  correxisset? Sed auctoribus sua uerba relinquenda sunt. Alias enim actum esset de genuinus ueterum scriptorum operibus.

Addit Tertullianus Christum ad celos conscendisse: Multo melius, quam apud uos, gentiles, asseuerare de Romulis Proculi solent . Rursus uero in iisdem nostris et editis codicibus, Rigaltio antiquioribus: Multo uerius . . . de Romulo Proculi solent. Quis autem non uideat hanc potiorem genuinamque esse Tertulliani lectionem? Nam ibi asserit multo uerius esse Christum in celos ascendisse, quam Romulum, quamuis Proculi, id est, ii qui Proculi periurio abutuntur, affirmare soleant uisum a se Romulum in celos ascendentem.

Denique Auctor noster adiecit: Ea omnia super  Christo Pilatus, et ipse iam pro sua conscientia christianus, Cesari tunc Tiberio nuntiauit. Sed et Cesares credidissent super Christo, si et Cesares non essent seculo necessarii, aut si christiani potuissent esse cesares . Mutuam autem his uerbis alia, ab eo superius scripta, dant utique lucem. Hec autem totidemque sunt: Tiberius annuntiata  sibi ex Syrie Palestina, que  illic ueritatem istius diuinitatis reuelauerant  detulit ad senatum cum prerogatiua suffragii sui. Senatus, quia non ipse probauerat, respuit. Cesar in sententia mansit, comminatus periculum accusatoribus Christianorum . Eusebius uero totum hunc Tertulliani,  indicato eius nomine, locum transcripsit. Prius autem narrat morem inualuisse, ut prouinciarum rectores, quidquid noui apud ipsos contigisset, Imperatori nuntiarent. Quamobrem Pilatus, de resurrectione, inquit, Seruatoris nostri Iesu Christi, cuius per uniuersam Palestinam celebris fama erat, ad Tiberium principem retulit, multa quoque alia eiusdem miracula se auditu accepisse significans, et qualiter denuo ad uitam reuocatus, a plerisque iam Deus haberetur. At Tiberium quidem ad senatum retulisse perhibent, sed senatum huiusmodi relationem aspernatum fuisse, specie quidem, eo quod senatus auctoritas ad id non exspectata uidebatur, cum tamen lex uetus apud Romanos esset, ne quis absque decreto senatus pro Deo haberetur; re autem ipsa eo  quod salutaris diuine doctrine predicatio auctoritate et auxilio hominum non indigeret. Cum igitur senatus relationem de Seruatore repudiasset, Tiberius tamen in pristina sententia perseuerans, nichil aduersus doctrinam Christi durius molitus esse dicitur . Ita ualesius interpretatus est uerba Eusebii greca, que, quia paulo longiora sunt, hic non transcribimus. Deinde uero Eusebius Tertulliani uerba grecam in linguam sic transtulit: , , . , , . , . ualesius uero hec iisdem latinis uerbis reddidit, que  in codicibus nostris et editionibus ante Rigaltium exhibita uidimus. uerum in suis notis, approbata eiusdem Rigaltii emendatione, uerba greca Eusebii, aut alterius, ut ipse putat, interpretis corrupta esse opinatur. Sed si ipsi suboluissent que a Rigaltio in textu Tertulliani immutata sunt, potius greco scriptori fortasse subscripsisset.

Quidquid porro sit, ex utraque lectione satis perspicitur Tertulliani sensus, nec de illa esse potest ulla difficultas, nisi in his uerbis, quibus Tiberius dicitur pro sua conscientia iam fuisse christianus. Nam ibidem dixit, Cesares non credidisse, quia Cesares erant. Sed ibi uerbo credere nichil uidetur aliud significasse, nisi publicam Christiane religionis professionem. Pro sua igitur conscientia Tiberius erat christianus,  sed ausus non est id palam profiteri.

At cur, inquies, adiecit Auctor noster: Cesares credidissent, si non essent seculo necessarii? Respondet Rigaltius illud ideo dictum fuisse, quia, uti infra uidebimus, persuasum habebant fore ut mundus, quem nolebant tam cito destrui, cum Romano imperio euerteretur. Sed quenam, obsecro te, ex hoc errore induci potest uite unius aut alterius Cesaris necessitas? Nonne autem Tertullianus dicere potuit Cesares seculo esse necessarios, id est, seculi et populorum moribus, ac presertim receptis religionum institutis tanta necessitate obstrictos, ut ea sine seditionibus, atque imminenti etiam et capitis et imperii subuertendi periculo labefactare aut immutare non possent?



ARTICULUS u. uera esse ea omnia, que de Christo Deo et homine dicta sunt; nemini fas esse de religione sua mentiri; Christianos absque ulla ambiguitate aut dissimulatione palam et in tormentis etiam dirissimis clamasse Deum a se per Christum coli, nec id posse improbari a Iudeis, qui Deum per Moysen, nec a gentilibus, qui per Orpheum, Museum, Melampum et Trophonium falsos deos colere didicerant.


Que hactenus de Christo, siue Deo Deique Filio, siue uero homine, a Tertulliano scripta uidimus, hec ille uerissima esse tanta asseueratione affirmat, ut nullum, ne minimum quidem, relinquat de iis dubitandi  locum. Nam ethnicos ipsos sic compellat: Hic est ordo nostre institutionis, hunc edidimus et secte et nominis censum cum suo auctore . Census autem ab eo dicitur recensio, recognitio et explicatio. In hoc autem nemo, inquit, aliud prorsus esse existimet, quod occultatum aut dissimulatum uoluerim. Nihil enim his, que retuli, uerius esse potest; quia nec fas est ulli, ait, de sua religione mentiri.

Christianorum autem pectoribus tam alte insitum erat illud documentum, ut exquisitissimis quibuslibet suppliciis torqueri et necari mallent, quam interrogati de sua religione, aliquid, imo suum duntaxat christianum nomen, aut negare aut dissimulare. Quocirca Iustinus martyr, ut alibi diximus, similiter  gentilibus dicebat: Considerate, , , Quod in nostra potestate est, ut cum inquirimur, negemus; sed nolumus uiuere mendaciter, id est, nolumus uiuere, religionem nostram mentientes, aut dissimulantes . Tantum autem piaculum esse putabant, quando de religione sua interrogabantur, dictis respondere ambiguis; ut, ipso adhuc Tertulliano teste, qui martyrium magis timebant, hi ipsi torqueri necarique maluerint, quam tres sanctissime Trinitatis personas confitendo, plures dicere deos.

Cur autem omne de religione mendacium, aut quelibet dissimulatio, penitus damnetur, si queras, respondebit Tertullianus, eo quod qui aliud a se coli dicit,  quam colit, negat quod colit, et culturam et honorem in alterum transfert, et transferendo iam non colit, quod negauit . At Rigaltio placuit hec delere uerba, et honorem. Quis autem ea ibi non inutilia esse diffitebitur? Non enim cultura et honor omnino synonyma sunt; et quamuis essent, nemo tamen negabit Tertullianum iis uti potuisse. Sed hec minimi, nisi ad notandam Rigaltii audaciam, sunt momenti. At certe longe grauioris ponderis est hec Auctoris nostri ratiocinatio: qui dicit Iouem uerbi gratia a se coli, et alium Deum colit, is Iouem deum esse negat, et eiusdem Iouis cultum et honorem in alium transfert, ac sic transferendo, non ipsum, sicuti dicebat, Iouem colit, illumque deum esse negat.

 Quapropter nos Christiani, inquit ille, reiecta omni prorsus dissimulatione, fraude, et ambiguitate, palam dicimus, et uibis ethnicis torquentibus, lacerati et cruenti uociferamur: Deum colimus per Christum , per quem, seu quo docente, nos didicimus quis uerus sit Deus, quem omnes colere debent. At homo, arguebant ethnici, fuit Christus. Esto, respondet Tertullianus; non idcirco tamen Christiani eum colentes torqueri et occidi ab ethnicis debebant, nisi hi Iudeos, Grecos, ac Romanos etiam eodem modo condemnarent. Nam Iudei, inquit, Deum per hominem Moysen colere didicerunt . In suis quippe libris Moyses docuit qua ratione, quibusque ritibus Deus ab illis coli debebat.

 Grecos uero Orpheus Pierie, pergit Auctor noster, Museus Athenis, Melampus Argis, Trophonius Beotie initiationibus falsorum deorum homines obligauerunt , hoc est alligauerunt et obstrinxerunt. Nos uero alibi ostendimus ab Orpheo introducta fuisse Liberi sacra et festa, que idcirco orphica appellata sunt . Alio autem in loco citauimus Diodori Siculi uerba, quibus narrat Herculem uenisse Athenas, ut matris Eleusine initiaretur mysteriis, quorum Museus Orphei filius , prefectus erat, qui proinde docebat quomodo his homines obligarentur .

Preterea idem Diodorus Siculus, quemadmodum in nostra de Lactantii libris dissertatione annotauimus,  litteris mandauit Melampodem ex Aegypto in Greciam transtulisse sancita Baccho orgia . Subiunxit etiam fabulosam de Saturno, ac Titanibus, atque deorum affectionibus narrationem, que tametsi omnibus non probetur, non parum tamen conducit ad Tertulliani nostri propositum.

Trophonius porro Ergini, aut potius Apollinis filius esse ferebatur, cuius oraculum, sicut alibi Tertullianus ait, in Beotia exstabat . At plura de eo, et edificatis ab eodem Trophonio deorum, ac nominatim Apollinis Delphici, templis memorie prodiderunt Pausanias, Lucianus, Cicero, Philostratus, Erasmus, et alii a nobis in superiori de Arnobii libris dissertatione  citati . Quis autem non uidet eorum testimonio satis superque probari ab illo, et aliis a Tertulliano memoratis, homines initiationibus deorum ab aliis hominibus fuisse illigatos? Demum ille adiecit Numam Pompilium operosissimis Romanos onerasse institutionibus. Quam autem id uerum sit, a nobis demonstratum est.

Recte ergo ex his concludit Tertullianus non minus Christo, etiamsi homo tantum esset, quam his licuisse aliquam commentari diuinitatem, quam homines  colere doceret. At Christus non solum homo fuit, sed ueram cum suo eterno Patre diuinitatem habet, rem, uti Auctor noster ait, propriam; quia ipsi, sicut Patri suo, propria est . Non enim ille, quemadmodum Numa Pompilius, rupices, id est, syluicolas, feros, et barbaros, ut alibi ipse Tertullianus explicat , homines iniecto falsorum deorum terrore, ad humanitatem temperauit, sed politos et urbanos in agnitionem ueri Dei oculauit, hoc est, illis dedit ueri Dei uiuendi, seu cognoscendi facultatem. Eodem enim sensu alibi de hirundine dixit: Pullos nouit oculare rursus de sua chelidonia . Quamobrem  Cyprianus, eum more suo imitatus, Christi, sicut ille, discipulos ideo per orbem dispersos esse docet, ut cecos et ignaros ad agnitionem ueritatis ocularent . Quin etiam Pontius Cypriani diaconus in eius uita, ac de illo scripsit: Nondum secunda natiuitas nouum hominem splendore toto diuine lucis oculauerat . Quis porro ex his, que hactenus disputata sunt, non percipit quam merito iure Tertullianus conficiat Christianos ab Ethnicis et Iudeis iniquissime cruiari, et interfici, quia cum uerum Deum per Christum agnouissent, eiusque professi fuissent religionem, neutrum negare, imo ne dissimulare quidem uolebant?



CAPUT X. De Angelis et Demonibus.



ARTICULUS PRIMUS. Angelorum et demonum nomen cognitum fuisse gentilibus petis, philosophis, ac nominatim Socrati, Platoni, nec non magis et uulgo indoctorum hominum, qui nomen demonis in usum maledicti frequentabant; cur illud nomen adeo detestabile; omnes angelos creatos esse a Deo perfectos, prauos autem sponte sua corruptos; de eorum cum Deo diuortio, ac matrimonio cum filiabus hominum, unde corruptior demonum gens orta dicitur.

Transit Tertullianus ad aliud Christiane Religionis de Angelis et Demonibus documentum . Eo autem accuratius illud  explicare contendit, quo persuasum magis ethnici habebant demones sub imaginibus et nominibus mortuorum , id est, falsorum deorum, delitescentes, edere signa, miracula et oracula, quibus fidem diuinitatis operabantur , hoc est, quibus demones suadere conabantur ueros esse, quos colebant ethnici, deos, ac proinde ueram esse eorum religionem. Iam uero uidimus à Minutio Felice, Lactantio, et aliis radicitus euulsum fuisse hunc ethnicorum errorem, quo in primis nitebatur tota illorum religio . Sed quia hi scriptores plura ex hoc Auctoris nostri libro delibauerunt, atque inde tanquam ex puro fonte suos irrigauerunt hortulos, idcirco eius opinio diligentius a nobis examinanda est.

 Primum itaque docet Angelos et Demones esse substantias quasdam spiritales, quarum nomen gentilibus tam petis, quam philosophis , quemadmodum alibi adhuc ostendimus, non fuit incognitum. Ex philosophis autem nominatim appellat Platonem et Socratem, qui demonem assistentem habebat, dehortatorium, inquit, plane a bono . Dixerat autem alio in libro: Socratem puerum adhuc spiritus demonicus inuenit . At de hoc Socratis demone in citata de Minutio Octauio dissertatione, et in aliis ibi laudatis egimus . Preterea ibidem patefecimus utriusque nominis, id est, Angeli et Demonis  testes, sicut adhuc Tertullianus annotat, esse magos .

Aliam preterea ille suggerit rationem cur Demones non solum his, sed quibuslibet etiam ethnicis hominibus agniti fuerint: Iam uulgus indoctum, inquit, in usum maledicti frequentat . Ita Rigaltius; sed duo nostri manuscripti codices recentiores in usu, antiquiores in usu maledictis, uetustiores editiones in usum maledictis. Sensus uero Auctoris nostri est: uulgus ethnicorum cum male aliis diceret, et imprecaretur, solitum fuisse eos Demones uocare, aut nomen inuocare Demonis. Sic enim ille prosequitur: Nam et Satanam principem huius mali generis, proinde de propria conscientia anime, eadem exsecramenti uoce pronuntiat. In antiquis manuscriptis et  editis codicibus legitur ex sacramenti, sed sola haud dubie librariorum oscitantia. Tertullianus siquidem alio in libro satis aperte mentem explicat suam: Cum Demonia, inquit, affirmamus esse, sane quasi non et probemus, qui ea soli de corporibus exigimus, aliqui Chrysippi assentator illudit. Et esse et abominationem sustinere exsecrationis tue respondent. Demonium uocas hominem aut immunditia, aut malitia, aut insolentia, aut quacumque macula, quam nos demoniis deputamus, aut ad necessitatem odii importunum. Satanam denique in omni auersatione, et aspernatione, et detestatione pronuntias, quem nos dicimus malitie Angelum, totius erroris artificem, totius seculi interpolatorem 

Mos igitur ethnicorum erat, ut aliis maledicendo,  atque imprecando, eos uocarent Demones, aut Demonis et Satane nomine diris illos deuouerent, et exsecrarentur. Si uero alium huius moris testem desideres, Augustinum habebis, qui nos insuper admonet ubicumque in sacris Scripturis nomen Demonis, aut Demoniorum occurrit, eo malignos spiritus significari. Ecce ipsamet eius uerba: Nos autem, sicut Scriptura loquitur, secundum quam christiani sumus, Angelos partim quidem bonos, partim malos, nunquam uero bonos Demones legimus. Sed ubicumque illarum Litterarum hoc nomen positum reperitur, siue Demones siue Demonia dicantur, non nisi maligni significantur spiritus. Et hanc loquendi consuetudinem in tantum populi usquequaque secuti sunt, ut eorum etiam, qui pagani appellantur, et deos multos, ac demones colendos  esse contendunt, nullus fere sit tam litteratus, et doctus, qui audeat in laude uel seruo suo dicere: Demonem habes; sed cuilibet hoc dicere uoluerit, non se aliter accipi, quam maledicere uoluisse, dubitare non possit . Postea uero addidit: Ita detestabile nomen est demonum, ut hoc modis omnibus a sanctis Angelis nos remouere debeamus . Duplex itaque Augustinus, quemadmodum Tertullianus noster, distinguit angelorum genus, et unum quidem bonum, qui Angeli simpliciter uocantur; aliud uero demonum, quorum nomen detestabile, malignos spiritus semper significat.

Cur ergo, inquiet aliquis, adeo detestabile erat illud  nomen, atque non solum a Christianis, sed etiam a gentilibus in malam partem semper accipiebatur? Nonne ipse Augustinus et alii scriptores latini, ut alibi obseruauimus , nomen grecum , idem significare testificantur, atque rerum scios, et peritos? Preterea Tertullianus hocce in Apologetico libro nos monet idem esse demonum, atque geniorum nomen: Nescitis, inquit, genios demonas dici, et inde diminutiua uoce demonia? Et paulo post, demones: id est, genios . Alibi uero: Omnibus genii deputantur, quod demonum est nomen . Quid igitur in eo nomine tam malum, tamque singulis omnibus detestabile? Bene quidem, si sua scientia, peritia,  ingeniique uiribus non male uterentur. Sed quia iis ad uexandos fallendosque homines, ut postea uidebimus, plane abutuntur, non mirum profecto si cuncti hoc detestarentur nomen, illudque suis alios maledictis adhiberent.

Quamuis autem Auctor noster pauca de bonis Angelis in Apologetico tradiderit, illos nichilominus a malis, et hos a demonibus haud obscure distinguit. De illis enim uero hoc quidem, sed breuissime: Quomodo, inquit, de angelis quibusdam, sua sponte corruptis, corruptior gens demonum euaserit, damnata a Deo cum generis auctoribus, et cum eo, quem dicimus, principe, apud Litteras sanctas ordine cognoscitur . At plura ille paucis uerbis complectitur, que non ita breuiter, nec sine quibusdam  obseruationibus perstringenda sunt.

Primo autem declarat quosdam Angelos fuisse corruptos. Plures ergo alios fuisse significat, qui corrupti non fuerunt, quosque idcirco nominamus bonos, atque ob suam in bono perseuerantiam beatos esse iure merito credimus. Secundo, eosdem Angelos donatos fuisse libero uoluntatis arbitrio, quo bene aut male agendo, premium uel penam mereri poterant. Tertio, quosdam ex illis corruptos ac libere potestatis sue abusu, in aliqua prolapsos fuisse peccata, ob que a Deo damnati sunt. Quarto eorum fuisse principem, de quo ille paulo ante dixerat: Satanam principem huius mali generis . Alibi uero illum uocat Angelum, quem Deus, ex forma operum bonorum instituit bonum, et omnium sapientissimum; tam institutione,  iuxta prophetiam Ezechielis, bonum Angelum, quam sponte corruptum . Tum deinde, inuituperabilis fuit a die conditionis sue, a Deo in bonum conditus, ut a bono conditore inuituperabilium conditionum, et excultus omni gloria Angelica, et apud Deum constitutus, qua bonus apud bonum, postea uero a semetipso translatus in malum . . . . . . non minus, ipse liberi arbitrii institutus, ut spiritus . Addit denique hunc satanam de sublimitate decidisse delicto suo, cuius auctor ipse fuit. De illo autem in nostra de Lactantii libris dissertatione egimus .

Quodnam autem fuerit huius aliorumque, quos in  perniciem suam traxit, prauorum angelorum peccatum, nec ibi, nec in Apologetico perspicue omnino explanauit. uerum alio in libro duo eorum peccata his uidetur denotare uerbis: Nihil angelis illis imputetur propter  repudium celi, et matrimonium carnis . Quocirca illos alibi appellat Angelos desertores Dei, amatores feminarum, ac propterea damnatos a Deo . Nonne autem duplex ibi distinguit angelorum peccatum; primum quidem, quo repudiauerunt celum, et Deum deseruerunt; secundum uero, peruersum feminarum amorem et carnis matrimonium?

De hoc porro secundo eorum crimine ita quidem ille: Damnati, inquit, in penam mortis deputantur illi  scilicet angeli, qui ad filias hominum de celo ruerunt, ut hec quoque ignominia femine accedat. . At si ex hoc Angelorum scelere feminis ignominia accessit, si propterea, uti dictum ab eodem Auctore nostro mox uidimus, Angeli damnati sunt, cur ergo, inquiet aliquis, illud simpliciter matrimonium carnis, non autem nefarium stuprum ab illo uocatur? Cuiuis itaque, id a nobis postulanti, his respondebimus totidemque ipsiusmet Tertulliani uerbis: Conspicati filii Dei filias hominum quod pulchre essent, acceperunt sibi uxores ex omnibus quas legerunt. Hic enim nomen mulierum grecum uxores sapit; quia de nuptiis mentio est. Cum ergo filias hominum dicit, manifeste uirgines portendit, que adhuc apud parentes deputarentur  cum potuerit dixisse uxores hominum: eque non adulteros nominans angelos, sed maritos, dum innuptas sumunt filias hominum, quas natas supra dixit, sic quoque uirgines significans, supra natas, at hic angelis nuptas . Ideo igitur Angelorum preuaricatorum matrimonium appellat; quia illi filias hominum non nuptas, sed uirgines sumpserunt, et idcirco nec ipsi adulteri uocantur.

Neque tamen hoc matrimonium licitum putauit, sed illicitum plane ac scelestum, propter quod feminis ignominia accessit, et angelis damnatio. Quamobrem alio ille in libro: Sciebat, inquit, et Apostolus in celis operata esse spiritalia nequitie Angelorum scandalizatorum in filias hominum . At de hoc facinoroso prauorum angelorum cum filiabus hominum matrimonio, seu potius uero stupro, haud semel disputauimus cum in nostra de Lactantii Operibus dissertatione, tum aliis in locis ibi adnotatis .

Quinto tandem ac postremo loco obseruandum superest, Tertullianum in Apologetico ulla absque hesitatione asseuerasse ex illorum corruptorum Angelorum cum filiabus hominum concubitu ortam fuisse corruptiorem gentem demonum. At non minores quidem in hac, quam alia de Angelorum cum feminis matrimonio opinione difficultates occurrunt. Eas autem augent, que ille de eorumdem demonum, atque  Angelorum siue bonorum, siue malorum natura decernit. Que quidem a nobis primum, et alia deinde inuestiganda sunt.



ARTICULUS II. Utrum Tertullianus crediderit spiritualem esse omnium Angelorum et demonum naturam: quanta ea de re propter istorum ex prauis angelis, et hominum filiabus originem difficultas: de eorumdem demonum inuidia; qua in hominum, quibus subditi sunt, perniciem conspirant.

Suam de Angelis et demonibus disputationem his Tertullianus in Apologetico uerbis inchoat: Dicimus esse substantias quasdam spiritales . In superiori autem articulo dictum uidimus de Satana eminentissimo, ut ipse ait, Angelorum, et Archangelo, quod a Deo liberi arbitrii constitutus sit, ut spiritus . Omnes uero Angelos, sicut ille adhuc scribit , tam uere creator spiritus fecit, quam apparitores suos ignem flagrantem . Nunquam igitur dubitauit Angelos omnes esse spiritus, ac spiritalem esse illorum substantiam.

Sed in controuersiam uocatur quid illo spiritus nomine intelligat, an substantiam ab omni re corporea prorsus distinctam, uel corpus aliquod tenuissimum ac subtilissimum, quod omnem hominis aspectum fugiat. Nec diffiteri quidem possumus hanc  disceptationem non posse facile a quoquam dirimi. Quid tamen de hac Tertulliani nostri opinione certius proferri possit, explorare tentabimus.

Primum itaque aduertendum est quomodo ille aduersus hereticos, qui assumptum a Christo uerum corpus negabant, disputet, eorumque refellat errorem. Heretici autem illi exemplo Angelorum, qui olim, carne humana uestiti, patriarchis apparuisse perhibentur, inferebant nec ueram, nec natam fuisse Christi carnem. At Tertullianus Angelorum, non uero Christi carnem natam esse contendit; quia non hi sed Christus natus est, ut crucifigeretur, ac moreretur: Nam constat, inquit, Angelos carnem non propriam gestasse, ut pote naturas  substantie spiritalis, etsi corporis alicuius, sui tamen generis: in  carnem autem transfigurabiles ad tempus, ut uideri et congredi cum hominibus possent. . Fatetur ergo hos Angelos assumpsisse ad tempus humanam carnem, que quidem etsi uera; non propria tamen erat illorum caro, quia, uti ipse haud dubitanter affirmat, spiritalis est eorum substantia. uerum quoniam uel ipse uel alii dubitari posse opinabantur utrum aliquid, ut superius annotauimus . esset medium inter corpus et nichil, hinc ille ne ullum cauillandi locum preberet, ibi adiecit, etsi corporis alicuius, sui tamen generis, perinde ac si dixisset: Si quis pertinacius contendat omnem omnino substantiam  esse corpus aliquod, nunc non litigabo, modo mihi concedatur substantiam Angelicam, si forte sit corpus, eam esse corpus sui generis. At corporis nomine non aliud, ut alibi uidimus , significat, nisi rem quamlibet exsistentem et que rei non exsistenti, et nichilo opponitur. Nonne ergo colligi haud absurde hinc potest illum existimauisse Angelorum naturam esse mere spiritalem, que tamen ideo corpus sui generis uocari potest, quia non est nichil, ac reuera exsistit?

Eodem plane argumento eumdem Marcionis errorem impugnat: Quo magis, inquit, Angeli neque ad moriendum pro nobis dispositi, breuem carnis commeatum non debuerunt nascendo sumpsisse, quia nec moriendo deposituri eam fuerant . . . Si creator facit Angelos  spiritus, et apparitores suos ignem flagrantem, tam uere spiritus, quam et ignem illos uere facit . Audisne quam aperte declaret Angelos, qui humana forma ab patriarchis uisi sunt, tam uere spiritus fuisse, quam ueram ipsi hominum carnem assumpserant? Non propria autem eorum erat caro, sed ipsis ad breue tempus a Deo data, ut cum hominibus conuersari possent et colloqui. Alia itaque illorum, quam hominum est substantia, uidelicet spiritualis, qua superiores hominibus uere sunt spiritus.

Plura si quis desideret, illius de Resurrectione carnis librum adeat, et ibi totidem legere poterit eius uerba: Angeli aliquando tanquam homines fuerunt edendo, et bibendo, et pedes lauacro porrigendo: humanam  enim induerant superficiem, salua intus substantia . Quenam autem fuerit illa propria angelorum substantia et natura, sub humana effigie delitescens, ipsemet ibidem sic explicat: Angeli facti, tanquam homines, in eadem substantia spiritus carnalem tractationem susceperunt . At quibus amabo te, clarioribus uerbis exprimi poterat Angelos uere esse spiritus, et spiritalem eorum naturam nichil prorsus admittere ullius materie, et corporis?

Que porro hactenus retulimus, hec ad eam, qua omnes Angeli creati sunt, naturam spectant, quam ille satis aperte asserit esse spiritalem, nisi hanc sententiam iis, que de prauis Angelis et demonibus prodidit, tanquam atra quadam caligine, et densis  tenebris offusa obscurauisset. Nam eos omnes non secus ac bonos Angelos uocat spiritus. Neque id probatu difficile. Iam enim obseruatum est de omnibus generatim tam bonis, quam malis Angelis ab illo scriptum: Dicimus esse substantias quasdam spiritales. Postea uero et adhuc expressius: Omnis spiritus ales, hoc et Angeli et demones . Rursus autem: Angeli et demones substantia pessimi spiritus . Prauorum quoque Angelorum princeps, de quo in superiori articulo diximus, ab eo uocatur, spiritus demoniace et angelice parature , id est, spiritus, qui demonum et Angelorum habet  dispositiones et qualitates. Sed de hoc nomine adhuc infra articulo sequenti.

Quid uero, quod supra uidimus  ab eodem ipso Tertulliano diserte pronuntiari et hunc Satanam, et ceteros omnes angelos prauos eodem modo, quo et bonos creatos fuisse. Quin etiam demones, inquit ille, negare non possunt se immundos spiritus esse . Denique maximam dicit esse illorum subtilitatem, ac tenuitatem, qui sua alacritate utramque inuadunt hominis substantiam, uno momento ubique sunt, et totus terrarum orbis unus eis est locus. Preterea inuisibiles, inquit, et insensibiles in effectu potius, quam in actu suo apparent . Nonne autem hec omnia satis manifeste demonstrant  Tertulliano persuasum fuisse angelos malos et demones non minus quam bonos angelos, fuisse spiritus?

uerum huic sententie illud repugnare uidetur, quod supra ab ipso traditum animaduertimus, prauos angelos sese nefario polluisse feminarum concubitu, quo demones genuerunt. Sed respondere quis posset ab illis prauis, quemadmodum a bonis Angelis, assumptam, sicut paulo ante dicebamus, hominum carnem, qua potuerunt cum mulieribus commisceri. uerum contra alius statim arguet probandum esse unde praui Angeli humanam carnem ad tempus aliquod sumpserint. Quamuis enim Tertullianus eam bonis Angelis a Deo datam non semel, ut annotauimus, aperte pronuntiet; nemo tamen probare potest illam  similiter ab illo tribui prauis Angelis, ut mulieres constuprarent.

Fac tamen illos quoquo tandem modo siue suis prestigiis, siue aliis nefandis artibus eam induisse, maior sane superest de demonibus difficultas. Cuius enim generis spiritus hi demones esse possunt, quos Tertullianus nefasto innuptarum uirginum coniugio ortos arbitratur? Quomodo ex iis procreari potuerunt substantie tenuissime, subtilissime, inuisibiles, uolucrum superantes pernicitatem, que peruadunt corpus et animam hominum, unoque momento ubique sunt? Negari certe non potest hec maxima obscuritate iuolui. Si quid enim Tertullianus demonum corpus esse existimauit, illud procul dubio nec humanum, nec humana figura effictum esse censuit.  Quid ergo? Numquid putabat quedam esse monstra, que nec angeli sunt nec homines? At nonne hoc ipsum absurde opinionis monstrum est? uerumtamen inde Lactantius, ut suo loco animaduertimus , uidetur suam delibasse opinionem, qua docet mediam quamdam esse demonum inter angelos et homines naturam. uerum Tertullianus in suo saltem Apologetico illud nec aperte omnino, nec absolute definiuit, sed eam esse que apud sanctas litteras ordine cognoscitur . Optime quidem, si in aliis libris intra hosce uere doctrine limites sese continuisset.

Ceterum, etsi opinatus sit naturam demonum nec  angelice nec humane esse parem, sed aliquid inter utramque medium; non inde tamen continuo inferri debet illum negasse Angelos esse spiritus. Si quod enimuero demonibus corpus attribuit, illud tante, sicut uidimus, tenuitatis et subtilitatis esse opinabatur qua maior nulla esse potest. Persuasum autem habuisse uidetur prestantiorem esse bonorum Angelorum, quam demonum naturam. At quo, obsecro te, modo prestantior esse potest, nisi hec sit mere spiritalis, nichilque prorsus corporei habeat? Quanti uero ad id probandum ponderis sint ea, que hactenus retulimus, argumenta, aliis iudicandum relinquimus. Nemo autem, nisi plane fallimur, inficias ibit si quis in his omnibus error sit Tertulliani, nullum eo esse peiorem, quo prauorum angelorum cum filiabus  hominum concubitum, atque ex illo procreationem demonum explicare nititur. Sed uide, queso, que de his in superiore disseratione disputata sunt , et utrum inde eius opinio ad ueritatis regulas possit reduci.

Nemo autem dubitabit hoc uerum esse, quod postea de Satana et demonibus enarrat. Satanas noster, inquit, ob diuortium, a Deo uidelicet, et suum ob peccatum emulus, siue hostis et inimicus, et ob Dei gratiam Christianis concessam inuidus, semper conatus est occulta inspiratione gentilibus subornatis persuadere, ut illos omni eruciatuum genere auertant a ueri Dei cultu, et ad falsos deos colendos compellant . Nam licet subiecta sit nobis tota uis demonum, et eiusmodi spiritus , id est, Satane . . . . uerumtamen uice rebellantium ergastulorum, uel metallorum, uel hoc genus penalis seruitutis erumpunt aduersum nos Christianos, hoc est, erumpunt in eorum similitudinem, qui ergastulis ac carceribus inclusi, aut effodiendis metallis, aut alio aliquo penalis seruitutis genere damnati, dominis obsistunt ac repugnant. Quos autem praui illi demones ad suum falsorumque deorum cultum uiolentia et armata manu adducere nequibant, illos quibuslibet aliis machinis, fallaciis, dolis, malisque artibus subornare moliebantur. Sed que de illis Auctor noster tradidit, paulo fusius enucleanda sunt.



ARTICULUS III. Quomodo Tertullianus ostendat nonnulla, que ethnici diis suis tanquam uera miracula adscribebant, facta fuisse demonum artibus ac prestigiis.


Multam sane, nec immerito quidem iure Tertullianus operam consumit in explicanda ac patefacienda demonum, ut ipse ait, operatione , siue machinis, prestigiis, dolis fallaciis, et aliis malis artibus, quibus falsa miracula, oracula, aliaque plura extra solitum nature ordinem edere uidebantur. Ethnici siquidem ea omnia, que uera esse opinabantur, deorum suorum adscribebant potentie, atque inde concludebant ueros esse deos suos, ueramque suam religionem. Tertullianus itaque hoc ultimum eorum propugnaculum duplici argumento  tanquam duplici ariete concutit funditusque euertit. Primum enim ostendit extraordinaria illa facta non ab illorum diis, uti putabant, sed peruersis demonum artibus edita fuisse. Deinde uero eosdem demones a Christianis adiuratos, palam confiteri hec non ab aliis acta esse, quam semetipsis, qui non dii, sed demones tantum erant.

Ad primam uero propositionem clarius demonstrandam ille pro certo posuit  quod negare nemo potest, demonum substantiam, sicut in superiori articulo uidimus, non solum esse subtilissimam ac tenuissimam, sed uires etiam eorum spiritales, summamque alacritatem, qua uno momento ubique esse, ac singula queque, et ipsam hominis substantiam peruadere possunt. Itaque cum ita formati sint, eorum,  ait Tertullianus, malitia spiritalis a primordio mundi auspicata est in hominis exitium ; quando scilicet Euam et Adamum, felicem in terrestri Paradiso uitam agentes decepit. Eadem quoque malitia ceteros homines in errorem, et quelibet scelera, ac potissimum in idololatriam, falsorumque deorum nomine, in sui cultum inducere connituntur.

Ab iis autem, que diis suis ethnici tribuebant miracula, ut ordiamur, hec a demonibus facta fuisse auctor noster sic demonstrat. Tantis, inquit, uiribus et spiritualibus et inuisibilibus instructi, incautos homines quibusdam premunt egritudinibus, easque depellunt remediis, uel ad miraculum nouis, uel etiam contrariis; ut illos sanasse credantur, quos remotis tantum maleficiis, ledere desinunt. Quamobrem  illos, et ficta eorum miracula sic irridet: Benefici plane et circa curas ualetudinum; ledunt enim primo, dehinc remedia precipiunt, ad miraculum noua, siue contraria, post que desinunt ledere, et curasse creduntur . Neque his tantum plagis, corpori humano inflictis, et sanatis, in hominum conspirant perniciem, sed sua etiam subtilitate ipsam peruadunt illorum animam, atque seuis libidinibus, amentiis, ac furoribus excitatis, in quodlibet scelus illos inducunt . Nos autem de his nefandis demonum artibus alibi disseruimus .

Eadem subtilitate demones induebant phantasmata, siue effigiem Castorum  id est, Castoris et Pollucis, ac sua innata uelocitate celebrem  Romanorum de Perse Rege uictoriam Rome eodem die annuntiauerunt, quo reportata fuerat. Quod quidem alibi a nobis enarratum est .

Huc quoque spectant pauca quidem, sed que pluribus obscura uidebuntur hec Auctoris nostri uerba: Et barbam tactu inrufatam . At ea clarius explicat Suetonius, ubi de origine gentis Oenobarborum disserit: Oenobarbi, inquit, auctorem originis itemque cognominis habent Lucium Domitium, cui rure reuertenti iuuenes gemini Castor et Pollux augustiore forma ex occursu imperasse traduntur nuntiaret senatui ac populo uictoriam, de qua incertum adhuc erat, atque in fidem maiestatis, diuine uidelicet, adeo  permulsisse malas; ut e nigro rutilum erique assimilem capillum redderent. Quod insigne mansit, et in posteris eius, ac magna pars rutila barba fuerunt . Et id quidem a Plutarcho confirmatur . Inrufatam igitur barbam dixit Tertullianus, quia ex nigro colore in rubrum conuersa fuit. At breuitatis causa hanc ille tantummodo subitam miramque barbe conuersionem memorat, qua quidem alia quoque, que ethnici uenditabant, miracula satis aperte designabantur.

Spiritualibus autem demonum ingeniis, uiribus, et fallaciis hec facta esse adseuerat , quemadmodum et nauem, uti adhuc ait, cingulo promotam, a Claudia nimirum uestali uirgine,  ut alibi iam animaduertimus . uenditabant insuper ethnici, aquam, uti pergit ille , cribro gestatam, a Tuscia nimirum alia uestali itidem uirgine: quo quidem, sicut illi autumabant, miraculo illatum sibi uiolate castitatis, aut sicut ait Dionysius Halicarnasseus , exstincti sacri ignis crimen penitus diluit. Sed de hac, quecumque sit, historia plura ualerius Maximus, quem consulere poteris, sicuti Plinium, Augustinum, et alios .

Tertullianus itaque hec et alia huiusmodi extraordinaria facta, que ethnici mirabantur, ideo demonum  arte et prestigiis edita esse asserit, ut numina lapides, id est, deorum simulacra lapidibus efficta, non falsi dii crederentur, et uerus Deus non quereretur . In superioribus autem nostris dissertationibus de his abunde disseruimus, manifestumque ibi fecimus qua ratione Arnobius eorum falsitatem demonstrare conetur . At Minutius Felix atque Lactantius, Tertullianum secuti, hec demonum, uti diximus, dolis ac fraudibus facta esse ostendunt . Que uero ipse Tertullianus sibi peculiaria habet, et speciatim retulit, in sequentibus articulis complanare tentabimus.



ARTICULUS Iu. Quomodo demones futurarum rerum scientiam subripere tentauerint, ac falsorum deorum nomine ambigua quibusdam, ac presertim Pyrrho et Creso, oracula dederint.


Presensio et scientia rerum futurarum magnifica, ait Cicero, quedam res et salutaris, si modo est ulla, queque proxima ad deorum uim nature mortali possit accidere . Neque id demonibus erat incognitum. Quamobrem hanc scientiam sibi quoquo tandem modo uindicare uolerunt. Nam ut apposite omnino Tertullianus noster, Aemulantur, inquit, diuinitatem, dum furantur diuinationem . Quin imo si  fidem ei habeas, nichil illis hac emulatione carius antiquiusque fuit: Et que illis, ait, accuratior pascua est, quam ut hominem a recogitatu uere diuinitatis auertant prestigiis false diuinationis . Atque ita quidem in editione Rigaltii, qui hec uerba, illis et auertant, ad demones referenda esse opinatus est At in nostris manuscriptis codicibus, ac priscis editionibus legimus illi et auertat; que annotatam ibidem a Tertulliano aspirationem demonum referri utique possunt. Nomen uero pascua ab eo, sicuti a sacris Scriptoribus nostris accipitur pro pastione et alimento. Nam ut plura eorum loca omittamus, in psalmo uigesimo secundo scriptum est: In loco pascue ibi me collocauit .

Quomodo autem demones moliti sint diuinationem  subripere, hunc Auctor noster exposuit in modum: Ingenii sui subtilitate dispositiones etiam Dei, et tunc prophetis concionantibus exceperunt, et nunc lectionibus sacre Scripture resonantibus carpunt . Preterea sumunt, id est, agnoscunt quasdam temporum sortes, siue futuros temporum status et euentus. In nostra autem de Lactantii libris dissertatione hec enucleauimus .

Alio adhuc modo pluuias facile predicunt. Etenim habent, ait adhuc Tertullianus , de incolatu eris, et de uicinia siderum, et de commercio nubium celestes sapere, hoc est, agnoscere paraturas, ut et pluuias, quas iam sentiunt, repromittant. Pamelius uero nos hic monitos esse uoluit se non meminisse utrum  nomen paratura apud alios auctores legatur. Sed aut ipse non legerat, aut non recordabatur se legisse in uita sancti Cypriani hec Pontii uerba: Nondum secunda natiuitas nouum hominem splendore toto diuine lucis oculauerat, et iam ueteres ac pristinas tenebras sola lucis paratura uincebat . Parature autem nomen ibi ipso Tertulliani sensu adhibetur pro dispositione, apparatu, et preparatione, uti iam obseruatum est 

Dicit itaque auctor noster ea, que in altiori celi regione preparabantur, nubium commercio cognosci a demonibus de incolatu eris. Nouerat siquidem Satanam ab apostolo uocari, Principem potestatis eris huius; demones uero, spiritualia nequitie in celestibus . Denique  de pluuia ab iis prenuntiata aliquid infra dicendum.

Eodem quoque modo ille adhuc ostendit ab iisdem demonibus profecta esse, que ethnici tantopere uenditabant, deorum suorum oracula. Quis autem adeo cecus est, ut in eis solitas demonum fraudes, malignamque subtilitatem eo facilius non deprehendat, quo magis ambigua fuerunt. Si quis tamen Tertulliano credere nolit, is certe audiat, expendatque quam manifeste illud ab eo probetur: In oraculis, inquit, quo ingenio ambiguitates suas temperent in euentus, sciunt Cresi, sciunt Pyrrhi . Duo itaque profert celeberrima oraculorum exempla, quorum unum Pyrrho, alterum Creso datum est. Quam ambiguum autem et fallax primum  fuerit his Augustinus patefecit uerbis: Ait enim fatidicus, Dico te, Pyrrhe, uincere posse Romanos: atque ita siue Pyrrhus a Romanis, siue Romani a Pyrrho uincerentur, securus fatidicus utrumlibet exspectaret euentum . At huiusmodi fallacie fraudulenteque captiones a uero Deo proficisci non possunt, sed a malignis demonibus, qui nature sue subtilitate sub falsorum deorum imaginibus latentes, his responsis homines decipiebant. De hac autem fallaci Apollinis Pythii ad Pyrrhum regem responso disputauimus in nostra de Minucii Octauio dissertatione . Eiusdem profecto generis est aliud Creso redditum. Narrat enim Eusebius  hunc Lydie  regem cum bellum Persis inferre cogitaret, Apollinem Delphicum, cuius templum infinitis opibus et donariis exornauerat, de futuro huius belli euentu consuluisse, et hoc plane ambiguum accepisse responsum:

    , .
Cresus Halyn superans magnam peruertet opum uim.
. Quod ille postea confirmat Oenomai testimonio. At id tibi si non sufficiat, adire poteris Herodotum, et qui de utroque Pyrrho et Creso agunt, Ciceronem, Bulengerum et alios .

Ad eumdem porro Cresum attinent hec subsequentia Tertulliani uerba: Ceterum testudinem concoqui  cum carnibus pecudis Pythius eo modo nuntiauit, quo supra diximus: momento apud Lydiam fuerat . Memorie siquidem iam citatus a nobis Herodotus prodidit missos a Creso nuntios, qui uaria deorum oracula consulerent, et quid ipse in Lydia ageret, sciscitarentur. Singulorum autem responsa cum accepisset, nullum probauit, nisi Delphici Apollinis, qui ea, que ab illo reuera agebantur, hoc responso edixit: , . Testudinem pariter et agnum concisos in lebete aheneo coxit operculo aheneo imposito . At non diuino quidem afflatu demon ille cognouit quid Cresus ageret, sed innata sibi, ait Tertullianus, agilitate in Lydiam uno momento conuolauit, et eadem  celeritate reuersus, Cresi nuntiis memoratum Apollinis nomine responsum reddidit.

De his porro ac similibus oraculis, ambiguisque ac fallacibus demonum responsis, et illorum defectu, non solum in citata de Minucii Octauio, sed aliis quoque nostris dissertationibus actum a nobis fuit . At neminem esse putamus, qui ex dictis non intelligat quantum a Tertulliani aliorumque antiquissimorum Ecclesie Patrum sententia recentior quidem, ut alibi annotauimus, dissideat, qui uetera gentilium oracula non his demonum dolis pessimisque artibus, sed sacerdotum, idolis seruientium, fallaciis ac prestigiis reddita fuisse  perperam uenditat. Quamuis enim nonnulla ab his sacerdotibus profecta fuisse constaret, pleraque tamen omnia edere non potuerunt, sicuti nec uera miracula, de quibus nunc agendum est.



ARTICULUS u. Quomodo Tertullianus ostendat demonum potestate ac fraudibus ea esse facta, que magi circulatoriis prestigiis ludunt, quibus infamantur defunctorum anime, pueri in eloquium oraculi eliduntur, immittuntur somnia, capre et mense diuinant; nec responderi a quoquam posse ea saltem diis tribuenda, que intra illorum templa agebantur.

Ethnicos acrius adhuc urget Tertullianus, planumque facit ea, que a circulatoriis magis supra nature  ordinem edita opinabantur, hec facta fuisse demonum fraudibus ac prestigiis. Et certe quomodo magi illi exsecrandis suis artibus facere aliquid possent, nisi haberent, semel inuitatorum, ait Tertullianus, angelorum, uidelicet malorum, et demonum adsistentem potestatem . Non enim eam potentiam, que solitas hominis uires superat, a se ipsis habent, neque etiam a Deo optimo, qui maleficiorum auctor esse non potest. Ergo illam acceperunt a demonibus, qui sua, uti diximus, malignitate homines in quelibet scelera inducere moliuntur. Sed hec ille alio in libro clarius uberiusque demonstrat .

Magi itaque accepta ab illis demonibus res quasdam extra consuetum nature ordinem edendi potestate,  circulatoriis, ait Tertullianus, prestigiis ludunt . Sed que sunt, rogabit aliquis, he circulatorie prestigie? Respondent aliqui illas sic uocari, quia magi circumforanei, spectantium cetu siue circulo circumdati, fabulis aut prestigiis ludunt. uerum nobis facilius persuadebitur his uerbis nichil a Tertulliano aliud significari, quam magicas prestigias. Ubi enim Marcionis de phantastica Christi carne errorem refellit: Ergo iam Christum, inquit, non de celo deferre debueras, sed de aliquo circulatorio, id est, magorum, cetu, nec Deum preter hominem, sed magum hominem . Alibi uero: Alia species magie, que miraculis operatur . . . . . . exinde et Simon magus, iam fidelis, quoniam aliquid adhuc de circulatoria  secta cogitaret . Quid autem ibi circulatoria secta, nisi magorum sectam significat? Alicubi tamen, ne quid dissimulemus, magos a circulatoriis distinguere uidetur, ubi aduersus hereticos sic disputat: Notata sunt etiam commercia hereticorum cum magis quampluribus, cum circulatoribus, cum astrologis, cum philosophis curiositati scilicet deditis . Sed nonne cernis ibi uarias tantum notari hominum, magicis artibus deditorum, species? Nonne igitur illius in Apologetico hic sensus est: magi multa miracula circulatoriis, id est, magicis artibus ludunt, hoc est, fingunt et falso iactant a se fieri, sicque homines ludunt, ac decipiunt?

 Preterea detestandis illis artibus, Phantasmata edunt, et defunctorum infamant animas . Iam uero dictum ab illo obseruauimus a demonibus edita fuisse phantasmata Castorum : nunc uero asseuerat aliorum defunctorum phantasmata, siue fictas effigies, a magis demonum artificio representari. Sed hec ille in libro de Anima fusius, hisque uerbis explicat: In illa specie magie, que iam quiescentes animas euellere ab inferis creditur, et conspectui exhibere, non alia fallacie uis operatior; plane quia et phantasma prestatur, quia et corpus affingitur, nec magnum illi exteriores oculos circumscribere, cui interiorem mentis aciem excecare perfacile est. Corpora denique uidebantur Pharaoni, et Aegyptiis magicarum uirgarum dracones; sed  Moysis ueritas mendacium deuorauit . In his itaque magicis euocationibus nichil aliud esse contendit, nisi demonum fraudes, fallacias, fucum, atque mendacium. Quod quidem ille ibidem hac tam certa, quam euidenti ratione comprobat: Hanc fallaciam spiritus nequam, sub personis defunctorum delitescentis, nisi fallor, etiam rebus probamus cum in exorcismis interdum aliquem se ex parentibus hominem suis affirmat, interdum gladiatorem, uel bestiarium, sicut et alibi deum, nichil magis curans, quam hoc ipsum excludere, quod predicamus, ne facile credamus animas uniuersas ad inferos redigi, ut et iudicii et resurrectionis fidem turbet .

At cur, inquies, anime defunctorum ab eo tunc dicuntur infamari? Putant nonnulli illud ideo dictum, quia infamia et contumelia afficiuntur. Sed ueremur  ne hoc uerbum alio sensu a Tertulliano accipiatur pro fingere uidelicet, ac falso exhibere. Nam eodem in libro probat falli hominum oculos, ac obiici mendacium eorum uisui, quod equalissimam porticum angustiorem in ultimo infamet , id est, falso exhiheat, ac mendacio representet. Postea uero adiicit tunc nullam esse oculorum fallaciam, nullumque mendacium, si et ipse cause obiecta recte uidendi infamia liberentur. Nemo autem dixerit ibi uerbum infamare ab illo usurpari pro macula, qua porticus inuratur. Si quis tamen probauerit hoc secundo significatu in Apologetieo, sicut in mox citatis locis, primo sensu accipi, non omnino repugnare audebimus.

Magi insuper, pueros, inquit, in eloquium oraculi  elidunt . Et ita sane in nostris codicibus manuscriptis et editis recentioribus apud, etc. Minus autem bene in primis editionibus eliciunt. Apuleius namque testatur communem sui temporis morem usumque fuisse, ut magi pueros siue seruos ad oracula fundenda assumerent, qui ab iis incantati corruebant, atque idcirco elidebantur 

Eadem etiam fraude somnia, ait Tertullianus, , futurorum haud dubie prenuntia immittunt. At de huiusmodi somniis plura in superioribus nostris dissertationibus diximus.

 Neque soli homines hac arte magorum siue potius demonum, qui horum ministerio abutebantur, sed etiam capre, inquit auctor noster, et mense diuinare consueuerunt . At quenam, obsecro te, erant he mense? Num sacri, ut ethnici garriebant, tripodes, ex quibus Pithie, sacerdotes Apollinis, solebant oracula sua fundere? Certe de illis uirgilius cecinit :

Troiugena interpres diuum, qui numina Phebi,
Qui tripodas Clarii lauros, qui sidera sentis.
Seruius siquidem in hos Pete uersus, Tripodes, inquit, mense fuerunt in templo Delphici Appollinis, quibus superposite Phebades uaticinabantur . Noti autem  sunt omnibus tripodes illi, de quibus si plura scire aueas, adire poteris Bulengerum et alios.

uerumtamen quia Tertullianus de his, que non sacerdotum ethnicorum, sed magorum opera efficiuntur, ibi sermonem uidetur fecisse, si quis de aliis mensis eum loqui probauerit, ei haud egre assentiemur. Expendat nichilominus hec non minus ad oracula deorum referri posse, quam ad notatas ibidem ab ipso adhuc Tertulliano capras diuinantes, de quibus in primo Apparatus nostri tomo disputauimus .

Quoniam uero Tertullianus de iis, que intra et extra deorum templa agebantur, in hoc Apologetici loco disputat, eos refellit, qui obiiciebant distinguendam  esse locorum differentiam, ac diis ea tantum adscribenda, que in templis fieri solebant . Cum enim uos ethnici, ita illos compellat, hec nobis obiectatis, alibi, id est, extra templa deos non dicitis , id est, cum fatemini deos uestros non alibi esse, et agere, quam in templis, eo ipso dicitis eos esse falsos deos. Nam uerus Deus ubique est.

Deinde uero non aliter, inquit, dementire, hoc est, uti apud Lucretium, Apuleium, et Lactantium  insanire, delirare, seu extra mentem exire, is uidetur, qui sacras templorum turres peruolat, quam qui tecta uicinie  transilit, siue ex uicinis templorum tectis uolando sese eri committit. Parem itaque asserit dementiam esse illius, qui ex quibuslibet, atque alterius, qui ex templorum, falsis diis dicatorum, turribus sese precipitando, per era uolasse perhibebatur. Perpendas autem uelim utrum ibi, tacito nomine, notauerit Simonem magum, cuius mentionem antea fecerat. At Lucianus preterea Philoclem introducit asseuerantem se Babylonium quemdam uidisse, qui per era uolitabat . Addunt nonnulli exemplum Agareni cuiuspiam prestigiatoris, qui teste Niceta Choniate, cum ex summa Hippodromi turre per erem uolaret, preceps actus interiit. Sed hoc exemplo confici tantum potest  mirum non esse, si Tertulliani tempore uel antea temerarii prestigiatores hunc in modum uolare tentauerint.

Urget adhuc ille parem esse furorem et amentiam illius, qui genitalia, uel lacertos, atque alterius, qui sibi gulam prosecat . Prior autem erat gallus uel Archigallus, qui in Matris deorum, uel Bellone, sacris membra sua secare consueuerat . De hoc autem Archigallo ille paulo post, ac nos de illo et aliis gallis alibi desseruimus: Atqui compar est, inquit, exitus furoris, et una ratio est instigationis in illis, atque in eo, qui sibi gulam prosecat, id est, se iugulat, aut gladium suum demittit in gulam . In nostris autem codicibus manuscriptis pro compar, habetur compara, quod etsi corruptum plane uideatur; suo tamen prorsus non caret sensu. At Minucius Felix, quemadmodum suo loco annotauimus, paulo aliter, sed eumdem in finem dixit : Par in illis instigatio demonis, sed dispar argumentum furoris. Nam eadem est utriusque in ethnicos argumentatio, qua illorum errorem radicitus euellunt. uidetis citatos a nobis in illa dissertatione Ciceronis de diuinatione, et Augustini totidem de diuinatione demonum libros.

Ex hactenus porro disputatis quis non uidet, hanc recte a Tertulliano elici conclusionem? Si malignis demonum artibus, fallaciis, ac prestigiis ea extra solitum nature ordinem facta sunt, que gentiles diis  suis tribuebant, ergo falsi sunt hi omnes dii, et falsa est eorumdem gentilium, ac uera christianorum religio. Hi enim colunt unicum et omnipotentem Deum, cuius sola potestate, ceteris omnibus superiore, uera miracula fieri possunt.



ARTICULUS uI. Qua ratione Tertullianus demonstret eos, qui de deo pati estimantur, qui aris inhalant, qui numen de nidore concipiunt, ructando conantur, profantur anhelando; nec non uirginem Celestem, pluuiarum pollicitatricem, et Aesculapium alia die Socordio, Thenatio, et Asclepiodoro uite subministratorem, cum a Christianis adiurabantur, tunc palam respondisse se non esse deos, sed demones.

 Multo sane longius progreditur Tertullianus, et argumento longe efficaciori, ac contra quod ne mutire quidem ethnici audebant, euidentissime demonstrat omnia illa miracula, oracula, et alia, que hi supra uires humanas a diis suis acta esse uenditabant, ab ipsis demonibus esse facta, ac proinde quos dicebant deos, esse reuera demones. Neque enim priuata hominis alicuius auctoritate, aut ratione ullo humano ingenio excogitata, id probat, sed publico, ac dato coram quibuslibet gentilibus ipsorummet testimonio deorum.

Totius autem huius argumentationis summa hec est : Quocumque demone, aut quibusuis demonibus homo  agatur, siue malo eorum agitetur, spiritu, cuiuslibet etiam hominis corpus ab iis obsideatur, iidem demones ab illis omnibus sola Christianorum adiuratione, et exorcismis, aut solo adtactu, aut flatu confestim expelluntur. Atqui tunc, tametsi inuiti, nec maxima sine ignominia eiicerentur, palam ac coram omnibus ethnicis cogebantur fateri se non deos, uti gentiles effutiebant, sed meros esse demones, unicum uero esse Deum, quem christiana fides colit et adorat.

Cum res ergo ita sit, inde Auctor noster recte concludit : Quid isto opere manifestius? Quid hac probatione fidelius? Simplicitas ueritatis in medio est. Aut illa etenim publica demonum confessio uera erat, aut falsa et mendax. Si uera, iis procul  dubio credendum, atque ethnici confiteri debebant falsos esse deos suos, ac unum tantummodo, quem Christiani uenerantur, esse uerum Deum. Si autem demones tum mentiebantur, primo id facile nemini persuadebis. Quilibet enimuero ad honorem quandoque suum non autem ad dedecus infamiamque suam unquam mentitur. Preterea si mentiebantur, et hoc mendacio morem gerebant Christianis, inde certissime conficitur nullam esse, quam ethnici uenditabant, eorum diuinitatem. uerus quippe Deus nec mentiri, nec creaturis ad suum dedecus obsequi potest. Falsa igitur ea est diuinitas, que aliquid ad dedecus, ut ait Auctor noster, facit emulis suis, id est, que ad dedecus suum hostibus suis Christianis mentitur, iisque mentiendo se subiicit . Quanti porro sit roboris hec argumentatio, in superioribus nostris dissertationibus abunde demonstratum est.

Quamobrem nichil aliud restat explanandum nisi quod paulo obscurius in Auctoris nostri textu scriptum occurrit. Ethnicos autem ibi audacter prouocat ad huius Christianorum in demones potestatis, et publice illius demonum, se deos esse negantium, confessionis periculum faciendum. Quanta uero confidentia id pronuntiet, ex hac eius ipsa prouocatione cognosces : Adiurati, inquit, a Christianis, nisi se demones confessi fuerint, ibidem, siue eo ipso in loco, et momento, illius christiani procacissimi sanguinem fundite.  Ne quis autem fraudem aliquam aut dolum suspicaretur, ad illud experimentum non locum aliquem priuatum, aut ethnicis suspectum, sed publicum et illis omnibus securum postulat . Eos quippe ita alloquitur: Edatur hic aliquis sub tribunalibus uestris, quem demone agi constet; iussus a quolibet Christiano loqui spiritus ille, tam demonem se confitebitur de uero, quam alibi Deum de falso. In nostris codicibus legitur non deum quidem, sed dominum, non diuerso tamen sensu.

Neque hoc uno tantum, sed quolibet alio cuiusuis hominis, quoquo modo a demone agitati, experimento id similiter probari posse contanter asseuerat. Sic namque prosequitur ; Aeque producatur  ante ethnicorum tribunalia, aliquis ex iis, qui de deo pati existimantur, qui aris inhalantes numen de nidore concipiunt, qui ructando conantur, qui anhelando profantur. Ipsa uirgo celestis, pluuiarum pollicitatrix; iste ipse Aesculapius medicinarum demonstrator alia die morituris Socordio, et Thenatio, et Asclepiodoto uite subministrator, hi omnes a Christianis adiurati demones se esse illico confitebuntur.

Audisne quot ille proferat exempla, que ab ethnicis nec negari unquam, nec ullo prorsus modo dissimulari poterant? Sed quia hec, ac potissimum posteriora non minima quidem caligine resperguntur, eam pro uirili parte nostra discutere enitamur. Primum itaque obseruabimus iis, que ab illo premissa sunt, lucem aliquam afferri posse his uirgilii  carminibus :

At Phebi nondum patiens immanis in antro
Bacchatur uates, magnum si pectore possit
Excussisse deum; tanto magis ille fatigat
Os rabidum, fera corda domans, fingitque premendo.
In primum autem carmen Seruius, nondum patiens, inquit, que nondum posset implere oraculorum sermones. Deo igitur patiens dicitur uates, qui ad oracula fundenda numine alicuius dei afflatus, donec ea ex pectore excussisset, laborabat, torquebatur, domabatur, premebatur. Et uero huiusmodi uates, ut ipsimet ethnici aiebant, insolito replebantur furore.

Qui uero dehinc aris inhalantes a Tertulliano uocantur, hi dubio procul sunt arioli, de quibus Donatus in suis ad Terentium obseruationibus : Hariolus est, inquit, qui diuina mente uaticinatur, qui fariolus a fatis, et a fando cum F. pro H. et item H. pro F. in multis locutionibus ponatur. An quod imitantur aspirationem in exhalando? Nam halitu solent excludere mortalem animam, ut diuinam recipiant. Unde et uocem eiusmodi dabant, que est e, quod e sonus ex halandi uim prestat. Rursus uero iam laudatus a nobis Maro de Sybilla canebat .

uentum erat ad limen, cum uirgo: Poscere fata
Tempus, ait: deus, ecce deus: cui talia fanti
Ante fores, subito non uultus, non color unus,
Non compte mansere come: sed pectus anhelum,
Et rabie fera corda tument, maiorque uideri
Nec mortale sonans, afflata est numine quando
Iam propiore dei.
 Similiter etiam Lucanus de Cumea Sybilla, que uaticinari conabatur :

Talis in Euboico uates Cumea recessu,
Indignata suum multis seruire laborem
Gentibus, ex tanta fatorum strage superba
Excepit Romana manu, sic plena laborat
Phenome Phebo. . . . . .
. . . . . . . . . .
Spumea tunc primum rabies uesana per ora
Effluit, et gemitus, et anhelo clara meatu
Murmura, tunc mestus uastis ululatus in antris
Extremeque sonant domita iam uirgine uoces.
Quamobrem Cicero : Credo etiam, inquit, anhelitus quosdam fuisse terrarum, quibus inflate mentes oracula funderent. Sed de his plures alios scriptores citauimus in  nostra de Minucii Octauio dissertatione . uide autem, obsecro, utrum ex illis colligi possit hunc esse Tertulliani sensum? uates et arioli existimantur de deo pali, cum ab illo acti, estu ac furore torquebantur.

Qui uero aris inhalantes, siue spirantes, et in aras spiritum emittentes numen, id est, dei alicuius nutum et potestatem de nidore, id est, odore uictime alicuius peruste concipiunt. Deinde qui ructando, siue ructus, uariosque anhelitus efflando, conantur fundere oracula, eaque eructare, et mittere extra pectus suum. At in exemplaribus nostris manuscriptis, et editis antiquioribus pro conantur scriptum est curantur . Cuius sensus esse potest, ructando, et oraculum emittendo, feruntur labore  suo et cruciatu liberari ac curari. Sed potior uidetur altera lectio. De his enim adhuc tortis et laborantibus auctor noster loqui uidetur, qui continenter adiecit: Qui anhelando profantur ; manuscripti et alii ante Rigaltii tempus editi prefantur, sed haud multum absimili significatu. Ait enim tum ex illis, sicut ex uirgilio et aliis audiuimus, excuti deum, eosque dei alicuius instinctu fundere oracula. At ille hec omnia non ueri Dei opera, sed fallacibus, sicut dictum est, demonum prestigiis fieri euidentissime demonstrat. Tunc enim a Christianis adiurati, ad fatendum se demones esse compellebantur, ut postea adhuc dicemus.

Explicatu uero longe difficiliora sunt, que his subiiciuntur. Quis enim facile dixerit quenam illa sit  uirgo celestis que ab illo pluuiarum pollicitatrix appellatur ? Nonnulli siquidem hanc Iunonem, alii Fortunam, alii Cererem, alii Uraniam, alii uenerem esse existimant, quia ueneris Uranie, siue Celestis, eiusque templi mentionem Herodotus, Pausanias, et Lucianus fecerunt . Nobis autem facilius probabitur ibi a Tertulliano designari propriam ac municipalem Africe deam, quam paulo post in Africa coli testificatur . Augustinus si quidem testis utique oculatus, de illa dea hec memorie prodidit: ueniebamus nos aliquando adolescentes ad spectacula ludibriaque sacrilegorum. Spectabamus arreptitios, audiebamus symphoniacos;  ludis turpissimis, qui diis deabusque exhibebantur, oblectabamur, Celesti uirgini et Berecynthie matri omnium . Rursus autem postea: Ubi et quando sacrati Celestis audiebant castitatis precepta nescimus. Ante ipsum tamen delubrum, ubi simulacrum illud locatum conspiciebamus, uniuersi undique confluentes, et ubi quisque poterat stantes, ludos qui agebantur, intentissimi spectabamus, intuentes, alternante conspectu hinc meretriciam pompam, illinc uirginem deam illam suppliciter adorari, ante illam turpia celebrari: non ibi pudibundos mimos, nullam uerecundiorem scenam uidimus; cuncta obscenitatis implebantur officia. Scie batur uirginali numini quid placeret, et exhibebatur  quod de templo domum matrona doctior reportaret. . Plura adhuc de ea ille alibi. Sed hec satis superque probant apud Afros fuisse templum uirginis Celestis, que non solum ab illis colebatur, sed que siccitatis tempore ab iisdem inuocata, pluuias pollicebatur, moxque futuras predicebat. Ab aliorum autem opinionibus hec, quam proponimus, non adeo dissita est, quin ipsis non possit reconciliari. Nam dea illa pro locorum diuersitate diuersis uocabatur nominibus. Testem si desideres, ecce Ambrosium id asserentem: Quam Celestem, inquit, Afri, Mithram Perse, plerique uenerem colunt, pro diuersitate nominis, non pro numinis uarietate .

Transit inde auctor ad Aesculapium, qui ab eo  uocatur medicinarum demonstrator; et alibi, qui primas medelas explorauerit . Nos uero in superioribus nostris dissertationibus ostendimus qua ratione ethnici medicine inuentionem illi adscribebant. Sed quo id clarius, eo sane maiorem subsequentia eius uerba habent obscuritatem: Alia die, ait, morituris Socordio, et Thenatio, et Asclepiodoto uite subministrator . Mirum enim quantum hec eruditorum hominum ingenia exercuerint. At certe corruptus est hic locus. Nam in nostris codicibus manu et antiquiori, et recentiori exaratis habetur: Alia die morituris  Socordio, et Denatio, et Asclopiodoto subministratur. In  editionibus Rigaltio uetustioribus: Alias demorituris Socordii et Denatii et Asclepiodoti subministrator.  Quis autem non uidet has diuersas lectiones augere potius quam tollere difficultatem?

Quidam tamen suspicantur has Agyrtarum, seu prestigiatorum, qui Esculapio se ministrare mentiebantur, esse uoces, quas tacere satius ducunt, quam in iis explicandis risu dignam et inutilem perdere operam. Alii censent nomina trium esse hominum, quibus Aesculapius uite curriculum paulo ante produxisse ferebatur. Sed hec aliqua saltem ratione confirmari debebant. Alii porro opinantur tria illa esse nomina herbarum, quibus morbi depelli poterant. Plinius enim inter uaria antidota recenset scordotin,  uti ille ait, siue scordion . Alibi uero scribit hanc herbam ad complures morbos remouendos esse utilem . At illud omitti procul dubio non debebat, quod alibi adhuc dixit: Contra hec omnia uenena magicasque artes erit primum illud Homericum moly, deinde mithridation, et scordotis, et centaurion .

Quibusdam autem uisum est Asclepiodoti nomine indicari a Tertulliano Asclepion, de quo hec a Plinio scriptis tradita legimus: Panaces ipso nomine omnium morborum remedia promittit, numerosum et diis adscriptum. Unum quippe Asclepion cognominatur , ab Aesculapio uidelicet falso ethnicorum deo, illius demonstratore, aut ob eius uirtutem ita appellato.

Superest tertium nomen, in quo explicando heret omnibus aqua. Qui enim Denatio legunt, autumant aliquid denotari, quod iam morituris preberi solebat. Qui uero legere malunt Thenatio, suspicantur aliud significari, quo spiritum agentes recreari, et tanquam a morte ad uitam reuocari poterant. Sed he mere sunt coniecture, que nulla prorsus ratione firmantur.

Paulo itque attentius expende, queso, an tenebricoso huic auctoris nostri loco nonnichil luminis dare possent hec Iulii Firmici Mater. Iun. uerba: Mercurius cum sole ab horoscopo pariliter constitutus,  faciet exorcistas, et qui laborantes demonum incursione homines aptis remediis liberent, unde ex illis artibus maxima illis substantia conferatur . Audis sane eum loqui de Mercurio, qui homines demonum incursione laborantes, aptis remediis curare credebatur. Nonne ergo inde colligi potest hec remedia a Tertulliano suis nominibus, sed in textu eius corruptis appellari, que Firmicus generatim tantum uocat remedia, quibus exorciste a Mercurio facti, demonum incursione uexatos liberabant? Certum quippe est ipsum Tertullianum toto hoc in loco de iis sermonem facere, quos a demone actos quidam magica arte curare frustra nitebantur. Sed his ipse demon a Christianis adiuratus, confestim expellebatur, cogebaturque  nomen suum edere, et uerum Christianorum Deum confiteri. Si quis tamen meliora nobis suggesserit, huic plane non reluctabimur.

Pergit autem Tertullianus, et constanter asseuerat nichil hoc christianorum opere, atque deducta inde argumentatione simplicius et fidelius. In illo quippe nichil, inquit, suspicari licebit. Magia aut aliqua eiusmodi fallacia fieri dicetis, si oculi uestri et aures permiserint uobis ? Atque ita Rigaltius hunc Tertulliani locum, nulla nota uaria lectione, emendare non hesitauit. In antiquis tamen editionibus legebatur, nichil . . . . . fieri. Dictis non statis, si oculi: in duobus uero nosris codicibus uetustioribus nichil . . . . fieri dicitis. Tunc deinde in aliis simul. Non dicetis si oculi, etc. Sed si  que sit in discernenda genuina lectione difficultas, constat tamen apertum esse auctoris nostri sensum. Dicit etenim ethnicos non posse aut suspicari, aut obiicere in illo Christianorum opere aliquid inesse, aut magicum, aut fallax, modo iidem ethnici indomita obstinatione nec ceci sint, nec surdi. uidere siquidem facile poterant quam simplici modo Christiani agerent, atque etiam demones audire confitentes se deos reuera non esse, sed immundos spiritus, ob malitiam predamnatos in iudicii diem cum omnibus cultoribus et operatoribus suis . Quin etiam ipsi demones non poterant, audientibus ipsismet ethnicis, sue saltem ignominie et damnationis notam refutare, seu tegere, diluere, inficiari. Quamobrem illos  ad id si unquam quiuerint, aliquando negandum audacter prouocat. Renuant, inquit, manuscripti codices nostri Renuntiant, melius antique editiones, Renuntient, hoc est, sed improprio loquendi modo, negent, abnuant, et diffiteantur se esse predamnatos. At id procul dubio negare tum non poterant, cum a christianis interrogati, et adiurati, respondere cogebantur.

Quomodo enim inficiari potuissent se immundos esse spiritus, quod, ex pabulis eorum, ut ait Tertullianus, sanguine, et fumo, et putidis rogis pecorum, et impuratissimis linguis ipsorum uatum intelligi debuit ? Adi, si lubet, Augustinum, et ea lege, si uacat, que ille ex Porphyrii ad Anebontem epistola retulit de impiis et fraudulentis demonum ac  fallacium spirituum artibus . Ibi quippe scribit illos gaudere nidoribus, ac uictimis, siue mactatis pecoribus allici, cogique ea facere, que uolunt homines. Alia etiam ibidem animaduertes, quibus plura, que hactenus de eorumdem demonum prestigiis disputauimus confirmari et illustrari possunt. Adiecit Tertullianus illos immundos spiritus declarari impuratissimis linguis uatum ipsorum, aut qui aris, ut antea dicebamus, inhalabant, et fumo ac uictimarum sanguine contaminabantur, aut qui Christianorum adiuratione fateri compellebantur illud, quod conceperant, numen non deum esse, sed demonem. Minucius autem Felix usus est nomine impurato, ubi de falsi cuiuslibet dei statua: Ab impurato, inquit, homine  leuigatur . Et Prudentius postea de Apolline cecinit:

Mox fleuit impuratus occisum praui
Disco. Prud. in Hymn. S. Rom. u. 205.



ARTICULUS uII. Quam preclare Tertullianus superius argumentum inde confirmet, quod demones ab iis, que obsidebant, hominum corporibus uario modo eiicerentur uel ab exorcistis, uel aliis Christianis, quos timentes odio habebant, ipsisque erant subiecti: quo sensu desperata dicitur illorum conditio; ac de pene mora, qua solatium frunde malignitatis habere feruntur.

Ethnicos acerrime adhuc urget Tertullianus, palamque omnibus facit quanta fuerit christianorum ad fugandos demones, eosque ex obsessorum hominum  corporibus pellendos potestas, quantumque in illos imperium: Nam de contactu, inquit, deque afflatu nostro, contemplatione et representatione ignis illius correpti, etiam de corporibus nostro imperio excedunt inuiti, et dolentes, et uobis presentibus erubescentes . Ethnici igitur nulla profecto ratione, nec nisi obfirmata prorsus, nec unquam uincenda obstinatione negare poterant et demonum imbellicitatem, et miram Christianorum in eos potentiam, qua religionis sue ueritatem meridiano Sole clarius demonstrabant.

At rogabit forsitan aliquis utrum ibi Tertullianus de nostris tantum exorcistis loquatur. Nam Cyprianus ubi de his, que tempore suo fleri solebant, ad  Magnum scribit, ibi demones ab Exorcistis nominatim fugatos sic utique testificatur: Quod hodie etiam geritur ut per exorcistas uoce humana, et potestate diuina flagelletur, et uratur, et torqueatur diabolus . Nonne etiam, inquiet alius, de iisdem Exorcistis ipsemet Tertullianus alio in libro hec fecit totidemque uerba: Exemplum accidit, domino teste eius mulieris, que theatrum adiit, et inde cum demonio rediit. Itaque in exorcismo cum oneraretur spiritus immundus quod ausus esset fidelem aggredi: Constanter, et iustissime, inquit, feci, in meo eam inueni ? Nonne etiam rursus alibi: Quo ore Christianus thurarius, id est, qui thus idolis incendit, si per templa transibit, fumantes aras despuet,  et exsufflabit, quibus ipse prospexit? Qua constantia exorcisabit alumnos suos, hoc est, demones, quibus domum suam cellariam prestat? Ille quidem si excluserit demonium, non sibi placeat de fide. Neque enim inimicum exclusit. Facile debuit de eo impetrare, quem quotidie pascit .

Respondere quidem aliquis posset in utroque illo Tertulliani loco non Exorcistas nominari, sed exorcismos, siue adiurationes, que ab omnibus procul dubio Christianis adhiberi poterant. uerum nemo negare potest ab Exorcistis imprimis, sicut ait Cyprianus, expulsos ex hominum corporibus demonas, atque id satis Auctori nostro fuisse ad probandam Christianorum in eosdem demonas potestatem.

 Sed ulterius ille progreditur, et in citato Apologetici loco de omnibus loquitur generatim Christianis demones eiicientibus. Nam ille haud dubitanter affirmat tantam fuisse multitudinem gentilium, quos Christiani a demonum incursionibus liberabant, ut hi, sublato beneficio illo, sese satis superque ab immani eorumdem gentilium crudelitate uindicassent. En ipsa eius uerba: Quis uos ab illis occultis, et usquequaque uastantibus mentes et ualetudines uestras hostibus raperet, a demoniorum incursibus dico, que de uobis sine premio, sine mercede depellimus? Suffecisset hoc solum nostre ultioni, quod uacua exinde possessio immundis spiritibus pateret . Ad Scapulam preterea hunc ille scripsit in modum: Et quanti honesti uiri  aut a demoniis aut ualetudinibus remediati sunt . Quis autem hec non solum ab Exorcistis, sed ab omnibus christianis facta fuisse diffitebitur? Minor enim erat tunc exorcistarum numerus, quam ut ii soli tantam hominum multitudinem a demonum incursibus liberarent.

Quamobrem cum ethnici obiicerent Christianos reipublice prorsus esse inutiles, illos sic refellit: Quanti habetis, qui iam de uobis demonia excutiant? . Atque ita quidem in nostris codicibus manuscriptis. Non minus autem bene in antiquis editionibus, Quantas; et in Lacerde editione, Quando. Tertulliani enim sensus est: Si Christiani  reipublice inutiles sunt, quanti ergo estimatis, quoue in pretio eos habetis, qui tot demonia, tamque sepe ex uobis depellunt?

uerum quid argumentatione opus est? Nonne ipse disertissimis uerbis edixit? Iussus a quolibet Christiano loqui spiritus ille, tam se demonem confitebitur de uero, quam alibi deum de falso . Nonne etiam ad eumdem Scapulam iterum scripsit? Demones non tantum respuimus, uerum et reuincimus, et quotidie traducimus, et de hominibus expellimus, sicut plurimis notum est . At quis non uideat hec non de exorcistis tantum, sed de omnibus dicta fuisse Christianis? Maxima ergo erat non modo exorcistarum, sed omnium Christianorum in demones potestas,  qua illos ex ethnicorum corporibus sepissime eiiciebant.

Si quis autem inquirat unde, aut quo nomine eam haberent, huic respondebit Tertullianus: Omnis nostra, hoc est, Christianorum in illos demones dominatio, et potestas de nominatione Christi, siue prolato, quando demones adiurabant, Christi nomine ualet, et de commemoratione eorum, que sibi a Deo per arbitrum Christum imminentia expectant . Nonnulli uero, nullius tamen manuscripti codicis auctoritate fulti, legendum censent comminatione, haud dubie quia demones per Deum uiuum, qui iudicaturus est uiuos et mortuos, adiurabantur. At satis fortasse non animaduerterunt in textu Tertulliani paulo post scriptum de  representatione, quod idem est, ac commemoratione, ignis illius eterni quo puniendi sunt demones. uidesis Eusebium hec in sua de Constantini Magni laudibus oratione enarrantem, aliosque a nobis alibi citatos .

Recte ergo inde concludit Tertullianus: Demones Christum timentes in Deo, et Deum in Christo, subiiciuntur seruis Dei et Christi . Sed quomodo eos timebant? ut nequam, inquit, serui metu ; quemadmodum in manuscriptis nostris codicibus legimus. Seruili igitur timore Christum eiusque discipulos metuebant: Et odium, pergit ille, timor spirat, siue, ut ait Minutius: odium nostri serunt occulte per  timorem . Demones itaque et subiecti erant Christianis, et eos etiam timebant, atque idcirco oderant. Quidni timerent? quandoquidem ab illis subiguntur, ait adhuc auctor noster, et conditioni sue succidunt, et quos de longinquo oppugnant, de proximo obsecrant . Atqui si eos obsecrant, timent, oderunt, iisque subiiciuntur, ergo ab illis adiurati, non mentiebantur profecto, sed tum uere, sicut iam diximus, fatebantur se reuera esse demones, et neutiquam deos, ac unum dumtaxat esse Deum. Tam uera porro illa confessio, tam publicum, inquit Auctor noster, testimonium Christianos facere solebat, ac Christiane religionis stabilire et confirmare ueritatem . Sed de his egimus in superioribus nostris dissertationibus .

At nos iam ad alia solito more explananda properantes aliquis forsitan retardabit, et a nobis sciscitabitur cur Auctor noster dixerit demones ob malitiam predamnatos, et postea adiecerit, desperata conditio eorum ex predamnatione solatium reputat fruende interim malignitatis de pene mora . Quenam est, inquiet ille, hec demonum predamnatio et pene mora, ac quodnam fruende malignitatis solatium? Nam idem ipse Tertullianus non minus perspicue, uti monuimus, dixerat ex sacris  Scripturis colligi demonum gentem cum sui generis auctoribus, ac principe esse non quidem predamnatam, sed absolute damnatam. At quamuis certa sit demonum damnatio, non hi tamen debitas omnes sceleribus suis penas luunt. Etenim in ipsis etiam sacris Scripturis Christo domino exprobrasse dicuntur: uenisti huc ante tempus torquere nos . Sed hec Augustinus ex Petri apostoli epistola clarius exposuit: Peccasse quosdam angelos, inquit, et in huius mundi ima detrusos, qui eis uelut carcer est, iisque ad futuram in die iudicii ultimam damnationem apostolus Petrus apertissime ostendit, dicens quod Deus angelis peccatoribus non pepercerit, sed carceribus caliginis inferni retrudens, tradiderit in iudicio puniendos reseruari . At hec infernalis caliginis, ignisque reseruati mora ac dilatio qualecumque ipsis erat predamnationis ac conditionis desperate solatium. Sua enimuero fruebantur interim malignitate, qua Christianos ad sui, siue falsorum deorum uidimus, cultum uel inducebant, uel efficiebant ut renuentes crudelissimis ad mortem usque suppliciis excarnificarentur. At de hoc eorum solatio dilatoque supplicio alibi disputauimus .



CAPUT XI. De mortuorum hominum ad uitam reuocatione, extremo Dei iudicio, eternis impiorum penis, ac premiis iustorum, atque animarum ante ultimum iudicium receptaculis.



ARTICULUS PRIMUS. Quibus argumentis Tertullianus probauerit omnes mortuos homines posse ad uitam reuocari, ac reuera reuocandos: utrum anime corporibus exute, et sine illorum ministerio possint aliquid agere, pati, ac dolere, et letari.


Ad alia nunc transeundum est christiane religionis dogmata, que Tertullianus suis in libris contra ethnicos asserit ac tuetur. Unum autem ex iis nostraque animaduersione dignum est, quod constanter tradit, uariisque rationum momentis probat omnes omnino mortuos homines in fine mundi ad uitam reuocandos.  Primum autem desumit ex infinita potentia Dei, Qui tantum, inquit, hoc mundi corpus de eo, quod non fuerat, id est, ex nichilo composuit , siue ut nostri et ante Rigaltium editi codices habent, imposuit, seu creauit, is certe ipse potest homines de morte uacationis et inanitatis, hoc est, ab morte, siue inanitate, ac priuatione uite ad secundam uitam excitare. Nam hi unam tantummodo efficiunt partem mundi, quem constat esse animatum spiritu omnium animatore. Et ita quidem Rigaltius, et alii deinceps hunc exhibent Tertulliani textum. Melius uero nostri antiquioresque excusi codices, animatum spiritu omnium animarum animatore. Nostri siquidem Auctoris argumentatio ducitur a maiori, ut aiunt, ad minus, siue a toto, quod  factum fuit, ad partem que fieri idcirco potest. Mundus, inquit, animatus, siue creatus est a Dei spiritu, omnium animarum animatore; ergo idem ipse Dei spiritus potest homines non omnium, sed suo tantum, spiritu animatos post eorum mortem iterum animare, et rursus non ex nichilo, uti prius, sed ab interitu, et uita antea deperdita, ad secundum eamdemque reuocare.

Quid uero, quod hec ipsa Dei ad mortuos homines exsuscitandos potentia non totius tantum mundi, sed ipsa etiam sola hominis creatione a Tertulliano luculenter demonstratur. Homo etenim antequam crearetur, nichil erat, alioquin se fuisse saltem aliquando meminisset. Atqui si a Deo creatus est ex nichilo, potest utique eadem Dei potentia et uoluntate  a morte reuocari . Non enim maior ad primam creationem, quam instaurationem et restitutionem requiritur potestas. Nec curiosius quidem importuniusque requiras quomodo id fieri queat: Nam redde si potes, inquit Tertullianus, rationem, qua factus es, et tunc require qua fies . qua enimuero potentia primum factus es, eadem postea reficieris. Quamobrem si de prima non dubitas, de secunda multo minus dubitare debes: Etenim facilius utique, uti ille adhuc ait, fies, quod fuisti aliquando, quia eque non difficile factus es, quod non fuisti aliquando . Simili autem modo Minutium Felicem, Lactantium, et alios disputantes in superioribus dissertationibus audiuimus .

 At si hoc in Dei potestate est omnino positum, nichil aliud probandum superest, quam ut id ille uelit, seque uoluisse reuera significauerit. Atqui hoc ipse, quemadmodum auctor noster loquitur, destinauit et predicauit , nec semel quidem, sed sepius in sacris ueteris, ac presertim noui Testamenti Scripturis. Neque huc congerenda sunt earum testimonia, que omnibus passim obuia sunt, nec ullus plane, qui eas uel leuissime attigerit, ignorare potest. Certissima autem est, sicut supra ostendimus, illarum auctoritas . Constat ergo Deum et posse, et uelle, ut omnes omnino mortui homines in pristinam uite sue conditionem restituantur; ac proinde futuram  profecto esse illorum omnem ad uitam reuersionem.

Instat adhuc Tertullianus, alioque argumento demonstrat prorsus necessarium esse, ut omnes homines mortui ad uitam aliquando redeant. Totum autem illud argumentum hisce uerbis complectitur: Certe quia ratio restitutionis destinatio iudicii est, necessario idem qui fuerat exhibetur; ut boni seu contrarii meriti iudicium ferat . Docet itaque nullum prorsus esse dubitandi locum, quin omnes homines extremo Dei iudicio in mundi fine sistere se debeant. Fieri autem id non potest, nisi ad uitam reuertantur, atque supremam secundum sua uel bona uel mala merita sententiam, atque premium aut penam a Deo accipiant.

Sed hoc argumentum Auctor noster longe fusius  urget in suo de Resurrectione carnis libro, ubi sic disputat: Hec erit tota caussa imo necessitas resurrectionis, congruentissima scilicet Deo destinatio iudicii, de cuius dispositione despicias an utique substantie humane diiudicande censura diuina presideat, tam anime quam carni . Homo enim non sola profecto anima, sed suo etiam corpore bene aut male agit. Ea namque est anime cum corpore societas, ut in carne, et cum carne et per carnem agatur, quod agitur in corde , id est, anima. Quin etiam si aliquando anima sola cogitet, hec illius cogitatio uix unquam sine aliquo corporis commercio habetur: Nam si uolutet quid anima, ait Tertullianus, uultus operatur indicium, facies intentionum omnium speculum  est .

Iam uero inuestigandi non est locus utrum ille reuera opinatus sit nichil prorsus posse animam agere sine corporis commercio, et sine illius sensibus. De hac enim opinione aliquid premisimus, et proxime de ea disserendi dabitur occasio. Nunc itaque sufficiat annotasse plurimos, sicuti nemo negat, anime actus non sine corporis sensuumque ministerio perfici. Hominis quippe corpus ita anime coniunctum est, ut plurium saltem bene aut male meritorum sit utique particeps. Totus igitur homo, hoc est, corpus eius et anima ultimo et equissimo Dei iudicio representari debent; ut cunctorum in hac mortali uita actorum aut penam recipiant aut premium.

Neque sibi Auctor noster obiici patitur solam hominis  animam libero uti uoluntatis arbitrio, et corpus tanquam instrumentum in omnia impelli. Non enim illud extraneum anime instrumentum est, sed adeo anime adunatum, ut sicut actionum eius, ita et meritorum sit particeps. Post mundi ergo finem ad uitam debet reuocari, ut iusto Dei iudicio pro meritis puniatur aut remuneretur.

Tertium quo Tertullianus futuram hominis resurrectionem probare nititur, argumentum sua difficultate non caret, pluribusque falsum uidebitur. Hunc enim ille argumentabatur in modum : Ideo representabuntur anime et corpora; quia neque pati quidquam potest anima sola sine materia stabili, id est, carne. Numquid ergo anima  nichil prorsus quidquam sine carne pati potest? Ita sane, inquiet aliquis, opinabatur Tertullianus. Nam alio ille in libro animam his totidemque compellat uerbis : Affirmamus te manere post uite dispunctionem, et exspectare diem iudicii, proque merito aut excruciatui destinari, aut refrigerio, utroque sempiterno. Quibus sustinendis necessario tibi substantiam pristinam, eiusdemque hominis materiam et memoriam reuersuram, quod et nichil mali ac boni sentire possis, sine carnis passionalis facultate, et nulla sit ratio iudicii sine ipsius exhibitione, qui meruit iudicii passionem. Nec semel igitur, nec dubitanter, sed asseueranter affirmat, et repetit animam nichil posse omnino sentire sine sui societate corporis. Tam uerum autem id esse  arbitratus est, ut inde concludat ideo futurum esse mortui humani corporis ad uitam regressum, quia anima sine illo nichil boni aut mali agere ualet.

Sed tuum, si possis, assensum paulisper retine. Animum autem antea uelim ad ea aduertas, que ab eodem Tertulliano in libris de Anima, et Resurrectione carnis disputata sunt, et ubi data opera de mortui corporis ad uitam reditu, et anime ad agendum et patiendum facultate uberius disserit. At in priore libro disertissime ac firmissime asseuerat animam, a corpore separatam, uel pati dolorem, uel gaudio perfundi. Omnes siquidem hominum anime post eorum mortem apud inferos manent, et uelis, inquit, ac nolis et supplicia iam illic et refrigeria. Tum deinde obiicienti sibi opperiendam esse anime, ut doleat  aut gaudeat, carnis, operum consortis, resurrectionem, haud dubitanter respondet id non esse necessarium. Nam de suo, uti ille loquitur, sufficit ad utrumque titulum passionis. Et certe ipsa sola sine corporis ministerio uel ira, uel odio aliquando torquetur, aliquando etiam afflicto corpore, uti Mutii, Zenonis, et aliorum exemplo confirmat, furtiuum sibi gaudium exquirit . Contra uero nonnunquam, illeso corpore, dolet, premitur, et excruciatur. Atqui si in hac uita et corpori alligata gaudio aut merore sola afficitur, quanto magis quando post mortem ab eo seiuncta, ultimum iudicium exspectat. Denique quidam eius sine carnis commercio sunt actus, uti soli cogitatus, et nude uoluntates, que censura diuina prosequitur  . Ex quibus ille hanc elicit conclusionem: Ergo propter congruentissimum est animam, licet non exspectata carne, puniri, quod non sociata carne commisit: sit et ob cogitatus pios et beneuolos, in quibus carne non eguit, sine carne recreabitur. Eadem uero, et plura alia in libro de Resurrectione carnis tradidit, ubi ex professo demonstrat ad uitam reuocandos esse omnino homines.

Quid ergo, inquies, numquid Tertullianus tam absurde sibi contradixit? Sed si suspensum adhuc animum habere uelis, sublatam ab ipso uidebis hanc tametsi non minimam contradictionis speciem. Nam in eodem de Resurrectione libro ea repetit, que dixerat,  animas nunc torqueri fouerique penes inferos, licet nudas, licet adhuc exsules carnis . Quia uero opponere contra quidam poterant inde confici posse animam sibi sic sufficere ad facultatem, sicut ipse loquitur, passionis et sensus, ut non egeat representatione carnis, his ille respondet : Imo eatenus egebit non qua sentire quid sine carne non possit, sed qua necesse est illam etiam cum carne sentire. Quantum enim ad agendum de suo sufficit, tantum ad patiendum. Ad agendum enim minus de suo sufficit. Habet enim de suo solummodo cogitare, uelle, cupere, disponere, ad perficiendum autem operam carnis exspectat. Sic itaque ad patiendum operam carnis expostulat; ut tam plene per eam pati possit, quam sine ea plene agere non potuit. Et ideo in que de suo sufficit,  eorum interim sententiam pendit concupiscentie, et cogitatus, et uoluntatis. Porro si hec satis essent ad plenitudinem meritorum, ut non requirerentur et facta, sufficeret in totum anima ad perfectionem iudicii, de his iudicanda, in que agenda sola suffecerat. Cum uero etiam facta deuincta sint meritis, facta autem per carnem administrentur, iam non sufficit animam sine carne foueri, siue cruciari pro operibus carnis, etsi habet membra, que proinde illi non sufficiunt ad sentiendum plene, quemadmodum nec ad agendum perfecte. Idcirco pro quoquo modo egit, pro eo et patitur apud inferos, prior degustans iudicium, sicut prior induxit admissum; exspectans tamen et carnem, ut per illam etiam facta compenset, cui cogitata mandauit. Totam hanc Auctoris nostri argumentationem  et responsionem, tametsi paulo longiorem transcripsimus, quandoquidem ea non tantum proposite nobis difficultatis nodus plane soluitur, sed nonnulla quoque de anime natura inde eruuntur, que sine aliqua obseruatione pretermittenda non sunt.

Docet itaque animam nudam ac sine corporis consortio apud inferos reuera aut torqueri, aut foueri. Quia uero hinc obiici ipsi poterat eam non esse substantiam mere spiritalem, sed corpoream, aut, ut ipse ait, corpulentiam propriam, noluit hanc, que difficilioris opere erat, excutere questionem, ne diutius a proposito aberraret. Interim concidit, nec tamen fatetur, aliquod esse anime corpus, et propria quedam generis sui membra. At disertissime asseuerat proprios esse anime actus, a corpore minime  dependentes, quales sunt cogitatus, uoluntates, et concupiscentie. Hi autem actus, ut id obiter dicamus, si omnino spirituales sunt, ipsam multo magis animam spiritualem esse negare non poterat.

Solius porro anime cum hi sint actus, habet de suo non solum quod agat, et patiatur, sed quo possit aut premium mereri aut penam. Corpore igitur soluta potest et debet pro meritis aut pena aut premio affici. Quamdiu enimuero corpori adunata est, prior semper aut peccat, aut meretur. Post mortem igitur debitis suppliciis aut premiis sola et ante corporis reditum afficiatur, necesse est. Persuasum itaque Tertullianus habuit animam, ruptis  corporis uinculis, pati, torqueri, cruciari. uerum quia etiam in hac uita sua cum corpore multa peccauit, idcirco ut pro meritis puniatur et crucietur, suo corpori, ad uitam reuocato, debet iterum coniungi.

His autem sic explieatis, euanescit obiecta Tertulliani contradictio. Recte enim dixit animam sine corpore aliquid reuera pati, et nichil pati posse. Ubi quippe ait nichil posse pati, ibi subintelligendum est plene ac perfecte, siue quantum ipsa cum corpore peccando promeruit. Cum quo enim peccauit, cum eo utique puniri debet. Iure ergo Tertullianus inde futuram probat corporis mortui ad uitam reuocationem, quia anima sola pati non potest penam uidelicet plenam ac perfectam, et qualem cum corpore peccando commeruit.

 Si quid porro his adiicere nobis per te liceat, obseruanbimus hoc ipso eodem argumento ex penis aut premiis, bene aut male in hac uita agenti homini debitis petito luculenter probari hunc futurum eiusdem hominis ad uitam regressum ab Ambrosio, ut suo loco, atque Athenagora, Minucio Felice, et Lactantio, quemadmodum in nostris de illorum libris dissertationibus ostendimus; quin imo et inde ab eo dem Lactantio demonstrari anime nostre immortalitatem .



ARTICULUS II. Quibus exemplis, quoue Pythie oraculo, ac philosophorum de animarum transmigratione sententia Tertullianus ostendat quoscumque mortuos homines in pristinum uite statum restituendos, et apposita argumenta diluat.


Quanquam superioribus argumentis Tertullianus euidentissime demonstrauerit quoslibet homines posse omnipotentis Dei uoluntate exsuscitari a morte, quouis modo oppetita; pluribus tamen exemplis hec confirmare nititur. Sed dissimulare fas nobis non est his, ut pote non omnino paribus, confici non posse perfectam, et numeris omnibus absolutam humane resurrectionis demonstrationem. At iis saltem non inepte confirmari potest frustra a gentilibus negari homines ad pristinum reuocari posse transacte uite statum.

 Premissis autem aduersus morosiores criticos hisce obseruationibus, audiendus est ipsemet Tertullianus : Signatum est, inquit, et per ipsum, uidelicet Deum, humane resurrectionis exemplum in testimonium uobis. Lux quotidie interfecta resplendet, et tenebre pari uice decedendo succedunt: sidera defuncta reuiuiscunt. In manuscriptis nostris exemplaribus, et editis Rigaltio antiquioribus: uiuescunt, id est, uti ex Plinio liquet, uiua fiunt . Pergit auctor noster: Tempora ubi finiunt, incipiunt; fructus consumuntur: iidem manuscripti nostri et editi codices: consummantur, et redeunt.  Certe semina nonnisi corrupta, et dissoluta fecundius surgunt: omnia pereunda seruantur, omnia de interitu reformantur . Sed hec ille maiori uerborum pompa alio in libro prosequitur, et breuius Minutius Felix, atque uberius Theophilus Antiochenus, quemadmodum alibi patefecimus .

Suam autem argumentationem noster Tertullianus his absoluit uerbis : Tu homo, tantum nomen, si intelligas te, quantus nimirum sis, uel de titulo Pythie discens, quod sis dominus omnium morientium et resurgentium, ad hoc morieris, ut pereas? Dicit itaque non peiorem esse hominis, quam aliarum rerum, quarum dominus  est, morientium et resurgentium conditionem. Homo ergo longe potiori iure, quam ille, debet et mori et resurgere.

Sed rogabit aliquis quodnam sit oraculum illud Pythie, ab eo citatum? Respondent nonnulli hoc esse, quod ab illo ibidem relatum est: Dominus omnium morientium et resurgentium. uerum nulla ratione id a Pythia pronuntiatum probauere. Deinde uero ille non dixit his uerbis renuntiari Pythie oraculum: sed quod homo ex Pythie oraculo discere poterat se esse omnium morientium et resurgentium dominum . Nobis itaque illud Pythie oraculum non alliud uidetur, nisi celebre hoc Apollinis effatum: Nosce te ipsum: de quo alibi disputauimus. Consulto autem Tertullianus adiecisse  uidetur: uel titulo Pythie, quia templo Apollonis Pythii, siue Delphici, sicut ibidem annotauimus, inscriptum fuerat. Cur ergo, inquies, Tertullianus scripsit Pythie, et non Pythii, quo solo nomine Apollo nonnunquam uocabatur? At si in eius textu Pythie, non autem Pythii legendum sit, respondebimus ideo appellari Pythie, quia Pythia uates solebat illius in templo uaticinari. Nam, ut alios omittamus, id hoc Lucretii carmine exprimitur :

Pythia que tripode à Phebi lauroque profatur.

Prosequitur Tertullianus atque ad frangendam, ac magis magisque reuincendam gentilium obstinationem, illos hoc ad hominem, ut aiunt, argumento sic urget. Certum est, inquit, illos cuiuis, philosopho  fidem habuisse, qui argumentationibus quibusdam, tam ingeniose quam eleganter propositis, uanam Pythagore de animarum transmigatione opinionem propugnare conabantur. Quin etiam nullus ex illis mordacis Laberii, eam irridentis, dicteria ueritus, ab edenda omni animalium carne abstinebat; ne forte bubulam, ait adhuc Tertullianus, de aliquo proauo suo obsonaret, id est, ne bubulam carnem comedendo, cuiusdam proaui sui comederet animam, quam in bouis corpus migrasse existimabat . Tam ridiculam uero opinionem hic refellendam ille non duxit : Nam multis etiam, inquit, iocis et otio opus erit, si uelimus ad hanc partem lasciuire, quis in quam bestiam  reformari uideretur. Ita quidem Rigaltius: sed in nostris codicibus manuscriptis et editis illo uetustioribus habetur: Multis etiam locis, ex quibus argumenta ad hunc errorem refellendum depromi possunt, ex otio, siue otio, quemadmodum scripsit Plinius, ex facili, pro facile, opus erit . Pluribus tamen legendum haud dubie uidebitur iocis, quibus potius, quam argumentis ualidioribus explodenda erat hec prorsus ridicula Pythagore sectatorumque eius opinio. Nomen enim iocis cum uerbo lasciuire magis, quam cum locis congruere haud immerito uidetur . uerumtamen paulo ante dixerat quemcumque philosophum immenso argumentorum pondere posse obrui, qui affirmet, ut ait Laberius, de  sententia Pythagore hominem fieri ex mulo, colubram ex muliere . Et hec quidem huius mimographi pete, cuius alibi meminit , sunt carmina, a Crinito ut alibi monuimus, publici iuris facta:

Et nunc de mulo hominem, colubram de muliere
Faciunt, et ex diuersis diuersa alia.
Frequens autem apud uarios Scriptores, ac presertim Ciceronem, Suetonium, utrumque Senecam, Aulum Gellium, ac Macrobium huius Laberii mentio, de quo preter ceteros Horatius cecinit:

Nec tamen hoc tribuens dederim quoque cetera; namque
Et Laberi mimos et pulchra pemata mirer?

uerum hec erat ethnicorum insania, isque aduersus  christianos furor; ut opinio christiana, sicut recte Auctor noster alio in libro animaduertit etsi honestior Pythagorica, que te in bestias transfert; etsi plenior Platonica, que tibi etiam dotem corporis reddit; etsi Epicurea grauior, que te ab interitu defendit; tamen propter nomen solum christianorum uanitati et stupori, et ut dicitur presumptioni deputatur. Satis autem gentilibus non fuit hanc Christianorum ceteris meliorem sententiam reiicere, atque adspernari, sed ab eis christianus, illius defensor, lapidibus magis, alia Tertulliani in Apologetico uerba sunt, nec saltem cestibus a populo exigetur . Ast pro cestibus in nostris codicibus legitur, cetibus, id est, conuentibus, et congregationibus expelletur. Tertullianus siquidem à maiori,  ut aiunt, ad minus, nec male quidem argumentatur. Christianus, inquit, illius de futuro hominis ad uitam reditu dogmatis assertor, non modo expelletur ab ethnicorum conuentibus, sed quod peius est, lapidibus obruetur. At si non ita bene in Rigaltii editione cestibus, multo certe peius in antiquioribus scriptum, cedibus, que lapidatione crudeliores sunt. De illis porro, notatis ab Auctore nostro, Pythagore, Platonis, et Epicuri opinionibus egimus in nostris de Minutii Felicis, et Lactantii libris dissertationibus .

Quoniam uero Tertullianus hominis ad uitam regressum propositis lucis et tenebrarum, siderum et  temporum, fructuum et seminum exemplis corroborare conatus fuerat , inde arguebant ethnici: Ergo semper moriendum erit, et semper resurgendum. Atqui hoc plane absurdum est. Sed primo, respondet Tertullianus, si ita rerum Dominus destinasset, ingratis experireris conditionis tue legem , hoc est, quia uerus et omnipotens Deus omnium rerum, ac proinde mortis et uite dominus est, potest utique non semel tantum, sed toties hominem mortuum ad uitam excitare, quoties uoluerit. Si ergo homini uarios ad uitam reditus decreuisset, hanc ille legem ingratis experiretur. Dixit autem ingratis, id est, inuite, ac contra uoluntatem. Eo enim sensu Auctor ipse noster hoc uerbo sepe usus est, imo et ipse  Cicero, extorquendem est, inquit, inuito atque ingratis quod non debet. Et alibi: Reticebunt que poterunt libenter, dicent que necesse erit ingratis . Cernisne nomina libenter et in gratis, sibi inuicem opponi?

Respondet secundo Tertullianus: At nunc Deus non aliter destinauit, quam predicauit , in sacris nimirum, ut supra notauimus, Scripturis, ubi a se statutum esse predicat homini semel moriendum, semelque resurgendum.

Denique respondet homines ideo resurgere, ut in  immensam eternitatis perpetuitatem, accipiant quod mali aut boni in hac uita meruerunt . Semel igitur debent ad uitam reuocari. Postea enim nec mors erit, nec resurrectio, sed eterna uita.

Dehinc uero iis etiam occurrit, qui obiectare solebant fieri non posse, ut corpus hominis profundo immensoque mari submersum, redactum in cineres, a bestiis, et aliquando ab hominibus deuoratum, ipsum idem aliquando resurgat: Nam Dei, inquit, est nichilum ipsum, cuius et totum . Cum enim Deus omnia ex nichilo creauerit, ac tam rei exsistentis, quam non exsistentis, et nichili sit dominus, potest certe quodcumque, quo ipsi placuerit, modo et facere et reficere. Recte igitur hinc ille concludit: Ubicumque resolutus fueris, quecumque  te materia destruxerit, hauserit, aboleuerit, in nichilum prodegerit, reddet te . Sed nos plura in hanc rem in superioribus nostris dissertationibus disputauimus .



ARTICULUS III. Quo tempore mortui homines ad uitam excitabuntur, sistentque se extremo Dei iudicio, et quomodo Tertullianus ethnicorum de Mine et Rhadamanto opinionibus confirmet omnium mala bonaque merita tum examinanda.

Postquam Tertullianus his, que exposuimus, rationum momentis comprobauit futurum cuiuslibet  mortui hominis ad uitam regressum, tum continuo ostendit quando omnes homines resurgere debeant: Mundum, inquit, que ratio, id est, dubio procul, uerbum et sermo Dei, composuit emulis , seu, sibi inuicem contrariis, uel sicuti in alio libro dixit, ex diuersis substantiis; ut sub unitate constarent ; hec eadem ratio ab huius mundi exordio tempus fluere uoluit, quod usque ad oppositam ipsi eternitatem semper defluat. At inter infinitam immensamque eternitatem ac finitum tempus interposuit medium limitem, quo euum , siue totum illud mundi tempus finiatur, et infinita eternitas incipiat: In eo autem ultimo temporis, et primo eternitatis limite, restituetur, inquit,  omne humanum genus ad expungendum quod in isto euo, mortalis uite sue, boni seu mali meruit, et exinde dependendum in immensam eternitatis perpetuitatem . Ita in Rigaltii et antiquis editionibus, ac manuscriptis nostris codicibus. At in cusis aliquibus legitur, deprehendendum, pro dependendum, aut in aliis exinde dependendum. In aliis porro hoc uerbum penitus sublatum est. Neque illud ualde necessarium uidetur, si uerbo expungendum, ibi a Tertulliano, sicut alibi, et ab aliis Scriptoribus sumatur pro persoluendum. Sed si ab eo accipiatur pro reddenda ab hominibus operum suorum summa, rationibusque computandis, atque absoluendis, retineri debet uerbum illud dependendum; ita ut hic sit illius sensus: restituentur omnes omnino homines, ut  computentur, examinentur, et absoluantur cuncte boni malique eorum meriti rationes, ac deinde per totam eternitatem illud dependant ac soluant, quod per hanc uitam meruerunt. At Suetonius uerbum expungo, hac secunda significatione adhibuisse uidetur, ubi de Claudio Cesare scripsit: Cum decurias rerum acta expungeret , id est, ut quidam obseruarunt, ordinaret, ac computaret quinam ex decuriis in iudicum numero seruandi essent. Huc quoque uocant hec Papiniani uerba: Ex causa desertionis notatus ac restitutus, temporis, quod in desertione fuerit, impendiis expungitur .

Quidquid porro sit de Auctoris nostri uera genuinaque lectione, certo quidem certius esse docet, fore  ut expendantur, et accurate examinentur in ultimo Christi iudicio singulorum hominum merita. uenturus enim est ille ipse Christus cum omni, ut ait Tertullianus, diuinitatis gloria et maiestate, nec non cum totius mundi motu, quo sane subuertetur, cum horrore orbis, cum planctu omnium, infidelium et scceleratorum, sed non christianorum , fidelium, uidelicet, qui pie sancteque uixerunt. De hoc autem extremo iudicio iam alibi disseruimus .

Sed ab ethnicis ridemur, inquit adhuc Tertullianus, Deum, quem antea Christum appellauerat, predicantes iudicaturum, . At sane hanc frigidam irrisionem non aptius,  quam traditis ipsorum placitis explodendam esse censuit: Sic enim et pete, ait, et philosophi tribunal apud inferos ponunt . Quod autem sit illud tribunal, hisce, quibus gentiles alloquitur, uerbis declarauerat: Ridetis, rideant et illi, demones, uobiscum . . . . Dicant hoc pro tribunali, si forte Minen et Rhadamantum secundum consensum Platonis et petarum esse sortitos . Quia uero notissimum omnibus erat Minoïs et Rhadamanti tribunal, testes generatim citat petas, quorum plurimi et greci et latini illud cecinerunt. Ex philosophis uero nominatim appellat Platonem: quia illorum omnium facile princeps audiebat. Simili etiam modo Iustinus martyr aduersus eosdem ethnicos argumentatus fuerat:  , , , . Plato uero Rhadamantum et Minen itidem iniustos ad se uenientes plexurum esse docuit. Nos autem id ipsum etiam factum iri dicimus, sed a Christo, corporibus eisdem cum animabus suis uniendis, atque eternis cruciatibus torquendis . Eodem quoque modo Athenagoras contra ethnicos postea disputauit. Citatos porro ab illo Platonis locos in illius Gorgia et Axiocho inuenies .

Si quis uero aliquem saltem ex citatis ab Tertulliano  petis proferri desiderat, duos grecorum et latinorum corypheos Homerum et uirgilium citabimus. In Odyssea enim ille hec de erebo cecinit:

, ,
,
,
. 


Ibi Minen uidi Iouis splendidum filium,
Aureum sceptrum gestantem, leges ferentem mortuis,
Sedentem: alii uero circa ipsum causas dicebant regem,
Sedentes, statuti per latam Plutonis domum.
uirgilius uero:

Nec uero he sine sorte date, sine iudice sedes:
Quesitor Minos urnam mouet, ille silentum
Conciliumque uocat, uitasque, et crimina discit.  
Tum deinde:

Gnossius hec Rhadamantus habet dirissima regna,
Castigatque auditque dolos, subigitque fateri
Que quis apud superos, furto letatus inani,
Distulit in seram commissa piacula mortem. 
At si ethnici, sicut recte arguit Tertullianus, his petis et philosophis crediderunt, multo magis credendum sacris nostris scriptoribus, qui diuino spiritu repleti, constanter predicant ipsum esse Christum, qui producto, seu peracto, et consumpto, euo isto, iudicaturus est suos cultores in uite eterne retributionem, prophanos in ignem eque perpetem, et iugem,  suscitatis omnibus ab initio defunctis, et reformatis, et recensitis ad utriusque meriti, siue boni siue mali dispunctionem. Nunc dicit ad dispunctionem, haud dubie eodem sensu, quo antea ab eo dictum uidimus, ad expungendum. Nam ab ipso alibi scriptum uidimus: Nos qui sub Deo omnium speculatore dispungimur, id est, examinamur, et iudicamur a Deo, qui omnia cognoscit, eternam ab eo penam prouidemus , seu precauemus, aut preuidemus fore, ut malos eterna pena afficiat. Quamobrem innocentia et morum integritate ei occurrimus, ne eternas perferamus impiorum penas, eternaque supplicia. In ultimo itaque Christi iudicio unusquisque suorum bonorum uel malorum meritorum rationes reddet, et iis tum examinatis, ultimaque lata  sententia, improbi punientur igne eterno, iusti autem sempiterne premio felicitatis donabuntur. Sed de hoc eterno et igne et premio quid doceat auctor noster, iam explorandum a nobis est.



ARTICULUS Iu. De eterno igne, quo improbi et impii homines cruciabuntur; qua ratione Tertullianus eius eternitatem asserat, atque confirmet igneorum fluuiorum, montium semper ardentium, hominis fulmine percussi exemplis, ac cur ignis ille eternus dicatur.

Quod ex sacris Scripturis didicerunt christiani, hoc palam predicabant impios improbosque homines eterno post mortem suam igne cruciandos: Sed gehennam, ait Tertullianus, si comminemur, que est  ignis eterni subterranea ad penam thesaurus, proinde decachinnamur . Et ita quidem in codicibus nostris, et Rigaltiana aliisque posterioribus editionibus; in antiquioribus uero subterraneus, quasi id referri debeat ad nomen thesaurus. At referri etiam potest ad nomen gehenna, sed eodem semper sensu. Docet itaque Auctor noster gehennam esse thesaurum ignis eterni inexhaustum, quo scelesti homines post hanc uitam torquebuntur. uerum ethnici hoc documentum non secus atque anilem fabulam cachinnis risuque solutiore explodebant.

uera tamen erat hec christianorum sententia: aut ipsimet gentiles pariter deridendi, a quibus Pyriphlegethon, ut ait Auctor noster , apud mortuos  amnis predicabatur. Atque ita ille, ac postea Arnobius, coniectum ab illis telum retorquet . Huius autem hec sunt uerba: Audetis ridere nos, cum gehennas dicimus, et inexstinguibiles quosdam ignes, in quos animas deiici ab eorum hostibus inimicisque cognouimus? Quid Plato in eo uolumine, quod de anime immortalitate composuit, non Acherontem, non Stygem, non Cocytum, et Pyriphlegethontem nominat, in quibus asserat animas uolui, mergi, exuri? Bene autem ab illo Plato citatur, qui in Phedone descripsit illa nota satis omnibus quatuor ficta ab ethnicis inferorum flumina  Pyriphlegethon uero a uirgilio, aliisque petis latinis Phlegethon uocatur.  Sed in re satis nota sufficiat quosdam citare illius uersus:

Di quibus imperium est animarum umbreque silentes,
Et chaos, et Phlegeton, loca nocte silentia late. 
Rursus autem postea:

Respicit Aeneas subito, et sub rupe sinistra
Menia lata uidet, triplici circumdata muro,
Que rapidus flammis ambit torrentibus amnis
Tartareus Phlegethon, torquetque sonantia saxa. 
Prudentium aliosque, si lubet, adire poteris . Quoque autem modo hec ethnici aut finxerint, aut crediderint, non poterant utique irridere christianos, qui a diuinis suis Scriptoribus edocti, asseuerabant profanos, et criminibus  contaminatos homines, post hanc uitam plectendos iugis ignis supplicio . In prima uero huiusce tomi dissertatione Minucium Felicem audiuimus eodem modo aduersus gentiles disputantem .

At postulabant ethnici quo tandem modo ignis possit esse eternus, nec unquam exstingui. Quamobrem Tertullianus respondet hunc diuina potentia habere subministrationem incorruptibilitatis . Neque id negare poterant gentiles philosophi, qui duplicem ignem planeque diuersum agnouerunt. Primus enim, uti aiebant, ignis terrestris communis, et publicus, quotidiano hominibus usui est. Alter  uero arcanus, et longe minus communis, de celo, inquit Auctor noster, fulmina stringens, siue de terra, quo montes, Aetna uidelicet et uesuuius uruntur et durant, nec absumuntur. Nam iste ignis, uti ille ait, non absumit quod exurit, sed dum erogat, reparat, ideo montes semper ardentes manent. De hoc autem igne alibi disseruimus .

Duo itaque tantum supersunt a nobis obseruanda; ac primo quidem hec fulminum ac montium ardentium exempla a Tertulliano, et aliis scriptoribus nostris non sumi, tanquam idem sit eorum, atque eternus inferorum ignis, sed in testimonium, inquit ille, ignis eterni, et exemplum iugis iudicii penam nutrientis . Ab eo itaque  hec proferuntur in testimonium duntaxat, et exemplum alterius ignis, qui diuina potestate excitatus, semperque conseruandus, per totam eternitatem uret impios, nec eos unquam consumet.

Secundo, aliud ille, sed obscurius exemplum hisce uerbis ibidem proponit: Qui de celo tangitur, nimirum fulmine, saluus est, ut nullo iam igni decinerescat . Non minima autem in his, difficilibus utique uerbis explicandis est interpretum uarietas et dissensio. Nonnulli siquidem opinantur his collineari ad ueterem gentilium legem, qua cautum erat, ne quis fulmine percussus, ullo deinceps supplicio mulctaretur. In illum enim, quantumuis impium, Iupiter satis animaduertisse ferebatur. Alii uero putant auctorem  nostrum ad illud respexisse, quod his uerbis Plinius memorat: Hominem ita exanimatum cremari fas non est, condi in terra religio tradidit . uerum quid hec, queso, ad institutum faciunt Tertulliani, qui hoc exemplo confirmare nititur quorumdam corpora hominum, icta fulmine, sic salua esse, ut nullo amplius igne decinerescant?

Expende igitur an ille potius alludat ad ea, que Plutarchus memorie prodidit, compertum ferme omnibus esse corpora de celo tacta, a multis nec cremari, nec sepeliri, sed relinqui sepimento circumdata; ut expertia putredinis, perpetuo uideantur . Postea autem: , ait,  , . Nosti ignem fulminis sacrum dici, et diuinum, quod corpora de celo tactorum per multum temporis putrefactioni resistere uidemus . At hoc exemplum, etsi non plane perfectum, a Tertulliano adduci potuit; ut ostenderet confirmaretque hominum corpora posse eterno igne exuri, quo tamen nunquam absumentur.

Si quis autem scire aueat cur hic ignis ab ipso arcanus appelletur, huic respondebimus, quia illum occultum, et in uisceribus terre absconditum putabat. Alio namque in libro et Platonis et suam de loco, ubi inferi positi sunt, sententiam sic explicat: Inferos Plato uelut gremium terre describit in Phedone, quo  omnes labes mundialium sordium confluendo, et ibi desidendo exhalent, et quasi ceno immunditiarum suarum crassiorem haustum, et priuatum illic erem stipent. Nobis inferi non nuda cauositas, nec subdiualis aliqua mundi sentina creduntur: sed in fossa terre, et in alto uastitas, et in ipsis uisceribus eius abstrusa profunditas . Unde uero hanc opinionem delibauerit, si quis adhuc requiret, hoc illius ibidem responsum cito audiet: Siquidem Christo in corde terre triduum mortis legimus expunctum, id est, in recessu intimo et interno, et in ipsa terra operto, ei intra ipsam clauso, et in inferioribus adhuc abyssis superstructo, . . . . ut illic patriarchas et prophetas compotes sui faceret. Habes et regionem inferorum subterraneam credere . Platonem autem ibi  rursum in iam citato a nobis Phedone laudat, ut ethnicos hac principis philosophorum suorum auctoritate adhuc reuinceret.



ARTICULUS u. De eterna sanctorum beatitudine; quo in loco resideant: utrum ea statim post mortem fruantur, uel illam ad extremum usque iudicii diem quibusdam in domiciliis exspectent, ac qua ratione Tertullianus probet memorata hactenus christiane religionis placita non posse ab ethnicis reiici, aut propter eorum defensionem christianos non debere uexari et trucidari.

Qua ratione malos, ait Tertullianus, improbosque  homines eternum ignis supplicium, eadem bonos iustosque sempiterna manet bonorum operum merces. Posteaquam enim mortuum corpus nostrum ad uitam denuo excitatum fuerit: Erimus, inquit, iidem qui nunc, nec alii post ; quia idem ipsum, uti superius dictum est, nostrum corpus resurget. Tum Dei cultores, pergit ille, apud Deum semper, superinduti substantia propria eternitatis , id est, superinduentur immortalitatis dono quod eternum subsistet ac permanebit. Dixit autem substantia propria eternitatis , qua iusti homines non solum immortalitate, sed felicitate perpetua, uel sicut ipse loquitur, eterno refrigerio, et diuina amenitate fruentur .

 Quam certo autem et uere id asseuerat, tam facile ipsius de loco, ubi illorum anime, corporibus solute, ad extremum usque iudicium recipientur, dubium ac fluctuantem animum deprehendimus. Primum etenim in suo apologetico: Paradisum, inquit, nominamus locum diuine amenitatis, recipiendis sanctorum spiritibus destinatum, maceria quadam ignee illius Zone, a notitia orbis communis segregatum . At nonnulli existimant ibi eum respexisse ad hec Geneseos uerba: Eiecitque Adam, et collocauit ante paradisum uoluptatis cherubim, et flammeum gladium, atque uersatilem, ad custodiendam uiam ligni uite . Alii uero id negant. Non enim in animum inducere suum possunt maceria ignee Zone idem atque flammeo gladio significari. Putant  itaque denotari alium ignem amenioris loci arbitrum. uerum hec opinio ratione saltem aliqua fulciri debebat. Itaque donec eam proferant, non uidemus quid prohibeat quominus Tertullianus illum uocauerit diuine amenitatis locum, qui citatis Geneseos uerbis paradisus uoluptatis appellatur? Quid enim repugnat si igneo gladio Zonam igneam significari arbitratus est? Sed de hoc Tertulliani loco aliquid in superiori dissertatione preoccupauimus .

Certius autem ea de re ferri posset iudicium, si exstaret illius de paradiso lib ellus, quem a se compositum testificatur. Ad eum quippe sic nos ipse misit: Habes etiam de paradiso a nobis libellum, quo constituimus omnem animam apud inferos sequestrari  in diem Domini , id est, generale et ultimum iudicium. Sed ex his licet paucissimis uerbis non minima certe oritur difficultas. Nam tametsi paradisum ab inferis distinxisse diceretur; apertissime nichilominus docet omnem animam tam iustorum uidelicet, quam impiorum in hisce inferis ad ultimum usque iudicium sequestrari et reseruari. Sed hec pluribus haud dubie obscura nec intellectu facilia uidebuntur. Quamobrem quid in aliis, que restant, illius operibus de his statuerit, inuestigandum est.

In suo autem de Anima libro hec ex Euangelio tradidit: Dolet apud inferos anima cuiusdam, famosi uidelicet diuitis, et punitur in flamma, cruciatur in  lingua, et de digito anime felicioris implorat auxilium , nempe pauperis Lazari. Nec sinit sibi obiici hanc esse parabolam. Additum enimuero nomen Lazari rem ueram indicat; et quamuis parabola esset, ipsa ueritatis est testimonium. Tum deinde adiecit: Quid est autem illud, quod ad inferna transfertur post diuortium corporis, quod detinetur, quod in diem iudicii reseruatur; ad quod et Christus moriendo descendit? Puto ad animas patriarcharum: sed quamobrem, si nichil anima sub terris? . . . . . . in carcere sub diuersorio inferum, in igni, uel in sinu Abrahe . Docet igitur inferos esse subterraneum locum, et sinum Abrahe, ubi diuitis improbi anima torquebatur, in quem Christus post mortem descendit, et ubi patriarche illum expectabant. Postea  uero, sic et diuiti, inquit, apud inferos lingua est, et pauperi digitus, et sinus Abrahe. Per has lineas et anime martyrum sub altari intelliguntur . Numquid ergo ibi etiam et iisdem inferis sub altari, degunt anime martyrum? Sed post modum paulo enucleatius explicabitur.

Interim illum audiamus adhuc loquentem. Ait autem Christum in inferiora terrarum descendisse, ut illic patriarchas et prophetas compotes sui faceret. Habes et regionem inferum subterraneam credere, et illos cubito pellere, qui satis superbe non putant animas fidelium inferis dignas; serui super dominum, et discipuli super magistrum, aspernati si forte in Abrahe sinu expectande resurrectionis solatium capere . Cernisne adhuc eosdem inferos sinum Abrahe  uocari, et patriarcharum prophetarumque habitationem, ubi anime spe resurrectionis solatium capiunt?

Sub eiusdem demum libri finem quemdam sibi obiicientem indicit: Omnes ergo anime penes inferos. Cui statim respondet: uelis ac nolis, et supplicia iam illic et refrigeria. Habes pauperem, et diuitem . Omnem igitur cum dicat animam, nullam excipit.

Neque illo tantum in libro ita se sentire profitetur, sed in alio etiam id haud obscure his uerbis confirmat: Nam et nunc animas torqueri fouerique penes inferos, licet nudas, licet adhuc exsules carnis, probauit Lazari exemplum . De ipsismet porro martyribus hec  in Scorpiaco scribere non dubitauit: Quinam isti, Zebedei filii, tam beati uictores, nisi proprie martyres? Illorum etenim uictorie, quorum et pugne, eorum uero pugne quorum et sanguis? sed et interim sub altari martyrum anime placidum quiescunt, et fiducia ultionis patientiam pascunt, et indute stolis, candidam claritatis usurpant, donec et alii consortium illarum glorie impleant . Nonne igitur Tertulliani opinio fuit omnes quorumlibet mortuorum hominum animas, corpore suo exutas, ad ultimum usque iudicii diem reseruari in inferis, paradiso Abrahe sinu, et sub altari, quibus licet diuersis nominibus eumdem locum designasse procul dubio uidetur?

 Sed exspecta, queso, paulisper, teque aliquantum sustine. Mox enim audies ab illo, sicut triplex genus animarum, siue mortuorum hominum, impiorum uidelicet, iustorum, et martyrum, ita triplicem illorum locum, atque inferos ab Abrahe sinu distingui. Marcionis quippe de earumdem animarum receptaculis errorem sacre refellit auctoritate Scripture, que ab inferis, inquit, discernit sinum Abrahe pauperi. Aliud enim inferi, ut puto, aliud quoque Abrahe sinus. Nam et magnum ait intercedere regiones istas profundum, et transitum utrimque prohibere. Sed nec alleuasset diues oculos, et quidem de longinquo, nisi in superiora, et de altitudinis longinquo per immensam illam distantiam sublimitatis et profunditatis . . . . . . Eam itaque regionem sinum dico Abrahe, etsi  non celestem; sublimiorem tamen inferis, interim refrigerium prebituram animabus iustorum, donec consummatio rerum resurrectionem omnium plenitudine mercedis expungat . . . . . cur non capiat sinum Abrahe dici temporale aliquod animarum fidelium receptaculum, in quo iam delineetur futuri imago, ac candida quedam utriusque iudicii prospiciatur ?

Nonne iam uides quam perspicue inferos, ubi anime improborum hominum degunt et cruciantur, secernat a sinu Abrahe siue iustorum habitaculo, ubi hi eterne felicitatis mercedem pregustantes, temporali ac preuia amenitate et beatitudine, siue, ut ille ait, refrigerio potiuntur? Eam uero regionem, etsi non sit celestis, longe tamen ab inferis distare  asseuerat, et iis multo esse sublimiorem.

Quod uero ad martyrum animas pertinet, tertium eis locum, ipsum scilicet paradisum adscribere uidetur. Nam hec sunt de hisce martyrum animabus totidem eius uerba: Quomodo Ioanni in spiritu paradisi regio reuelata, que subiicitur altari, nullas alias animas apud se preter martyrum ostendit? Quomodo Perpetua, fortissima martyr, sub die passionis in reuelatione paradisi solos illic commartyres suos uidit; nisi quia nullis romphea paradisi ianitrix cedit, nisi qui in Christo decesserint, non in Adam? Noua mors pro Deo; et extraordinaria pro Christo, alio et priuato excipitur hospitio. Agnosce itaque differentiam ethnici, et fidelis in morte. Si pro Deo occumbas, ut Paracletus monet,  non in mollibus febribus, et in lectulis, sed in martyriis; si crucem tuam tollas et sequaris Dominum, ut ipse precepit, tota paradisi clauis tuus sanguis est . Tertium itaque locum ab utroque, iam a nobis memorato, separa tum indicat, quod priuatum martyrum, de quibus infra dicemus, hospitium appellat .

Preiuerat ipsi haud dubie Ireneus, qui similiter de martyribus suam explicat sententiam: Ecclesia omni, inquit, in loco ob eam, quam habet erga Deum dilectionem, multitudinem martyrum in omni tempore premittit ad Patrem . Sed cur, obsecro te, ad  Patrem, nisi ut eterne felicitatis premium statim post mortem consequantur.

Utriusque autem opinioni discipulus Tertulliani Cyprianus hisce totidemque uerbis postea subscripsit: beati satis, qui ex uobis per gloriarum uestigia commeantes, iam de seculo recesserunt, confectoque itinere uirtutis ac fidei, ad complexum et osculum Domini, Domino ipso gaudente, uenerunt . Alibi uero diserte affirmat martyrium esse secundum baptisma, quod nos de mundo recedentes statim Deo copulat. Suum dehinc librum his uerbis absoluit: Si talem persecutio inuenerit Dei militem, uinci non poterit uirtus ad prelium prompta. uel si accersio ante preuenerit, sine premio non erit fides, que erat ad martyrium preparata. Sine damno temporis merces,  iudice Deo, redditur; in persecutione militia, in pace conscientia coronatur . Non dilatam igitur putabat eternam martyrum gloriam et felicitatem. Nonne autem hec adhuc delibauerat ex magistro suo et auctore nostro Tertulliano, qui similiter dixerat martyrium esse secundum baptisma, quo martyres recta ducuntur ad diuinam sedem? Asseruit enim illos inuicta patientia et fortitudine, produci ad experimentum felicitatis, ad occasionem secunde intinctionis, ad ipsius diuine sedis adscensum . Quam uero secundam intinctionem, alibi uti uidebimus, secundum uocat lauacrum quo omnia donantur delicta, et tota Dei gratia redimitur .

 At sicut illius, ita et Irenei non eadem uidetur fuisse de aliorum iustorum animabus sententia. De illis quippe Ireneus hec tradidit. Post corporis mortem, Abibunt, inquit, in inuisibilem locum, definitum eis a Deo, et ibi usque ad resurrectionem commorabuntur, sustinentes resurrectionem, postquam uenient ad conspectum Dei . Neque mirum, queso, tibi sit, si Tertullianus noster, quemadmodum Ireneus incerti ancipitesque in assignandis animarum corpore solutarum domiciliis hereant, nec eodem semper modo loquantur. Non magis etenim certe constantesque fuerunt, sicut alibi annotauimus, aliorum ueterum Ecclesie Patrum sententie .

 Quecunque autem fuerit auctoris nostri de iis opinio, recte contendit, eam non debuisse reiici a gentilibus, quorum fidem, inquit, occupauerunt Elysii campi , ubi defunctorum animas deliciis frui arbitrabantur. uerum enim uero cum hec sententia ei, quam proponit, non sit dissimilis, hec suam, inquit, ex illa duxit procul dubio originem. Nam illud, et alia documenta christianorum, sicut antea probatum est , ethnicorum placitis longe uetustiora sunt. Ethnici ergo a christianis, non uero christiani ab ethnicis, placita sua hauserant, illisque proinde non minorem, quam suis fidem habere debebant.

Ceterum tametsi illud et alia omnia que hactenus  recensuimus, christiane religionis placita opinionibus gentilium philosophorum omnino dissimilia et contraria sint; in his nichilominus philosophis, ait Tertullianus, uocabantur summe scientie, et insignia ingenia : nonne potius, insignia ingenii, siue conspicua ingenii signa et indicia, sed idem plane eorum erit sensus. Quis ergo non mirabitur hec uerissima christia norum documenta, ab ethnicis, nec ratione, nec ingenio carentibus, falsa dici, et ineptas, uti adhuc auctor noster loquitur, presumptiones , hoc est, uanas prorsus, et absurdas in re dubia diuinationes, atque coniecturas?

Fac tamen, quod falsissimum est, eas penitus falsas fuisse: sed nulli profecto noxie erant, imo uero  omnibus utiles et necessarie. Cuncti enimuero, metu eterni supplicii, et spe uite eterne fieri meliores coguntur . Quisquis namque, sicut recte docet Athenagoras, persuasum habet animam cum corpore, simul interituram, , is nullum non facinus audet, . Qui uero credit fore, ut ad uitam excitatus, omnium peccatorum in extremo Dei iudicio reddat rationem, ille uel in minimis delinquere ueretur.

Iniquissimi igitur erant gentiles, qui christianos, horumce dogmatum defensores, non secus ac sceleratissimos, et grauissimorum criminum reos condemnabant. Quamobrem auctor noster sic eos urget et  insectatur: Sed in eiusmodi enim  si utique irrisu, seu irrisione dignum aliquid iudicandum est, non gladiis, et ignibus, et crucibus, et bestiis , idcirco christiani crudelissime trucidandi erant. At certe tantum abest ut in illorum doctrina subsit falsi aliquid; quin miranda prorsus illorum in tot tantisque tormentis patientia ueritatem eiusdem doctrine, et totius christiane religionis, uti haud semel obseruatum est, inuictissime demonstraret. Sed illud plane confirmatur ex sanctis eorumdem christianorum moribus, legibus, et institutis, de quibus nunc agendum est.



CAPUT XII. Ostenditur, qui qualesue fuerint Christiani, quomodo ab ethnicis distincti; ac quam longe puriores fuerint illorum, quam ethnicorum mores, legesque multo meliores ac sanctiores.



ARTICULUS PRIMUS. Qui, quales, et quam multiplicati fuerint Tertulliani tempore christiani, ac quomodo ab ethnicis, quibuscum uiuebant, tunc discernerentur.

Post explicata a nobis asserta a Tertulliano christiane religionis documenta, iam cum illo explorandum est quinam et quales fuerint illorum defensores christiani, ac quomodo cum ethnicis uixerint.  Iuuat itaque illum de se ipso aliisque Christi sectatoribus loquentem audire: Corpus, inquit , sumus, quemadmodum antea scripserat Apostolus: Multi unum corpus sumus in Christo , id est una multorum simul congregatorum societas, congregatio, et communitas. Quo autem modo quaue ratione congregati fuerint, si roges, tibi respondebit: De conscientia religionis , id est, intima certissimaque animi persuasione conuicti ueram esse religionem, quam omnes profitebantur. Ad hec uero coniuncti discipline unitate , seu tradita a Christo una eademque, sed sanctissima documentorum institutione, ac morum disciplina. Denique copulati spei federe , siue federati ac sociati  spe certissima uite eterne, quam illis uerus solusque omnipotens Deus post hanc mortalem uitam promisit.

Quam multiplicatum autem fuerit, ipsa Tertulliani nostri etate, illud christianorum corpus, certiores nos profecto ipse fecit . Tunc enim omnia, ut narrat , repleuerant mundi loca: urbes, insulas, castella, municipia, conciliabula, castra, tribus, decurias, lorum, senatum, palatium, nichilque priuatim ethnicis, nisi sola eorum templa reliquerant . Cum iis igitur ubique uersabantur, in foro, macello, balneis, tabernis, officinis, stabulis, nundinis, et commerciis, de quibus infra dicendum. Simul itaque permixti cohabitabant, militabant, rusticabantur,  mercabantur, mutuoque usu artes miscebant, et operas.

Quamobrem alio ille in libro Scapulam sic affatur: Quid facies de tot millibus  hominum, tot uiris ac feminis, omnis sexus, omnis etatis, omnis dignitatis offerentibus se tibi? Quantis ignibus, quantis gladiis opus erit? Quid ipsa Carthago passura est, decimanda a te, cum contubernales suos illic unusquisque cognouerit, cum uiderit illic fortasse et tui ordinis uiros, et matronas, et principales quasque personas, et amicorum tuorum uel propinquos, uel amicos ? Quid plura? Tantus tunc profecto erat non solum Carthagine, sed ubique terrarum christianorum numerus; ut si tanta uis hominum, ipsa eiusdem Tertulliani adhuc  sunt uerba, in aliquem orbis remoti sinum abrupissemus a uobis, suffudisset utique dominationem uestram tot qualiumcunque amissio ciuium, imo etiam et ipsa destitutione punisset, procul dubio expauissetis ad solitudinem uestram, ad silentium rerum et stuporem quemdam quasi mortui orbis: quesissetis quibus imperaretis. Plures hostes uobis, quam ciues remansissent .

Sed quempiam audire nobis uidemur, qui in aures insusurret ibi aliquam esse Tertulliani exaggerationem. Cui enim, inquiet, probari unquam poterit tantam tunc fuisse christianorum multitudinem? uerum qua, queso, fronte hic ipse Tertullianus publicis in libris, quos non uni tantum Scapule, Carthaginis  presidi, sed Romanis, uel, si uelis, Africe antistitibus imo et nationibus, hoc est, gentilibus omnibus, infestissimis christianorum hostibus, illud tam audacter, nisi id uerissimum esset, asseuerare potuit? Nonne timendum ipsi erat, ne mendacii conuictus, caussa non sine risu et sibilis caderet? Si quis tamen pertinax credere ipsi nolit, fidem certe dare non renuet Plinio secundo, qui de iisdem christianis hec antea ad Traianum Imperatorem scripserat: Multi omnis etatis, omnis ordinis, utriusque sexus etiam uocantur in periculum, et uocabuntur. Neque enim ciuitates tantum, sed uicos etiam atque agros superstitionis istius contagio peruagata est .

Quam sane ob rem ethnici merebant, ait adhuc Tertullianus, tantum esse illorum numerum, ac de  illo palam conquerebantur: Obsessam, inquit, uociferantur ciuitatem; in agris, in castellis, in insulis christianos, omnem sexum, etatem, conditionem et iam dignitatem transgredi ad hoc nomen, quasi detrimento merent . Numquid ergo dices adhuc fictam ab illo aut exaggeratam fuisse hanc gentilium querimoniam? Sed eam alio in libro, ipsosmet ethnicos alloquendo, totidem pene uerbis repetit .

Itaque cum adeo multiplicati fuissent christiani, nullus certe dubitandi locus est, quin cum ethnicis permixti commune cum illis uiuendi genus haberent. Cum illis quippe, ut ait Tertullianus, degentes, eiusdem uictus, habitus, id est, uictus et uestitus, instructus,  eiusdem ad uitam necessitatis . uerum nonne melius, inquiet aliquis, in libro ad Nationes dixit apparatu, id est, cultu et ornatu . At si hec sit nominis apparatus significatio, et instructus ab illo sicut a Cicerone , accipiatur pro ornatu, quomodo ille asseuerare potuit eumdem esse christianorum instructum? Nonne eodem in Apologetico ethnicorum luxum arguendo dixerat: Habitu, uictu, instructu, censu proauis renuntiastis ? Constat autem, ut ipse testatur, longe maiorem fuisse christianorum in his omnibus frugalitatem. Nobis itaque haud egre persuadebitur illum priori loco de rebus locutum esse, que ad sustentandam uitam necessarie sunt, et quibus christiani,  quemadmodum plebeii aut modestiores ethnici utebantur.

At certe quamuis idem esset christianorum et gentilium uictus, et uestitus, eademque in publico uiuendi, atque agendi ratio; ab his tamen christiani distinguebantur, et agnosci facile poterant singulari modestia, patientia, et pristinorum uitiorum emendatione. Neque id incompertum erat gentilibus, quos idcirco auctor noster hisce compellat uerbis: Ea disciplina patientie diuine agere nos satis manifestum esse uobis potest, cum tanta hominum multitudo, pars pene maior ciuitatis cuiusque, in silentio et modestia agimus, singuli forte noti magis, quam omnes: nec aliunde  magis noscibiles, quam de emendatione uitiorum .

Tales igitur tum erant christiani, quorum maior erat, quam gentilium numerus. Nec mirum sane, si tam pium sanctumque uiuendi genus, etsi cum ethnicis permixti, consectarentur; quandoquidem nichil antiquius cariusque habebant, quam iis sanctissimis obsequi legibus, quas nouerant sibi a Deo et Christo domino datas, et omnibus humanis longe prestantiores. Quod quidem iam nobis cum auctore nostro probandum incumbit.



ARTICULUS II. Quantum Christianorum leges perfectione sua atque auctoritate alias omnes a gentilibus latas superent, qua sedulitate obseruarentur ab iisdem christianis qui idcirco botulos cruore distentos, sibi ab ethnicis oblatos, ipso uite periculo, edere recusabant.


Cum religio christiana a uero Deo, eiusque Filio fundata constitutaque sit, omnes procul dubio illius leges perfectissime esse debent. Quamobrem Tertulliani tempore illis christiani eo maiori cura obtemperabant, quo certius nouerant eas esse latas ab omnia uidente, et omnipotente, qui idcirco a nemine prorsus nec falli, nec impune contemni potest. Palam itaque auctor noster uniuersis denuntiat: Innocentiam a Deo edocti, perfectam eam nouimus, ut a perfecto magistro reuelatam, et fideliter custodimus, ut ab incontemptibili dispectore mandatam .

 At sancite a solis hominibus leges ethnicorum plane sunt imperfecte, possuntque ab omnibus impune sperni, labefactari, uiolari: Nam quanta, pergit Tertullianus, siue ut in nostris codicibus legitur tanta, id est, tam parua, et exigua est auctoritas hominis ad exigendum , fidam legum a se latarum custodiam, ut tam facile falli possit, quam ab omnibus contemni. Ea est enim humani ingenii infirmitas, ut nullus homo illa omnia possit preuidere, que ceteris omnibus bona et mala, aut semper mansura sunt. Tanta uero improborum est malitia, ut plurimi penas preuaricatoribus, a quacunque humana lege indictas, haud difficiliter declinent.

Pluribus preterea exemplis Tertullianus ostendit longe perfectiores esse christianorum, quam gentilium leges. Primum enim, quid plenius, inquit ,  est dicere: Non occides; an docere: Ne irascaris quidem . Atque ita in omnibus nostris codicibus et editionibus antiquis: sed priora uerba Rigaltio non placuerunt, scribique iussit: Quid plenius dictum est. uoluit procul dubio purius et emendatius loquentem facere Tertullianum. At si lex humana, inquit iste, prohibet adulterium, lex diuina arcet etiam ab oculorum solitaria concupiscentia . Dixit solitaria, id est, sola, secreta et occulta. Sic Cicero uirtutem solitariam esse non posse asserit, et naturam nichil amare solitarium . Lex itaque diuina non modo adulterium, sicut humana, sed secretam  quoque et occultam oculorum concupiscentiam prohibet.

Ad hec uero, lex humana non maleficium quidem, sed iniurie permittit ultionem: lex uero diuina uetat ipsummet maleloquium, et iniurie uicem reddere . At quantum ea lex humane precellat iam a nobis alibi annotatum est . Non diffitetur tamen Tertullianus bonas esse quasdam hominum leges, sed contendit has desumptas fuisse ex diuinis Moysis aliorumque prophetarum libris, quorum antiquitatem, ut supra uidimus, antea probauerat .

Non solum autem diuine legis maior est, quam  humane perfectio, uerum etiam auctoritas. Deo quippe nichil penitus latet; et uiolate legis sue reos, sicut paulo ante docuimus, eternis pro merito suppliciis castigat . At homini, contra leges humanas agenti, contingit, ut plerumque, ait Auctor noster, in admissis delitescat, uel illas spernat ex uoluntate, uel necessitate delinquendi . Et hec quidem codicum nostrorum et editorum uerba sic immutauit Rigaltius: Ex inuoluntate uel necessitate delinquenti. Sed ibi nulla indicata ullius codicis uaria lectione, obseruat tantum: Ex inuoluntate idem esse ac casu. Quid ergo, si Tertullianus hec uerba, ex uoluntate illis opponat, uel ex necessitate ? Nonne hic illius sensus esse potest: Homo reus plerumque delitescit, quando aut ex uoluntate  sua, aut aliqua necessitate peccat?

Preterea leges humane, inquit, pessumdantur, recogitata breuitate supplicii, ab hominibus non ultra mortem infligendi. Quam ab causam Epicurus, pergit ille, omnem cruciatum doloremque depretiat, modicum quidem contemptibilem pronuntiando, magnum uero, non diuturnum . uerbo autem depretiat ille sepius utitur, quo nichil aliud significare uoluit, quam imminuit rei alicuius pretium uel magnitudinem. Epicuri porro effatum clarius exponit Cicero: Doloris, inquit, medicamenta illa Epicurea tanquam de narthecio promant: si grauis, breuis; si longus, leuis. Alibi  uero: Doloris magnitudinem breuitate consolatur, longinquitatem leuitate. Plura si cupias, Lertium adire poteris, Plutarchum, et alios .

Christiani igitur cum summam legum suarum perfectionem et auctoritatem probe cognoscerent, tanta sedulitate morem eis gerebant, ut periclitari etiam capite mallent, quam aliquid agere, quod cuilibet legi aduersari uidebatur. Ex infinitis autem propemodum exemplis, quibus id euidentissime probari potest, unum nunc sumemus, quod Tertullianus noster memorat . Compertum ethnicis erat uigere apud eosdem christianos eam legem, qua ipsis, ut alibi animaduertimus, animalium sanguine, suffocato, et morticinio erat interdictum. Quamobrem summa ethnici malignitate inter tentamenta christianorum, ait Tertullianus, id est, ut eorum fidem et religionem tentarent, botulos cruore distentos offerebant . Botulus autem, inquit Festus, est genus farciminis, quod propter connexionem a bolis sic appellatur . De illo etiam hec sunt Martialis carmina:

Qui uenit botulus medio mihi tempore brume;
Saturni septem uenerat ante dies. 
Ethnici itaque hos botulos, frustulis carnis, mixtoque  animalium sanguine confectos offerendo, certiores fiebant illos, a quibus reiiciebantur, christiane religionis esse reuera sectatores. Cum uero eos respuerent, palam omnibus faciebant se malle capitis subire periculum quam legibus suis unquam refragari. Neque huic tantum aliisque Dei ac Christi legibus, sed huius etiam consiliis plerisque omnibus, etiamsi iis non obligati, eadem sedulitate parebant. uerum hec unicuique clariora fient ex his, que de illorum moribus a Tertulliano tradita, nunc exponenda sunt.



ARTICULUS III. Tam castos fuisse Christianorum, quam deprauatos gentilium mores: quanta christianorum erga omnes dilectio et caritas; cur se inuicem fratrum nomine appellarunt, ipsisque omnia preter uxores essent communia: quam impune ethnici e contrario sacratiora fraternitatis iura uiolauerint.


Qualis quamque pia et sancta fuerit Christianorum uiuendi ratio, ut Turtullianus noster demonstret, horum, ethnicorumque mores comparat, ac istorum tam sanctos et castos, quam illorum deprauatos ac corruptos fuisse luculenter ostendit. Primum enim christiani, tametsi uitam cum ethnicis eo, quo diximus, modo agerent; tanto tamen caritatis mutuique amoris uinculo coniuncti erant; ut ipsi infensissimi illorum hostes ethnici illud non potuerint non admirari. Quidni enimuero non admirati fuissent, quod optimum agnoscentes, imitari non ualebant?  Quapropter Tertullianus eos ita loquentes inducendo, mutuum horum odium, quemadmodum Christianorum amorem, patefacit. Sic autem ille: uide, inquiunt, ut inuicem diligant  et ut pro alterutro iidem christiani mori sint parati. Ipsi enim ethnici ad occidendum alterutrum paratiores . Quantum autem gentiles sese inuicem oderint, et ad se mutuo occidendos fuerint parati, ex infra dicendis manifestum omnibus fiet.

Tanta uero erat ipsa Christianorum caritas, ut se mutuo, ut iam alibi animaduertimus, . Fratres appellarent non solum ipsius nature iure, quo etiam ethnicorum fratres  erant, sed quadruplici insuper titulo; ac primo quidem, quia unum patrem Deum, ethnicis incognitum, aut ab eis repudiatum agnouerant: secundo, Christi religione inibuti, unum spiritum biberunt sancitatis : tertio, quia de uno utero ignorantie, in qua nondum agnito uero Deo, in tetris idololatrie tenebris tamdiu iacuerant, ad unam lucent expauerunt ueritatis. Obstupefacti quippe erant, quod antea non cognouerint absurdissimos errores suos, nec supremum Deum, quem uel solo, sicuti supra ostendimus , conscientie sue lumine et stimulo uel inuiti omnes agnoscere cogebantur.

Quarto denique titulo sese fratrum nomine compellabant, quia inquit adhuc Auctor noster, ex substantia  familiari fratres sumus . Nam hanc inter se multo amplius, quam fratres germani, partiri solebant. Uno uerbo omnia, ait Tertullianus,  apud ipsos plane erant indiscreta ac communia.

Tum igitur ea sedulo, ut plurimum saltem obseruabant, que de primis Christianis memorie in Actibus Apostolorum proditum legimus: Multitudinis credentium erat cor unum et anima una, nec quisquam eorum, que possidebant, aliquid suum dicebat, sed erant illis omnia communia . De sue etiam etatis Christianis Ireneus hunc scripsit in modum: Illi quidem, Iudei, decimas suorum consecratus habebant: qui autem perceperunt libertatem, id est Christiani, omnia que sunt ipsorum, ad  dominicos decernunt usus; hilariter et libere dantes ea, non que sunt minora, ut pote maiorum spem habentes, uidua illa et paupere hic totum uictum suum mittente in gazophylacium Dei .

Cyprianus tamen Tertulliani discipulus, de iam imminuta illa, de qua adhuc postea, christianorum caritate his uerbis conqueritur: Domos tunc et fundos uenundabant, et thesauros sibi in celo reponentes, distribuenda in usus indigentium pretia apostolis offerebant. At nunc et patrimonio nec decimas damus; et cum uendere iubeat Dominus, emimus potius, et augemus. Sic in nobis emarcuit uigor fidei, sic credentium robur elanguit . Alio autem in libro  rursus proposito primorum christianorum exemplo, non petit a suis, ut patrimonia fundosque suos uendant: sed qui possessor in terris, inquit, reditus ac fructus suos cum fraternitate partitur, dum largitionibus gratuitis communis ac iustus est, Dei Patris imitator est. . Nonne ergo et ipse quoque Tertullianus noster de iisdem loqui uidetur bonorum fundorumque reditibus, quos si non omnes, plurimi saltem christiani cum aliis maxima liberalitate communicabant.

Ab ea uero per quam longissime aberant gentiles, qui propter paterna sua bona fraternitatem omnem dirimebant, atque idcirco magnopere mirabantur, quod nulla, ait iterum Tertullianus, de nostra fraternitate  tragedia exclamat . Quid enim frequentius in tragediis, quam de perfracta ab ethnicis fraternitate exclamationes? At preter ceteras in ea potissimum deprehenduntur, quam Seneca de Atreo et Thyeste composuit. Quis enim nesciat in ea representari fabulam, ab Horatio, Ouidio, aliisque sepius decantatam, qua finxerant Thyestem ab Atreo fratre suo, cuius uxorem stuprauerat, regno spoliatum, datosque ei filios in conuiuio comedendos. De hac enim horribili tragedia Horatius canebat:

Nec pueros coram populo Medea trucidet,
Aut humana palam coquat exta nefarius Atreus. 
At belluis ipsis diriores ethnici hanc tragediam summa  cum uoluptate spectabant.

uerum christiani ab hisce spectaculis, sceleribus, et alienorum bonorum auiditate, ita abhorrebant; ut nichil plane indiscretum, sicut diximus, haberent, preter uxores. Nam in isto, inquit Tertullianus, solo consortium soluimus, in quo solo ceteri homines consortium exercent , suas uidelicet uxores aliis tradendo, aut alias corrumpendo. Sed hec in sequentibus articulis examinabimus.



ARTICULUS Iu. Ostenditur quanta fuerit Christianorum coniugum castitas, et quam certum sit plures in uirginitatis statu ad mortem usque perseuerasse: quantum ab his moribus  abessent ethnici, inter quos Cato, et Socrates suas uxores amicis in matrimonium dederunt.

Qua seueriori lege adulterium sibi interdictum fuisse nouerant christiani, eo maiori cura datam coniugio fidem seruabant. Quamobrem omnes christianos coniuges diligentissima, inquit Tertullianus, et fidelissima castitas . . . . . ab stupris, et ab omni post matrimonium excessu sepiebat . Neque id a nobis nunc fusius probandum, quod ex alibi dictis , atque infra dicendis, nulli dubium esse potest.

At non pauci quidem supra diuinum illud preceptum agere aliquid cupientes, per totius uite sue curriculum in celibatu et uirginitate permanere consueuerant.  Sed audias, queso, Auctorem nostrum, hec suis uerbis enarrantem: Quidam multo securiores totam uim huius erroris, contra coniugii iura, uirgine continentia depellunt, senes pueri , id est, a prima pueritie etate ad summam usque senectutem, et ultimum uite spiritum illibatam conseruabant uirginitatem. uere enim philosophie sectatores, ait Eusebius , Deique cultores uiri, sacre mulieres, et uirginum chori, a Christo didicerant sese etiam per horribiles persecutionum procellas addicere perpetue animi corporisque castitati. De hac autem perpetua plurimorum christianorum castitate et uirginitate disseruimus in superioribus dissertationibus  nostris .

uerum ab hoc corporis castimonia longissime remoti erant gentiles. Non solum enim amicorum, inquit Tertullianus, matrimonia usurpant, sed et sua amicis patientissime subministrant . Duo autem ibi notat uiolate a gentilibus castitatis flagitia. Primum est adulterorum, qui geniales amicorum aliorumque toros contemerabant. At frequentissimum erat illud scelus, in quod Iuuenalis, aliique etiam gentiles pete tam sepe, quam merito inuehuntur. Quapropter Hieronymus: Quidquid tragedie, inquit, tument, et domos, urbes, regnaque subuertit, uxorum pellicumque contentio est .

 Aliud crimen priore non leuius illorum fuit, qui uxorum suarum pudicitiam amicis prostituebant. Duobus autem id probat Tertullianus exemplis, Socratis Greci, et Romani Catonis; qui tamen sapientissimi apud has nationes existimabantur: Nam hi uxores suas, inquit, amicis communicauerunt, quas in matrimonium duxerant liberorum causa, et alibi, id est, altero, sed plane illicito infamique matrimonio creandorum . Plutarchus autem in uita Catonis Minoris narrat se a Thrasea, et hunc a Munatio, eiusdem Catonis contubernali, accepisse Hortensium, amicitia pre ceteris Catoni coniunctum, ab eo petiuisse, ut quam duxerat uxorem Martiam Philippi filiam, ex qua antea plures filios susceperat, et tum adhuc grauida erat, in matrimonium  sibi daret . Amici uero precibus facile uictus Cato, illam ei, presente ac probante Philippo illius patre, concessit. Sed mortuo postea Hortensio, Cato Martiam suam iterum accepit, quam Hortensius bonorum suorum heredem reliquerat. Quamobrem Cesar, uti loquitur Plutarchus, illi : Exprobrauit auaritiam, et in coniugio mercedis acceptionem .

Breuius quidem hisque uerbis Appianus id retulit: Martiam Philippi filiam cum uirginem Cato duxisset, ualde dilectam, et communium liberorum iam matrem, Hortensio cessit amico, liberorum, et fecunde uxoris, quibus eatenus caruerat, cupido, donec ex illo quoque matrem factam domum recepit quasi usuariam . Scriptum quoque a Strabone legimus lege apud Tapyros receptum, ut uiri uxores suas, postquam duos aut tres liberos susceperant, aliis locarent in matrimonio: , Sicut etiam Cato Hortensio roganti Martiam suam nostra etate tradidit, secutus ueterem Romanorum consuetudinem . Nec defuerunt pete, qui hoc Catonis factum suis cecinerunt carminibus, hisque potissimum Lucanus:

Interea Phebo gelidas pellente tenebras,
Pulsate sonuere fores, quas sancta relicto
Hortensi merens irrupit Martia busto,
Quondam uirgo toris melioris iuncta mariti. 
Mox ubi connubii pretium mercesque soluta est,
Tertia iam soboles alios fecunda penates
Impletura datur; geminas a sanguine matris
Permixtura domos. 

Tum deinde describit quomodo rursus Cato post Hortensii mortem illam secundo matrimonio habuerit:

Non soliti lusere sales, nec more Sabino
Excepit tristis comitia festa maritus.
Pignora nulla domus, nulli coiere propinqui:
Iunguntur taciti, contentique auspice Bruto:
Ille nec horrificam sancto dimouit ab ore
Cesariem, duroque admouit gaudia uultu. 

Denique ut Augustinum aliosque missos faciamus, Hieronymus aduersus Iouinianum sic disputat: Duxit uxorem Martiam Cato non uirginem, sed Martia inter  Hortensium Catonemque discurrit et sine Catone uiuere Martia potuit. Et iterum in sequenti libro: Scotorum, inquit, natio uxores proprias non habet, et quasi Platonis politiam legerit, et Catonis sequatur exemplum, nulla apud eos coniux propria est, sed ut cuique libitum fuerit pecudum more lasciuiunt .

Quanquam autem plures fuerint Catonis nomine insigniti, quorum genealogia ab A. Gellio exhibetur ; ex citatis tamen scriptoribus constat illum, de quo agimus, Catonem fuisse Uticensem, qui ideo Minor appellatur; quia Catonis Censorii ex filio, ut ait idem Gellius,  nepos erat. Cur ergo, inquiet aliquis, a Tertulliano nostro Censor uocatur? Enimuero diserte ibidem scripsit: Lenones, manuscripti nostri codices, Lenon est philosophus Socrates, et Censor Cato . Numquid igitur ibi memorie illius , et error est? At huic responderi potest Catonem a Tertulliano non dignitate, sed animo morumque seueritate censorem appellari. Etenim iam citatus a nobis Lucanus canebat:

. . . Hi mores, hec duri immota Catonis
Secta fuit, 
uidelicet stoica. Eo etiam sensu nomen censoris ab Horatio accipitur:

At qui legitimum cupiet fecisse pema,
 Cum tabulis animum censoris sumet honesti. 
Et alibi de arte petica:

. . . Censor castigatorque minorum. 
Cato autem ille, Appiano adhuc teste, habitus fuit uir omnium grauissimus, tenacissimusque propositi, ut qui iustum ac honestum non ex uulgi moribus metiretur, sed rectis ac generosis rationibus, aut sicut Lucanus rursum cecinit:

Iustitie cultor, rigidi seruator honesti. 
At is quantumuis seuerioris discipline predicator, uxorem nichilominus suam Hortensio, amico suo,  contra coniugii iura fidemque, turpi lenocinio collocauit.

Eiusdem criminis Auctor noster Socratem accusat. At certum quidem est ipsum duas simul habuisse uxores: Xanthippen uidelicet, et Myrrhonem, Aristidis cuiusdam filiam, uel ex filia neptem. Quo autem illud pluribus testibus Atheneo, Lertio, Plutarcho, Hieronymo, Cyrillo Alexandrino, Theodoreto demonstratur, eo probatu difficilius est utrum ille Socrates, non secus ac Cato, uxorem suam cum amicis suis reuera communicauerit ? uide autem utrum ad soluendum huiusce difficultatis nodum ea sufficiant, que Cyrillus Alexandrinus et Theodoretus tradiderunt , ductam a Socrate Xanthippen , aliquando uulgatiorem, cum qua clam ille congressus Lamproclem filium suscepit.

De utroque porro et Socrate et Catone addidit Tertullianus: Nescio quidem an inuitas uxores suas amicis suis in matrimonio locauerint. Quo enim pacto fieri potuit ut he due uxores a uiris suis nuptum inuite aliis date sint? Nonne ergo auctor noster ad Lucani uerba allusisse uidetur, quibus Martia Catonem, uti diximus, uirum suum sic allocuta fuisse perhibetur?

 Dum sanguis inerat, dum uis materna, peregi
Iussa Cato, et geminos accepi feta maritos,
uisceribus lassis partuque exhausta reuertor,
Iam nulli tradenda uiro: da federa prisci
Illibata tori, da tantum nomen inane
Connubii, liceat tumulo scripsisse, Catonis
Martia, nec dubium longo queratur in euo
Mutarim primas, expulsa an tradita, tedas. 

Nam ibi quidem postulasse dicitur, ut mortuo Hortensio, in pristinum matrimonium à Catone recipiatur. Sed hanc petitionis sue affert rationem, ut posteri sciant se non repulsam et repudiatam ab ipso Catone, à quo tradita Hortensio fuerat. Ab illo autem tradi potuit nec inuita, nec repugnans. Quia tamen prius dixerat peregi iussa, colligi potest eam contra uoluntatem suam primum reliquisse maritum, et secundum  accepisse. Non male igitur Tertullianus fatetur id sibi esse incertum. Sed utcunque res se habeat, ab hac morum corruptela longe aberant christiani, qui sacra connubii iura, a Deo stabilita, summo semper studio sarta tecta seruabant. Sed quomodo id ille confirmet, in subsequenti articulo, si lubet, examinabimus.



ARTICULUS u. Quomodo Tertullianus demonstret maximam fuisse Christianorum castitatem et gentilium incontinentiam: illos sexum femineum non mutasse, corruptos uero a Socrate adolescentes: Christianos uxoribus suis datam fidem seruasse; Aristippum perdite amauisse Phrynem meretricem, ac Speusippum periisse in adulterio: christianos saluis oculis et ceco animo uidisse mulieres, quas Democritus, ne concupisceret, se excecauit: ethnicos christianam feminam ad lenonem potius, quam leonem damnando, suam prodidisse intemperantiam et Christianorum castitatem.


 Nostrum subsequamur Auctorem, ac uideamus quomodo inchoatam de Christianorum ethnicorum que castitate comparationem prosequatur: Christianus, inquit, ad sexum nec femine mutat . Ita quidem in editione Rigaltii, qui obseruat his duobus uerbis, ad sexum femine, idem esse ac femineum sexum mutat. Sed unde hanc lectionem sumpserit, nec ipse, nec alii eius sequaces nobis indicauerunt. In nostris autem codicibus manuscriptis, aliisque omnibus editis legimus: Sexum nec femineum mutat christianus, hoc  est, ut Apostoli uerbis utamur, masculorum concubitor non est . Nam ibi auctor noster christianos opponit Socrati, de quo hec scribit: Lego partem sententie Attice in Socratem: corruptor adolescentium pronuntiatur. Sed hic adhuc immutatus a Rigaltio Tertulliani textus, qui in nostris codicibus et aliis excusis omnibus sic habetur: Lego . . . . in Socratem corruptorem adolescentium pronuntiatum . Quid ergo ibi absque ullius plane codicis testimonio, et contra concordem omnium librorum fidem mutari debebat? Nonne hoc loquendi modo satis clare et latine exprimitur uerus iste Tertulliani sensus: Ab Atheniensibus ideo latam ex parte in Socratem mortis sententiam; quia non solum deos  negauisse, sed adolescentes etiam corrupisse accusabatur. At certe huius nefandi sceleris non semel postulatur à Luciano, qui illum alicubi fatentem reum inducit ; alibi uero periurii insimulat, ut pote qui iurauerit se cum iuuenibus innocenter uersari ; quamuis Hyacinthus et Narcissus se ab eo turpiter adamatos palam testificarentur. Preterea Atheneus illum arguit flagitiosissimi in Alcibiadem amoris, sicut postea Cyrillus Alexandrinus, et Theodoretus . Quin etiam hi duo posteriores ipsum detestandis libidinibus exarsisse affirmant.

At quibus, inquies, testibus probari potest eum  non modo ob spretos et repudiatos gentilium deos, sed ob hunc quoque nunquam satis exsecrandum adolescentium amorem ab Atheniensibus fuisse condemnatum? Primum habes Platonem, qui memorie mandauit eumdem Socratem à Melito insimulatum, quod preter ius et fas corrumperet iuuentutem, diisque negatis, nouos introduceret. Eadem uero Lertius repetit. uerumtamen Xenophon conatus est eum utroque crimine, ac potissimum primo liberare ; tum quia continentiam summo studio coluit, tum quia hanc uirtutem assidue discipulos suos docebat. Non diffitetur tamen Alcibiadem, quemadmodum Critiam, in illius traditos disciplinam, perditos fuisse adolescentes  ac dissolutissimos, sed non prius, inquit, quam ab illo discessissent.

uerum hec ille maiori forsitan in Socratem propensione, quam ueritatis studio. Si enim ueros esse gentilium deos abitrabatur, et colebat, cur eorum facta et flagitia imitari uerebatur? Deinde uero quamuis ille publicis in scholis continentiam predicauisset; nonne philosophi gentiles, ut alibi diximus , ea consueuerant priuatim et domi agere, que palam et in scholis suis condemnabant? Denique ipse Xenophon negare non potuit Socratem turpissimi in adolescentes amoris accusatum, cuius reipsa reum fuisse plurimi, sicuti ostendimus, persuasum habuerunt. Quis autem facile sibi non persuadebit in late aduersus illum sententie  parte factam esse huius etiam sceleris mentionem?

Preterea christianus, ait auctor noster, uxori sue soli masculus nascitur . Prohibitum siquidem omne impudicitie genus magnopere auersabatur, atque uxori sue, sicut uidimus, fidem semper seruabat. Contra uero inter ethnicos, inquit ille: Noui et Phrynem meretricem, Diogenis supra, recumbentis ardori subantem. In antiquioribus Rigaltio editionibus supra recubantis, ardorem subantem. In nostris uero manuscriptis codicicibus, supra recumbentis ardorem subantem. Ibi autem exagitat Diogenis, Phrynem perdite amantis, plane indomitam libidinem. Scriptum autem ab Atheneo legimus Aristippum a seruo suo increpitum, quod ingentem pecuniam Phryne conferret, que cum Diogene  cynico gratis uolutabatur . De illa autem Phryne famosissima meretrice nos aliquid alibi nec semel diximus .

Posthec uero Tertullianus: Audio, inquit, et quemdam Speusippum de Platonis schola in adulterio periisse . A nobis autem alibi annotatum est hunc Speusippum fuisse Platonis ex sorore, uidelicet Potone, ut ait Lertius, filium, eiusque in Academica schola successorem . At ille, eodem Lertio teste, dicitur , , erat iracundus, et uoluptatibus deditus . Testatum quoque Atheneus fecit illum ab uoluptariis Epicureis,  et Cyrenaicis non procul ab fuisse, eique exprobratum a Dionysio tyranno Lasthenie meretricis amorem . , , . , , , , , . uoluptuarius quoque Speusippus fuit, Platonis successor et cognatus. Itaque Dionysius Sicilie tyrannus in sua ad eum epistola uoluptatis studium reprehendit, auaritiam exprobrat, et amorem Arcadie Lastheneie, que Platonem audiebat. Prius tamen hec Lastheneia ab illo uocatur , Sardicensis, et a Lertio , Mantinea .

Duas porro iste de morte Speusippi refert opiniones , et primam quidem, illum paralysi, merore, ac senio confectum, mortem sibi sponte consciuisse: secundam uero, pediculis efferuescentibus uitam illi ereptam. Cum itaque Tertullianus ait eum in adulterio periisse, non significare uidetur, ut quidam putant, in adulterio deprehensum animam egisse, sed ad suam usque mortem in adulterio uolutatum.

Pergit auctor noster: Christianus saluis oculis feminas non uidet . Sic enim hec in manuscriptis codicibus, et Rigaltii, ac posteriorum editionibus legimus; in editis uero antiquioribus: Christianus saluis oculis feminam  uidet. At facile intelligitur hunc esse Tertulliani sensum: Tametsi christianus saluos sanosque corporis oculos habeat; feminas tamen, quas animo concupiscat, non uidet. Nam ille continuo adiecit: Animo aduersus libidinem cecus est . Nouit quippe latam à Christo legem: Omnis, qui uiderit mulierem ad concupiscendam eam, iam mechatus est eam in corde suo . Itaque ut uerus Christi discipulus huic precepto satisfaciat, saluis, quidem corporeis oculis feminas uidet; sed animo, quo eas concupiscat, cecus et immotus est.

Quanta autem e contrario esset gentilium hominum etiam philosophorum incontinentia, Tertullianus ostendit Democriti exemplo: Democritus, inquit, excecando semetipsum, quod mulierem sine concupiscentia  aspicere non posset, et doleret, si non esset potitus, incontinentiam emendatione profitetur . Sed de hac uoluntaria Democriti cecitate, eiusque caussa potest esse non minima dubitandi ratio. Nam Plutarchus plane penitusque negat illum suos sponte sua ideo exstinxisse oculos, ne animum auocarent, nec sinerent rebus sola mente cernendis immorari . Nihil autem de illius cecitate Cicero certo pronuntiare uidetur: Democritus, inquit, qui uere falsone quereremus, dicitur oculis se priuasse: certe, ut quam minime animus a cogitationibus abduceretur . Si enim ibi, ut quidam opinantur, delendum sit uerbum quereremus, ac legendum falsone, plane de illa Democriti cecitate dubium  et ancipitem se fuisse significat. Quamuis autem uerbum quereremus, ab eo profectum fuerit, alio tamen uerbo dicitur, satis aperte declarat id à se non posse certo affirmari. uerum Aulus Gellius testificatur in historie grece monumentis factam mentionem Democriti, qui se ultro luminibus oculorum orbauit; ut cogitationes animi in contemplandis nature rationibus essent uegetiores, exactioresque . Tum continenter Laberii citat uersus, quibus describit huiusce cecitatis, sibi ab illo concitate, aliam fuisse rationem, quam hoc uersu peta expressit:

Malis bene esse ne uideret ciuibus.
 Hieronymus autem, nemine singillatim appellato, narrat quosdam philosophos sibi oculos eruisse; ne a contemplatione philosophie auocarentur, et totam cogitationem ad mentis puritatem cogerent . Quis autem facile sibi persuaderi non sinet Democritum unum fuisse ex his philosophis, ac forsitan precipuum?

Quamuis itaque quidam de uoluntaria eius cecitate dubitasse uideantur, plures tamen illius testes citauimus. At certe longe pauciores occurrunt, qui eumdem Democritum oculis, ne feminas concupisceret, se ipsum priuasse perhibent. Expendas tamen uelim utrum Sophista Himerius apud Photium illud hisce uerbis non indicauerit:  . uoluntario Democritus morbo corpus affecit, ut potior pars sana esset . Nonne enim hoc generali loquendi modo spontaneam designauit illius cecitatem, qua uoluerat animum, potiorem sui partem, sanare? Utut sit, certe christiani uoluntaria huiusmodi cecitate opus non habebant, qui animo ad concupiscendum ceci, non solum prescriptam lege diuina castitatem summo, studio colebant, sed plurimi etiam, quemadmodum paulo ante dicebamus . toto uite sue tempore in uirginitatis statu perseuerare consueuerant.

Denique Tertullianus recenti adhuc exemplo euincit christianos de seruanda castitate tanto magis sollicitos fuisse, quanto impudentius hec uirtus ab ethnicis  ledebatur. Audi, queso, quibus ille uerbis hos castitatis osores alloquatur, et exagitet: Proxime, inquit, ad lenonem damnando christianam, potius quam ad leonem, confessi estis labem pudicitie apud nos atrociorem omni pena, et omni morte reputari . Quanquam autem nobis incognita sit illa mulier christiana; in dubium tamen nullus reuocare potest, quin ea, paulo ante iniquissimo ac turpissimo iudicio ad lupanar, ubi pudicitia eius expugnaretur damnata fuerit. At non unius tantum mulieris, sed aliarum plurium castitatem improbissimi homines ludibrio habuerunt. Neminem autem esse putamus, qui in Actis martyrum plura illarum exempla non legerit.



CAPUT XIII. Quam absurde ethnici iactauerint pares esse alias philosophorum suorum atque Christianorum uirtutes; ac quomodo Tertullianus tam horum ueras, quam illorum falsas esse demonstret.



ARTICULUS PRIMUS. Quam immeritis laudibus, statuis, et salariis ethnici remunerarunt philosophos, qui sponte sua destruebant deorum cultum, in principes latrabant, non eiiciebant demones, quos secundum deos esse arbitrabantur, tametsi christianos contra ius et fas, propter suum duntaxat nomen, omni suppliciorum genere enecarent.

Non solam Christianorum ethnicorumque castitatem Tertullianus noster, sed omnes utrorumque uirtutes  inter se componit ac horum tam corruptas, quam illorum perfectas esse demonstrat. Eam uero comparationem eo accuratius instituit, quo importunius ethnici clamitare solebant philosophos parem atque christianos profiteri innocentiam, iustitiam, patientiam, sobrietatem . Nam ut plures omittamus, eodem Celsus modo contra christianos disputabat . Nihil noui, aiebat, nichil magni de moribus christiana disciplina attulit, quod cum aliis antiquis philosophis non fuerit commune, et ab eis traditum.

Tertullianus igitur ethnicos id obiicientes generali primum ratione refellit et expugnat. Si iidem, inquit, sint philosophorum ac christianorum mores, eedemque  uirtutes, utrique profecto debent eamdem habere profitende religionis sue facultatem. Cur ergo christiani, non autem philosophi, diis, sicut infra explicabitur , sacrificare aut deierare, aut lucernas meridie uanas proferre  compelluntur? Cur philosophi, pergit auctor noster, deos uestros palam destruunt, et superstitiones uestras commentariis quoque accusant, laudantibus uobis. Tales quippe fuerunt Diagoras, Theodorus, et Nicagoras, de quibus alibi egimus . Sed quia ille adiecit, Laudantibus uobis , magis forsitan indicare uidetur Socratem ab eo proxime, et antea, nomine  suo appellatum, atque Epicurum, eiusque asseclam, et admiratorem Lucretium, atque Ciceronem, a quo gentilium dii in suis de illorum natura libris funditus tolluntur.

Cum uero auctor noster addidit : superstitiones uestras accusant, ad Senecam, quem prius citauerat, haud dubie respexit. Ibi quippe iidem, inquit , estis, qui Senecam aliquem pluribus et amarioribus de uestra superstitione perorantem probatis. Que quidem Senece uerba alibi retulimus, atque infra adhuc suoque loco proferenda sunt.

Quin etiam, quod plerique, ait adhuc Tertullianus , philosophi in principes latrant. In quodam uaticano codice scriptum notarunt  Lacerant: sed minus bene. Nam de industria dixisse uidetur latrant, hocque uerbo perstringere cynicos. imperator siquidem uespasianus, teste Suetonio, Demetrium Cynicum, in itinere obuium sibi post damnationem, ac ut neque assurgere, neque salutare se dignantem, oblatrantem etiam nescio quid, satis habuit canem appellare . Narrat uero Xiphilinus eumdem uespasianum Marciani hortatu in exilium misisse philosophos, propterea quod non tantum Demetrius ille Cynicus, sed alii quoque philosophi multa ignominiosa publice dicerent . Priuatim autem eidem Demetrio non quiescenti scribi iussit; Etiamsi multa agas morte digna, ac iubere  possim te idcirco occidi: . Ego uero canem latrantem non occido.

Neque satis gentilibus fuit huiusmodi philosophos et ferre patienter, et laudare: sed facilius, inquit auctor noster, statuis et salariis remunerabantur . Nonne autem ibi, tacito Socratis nomine, auream illius designat imaginem, quam sicuti superius animaduertit, ipsimet Athenienses, a quibus morte mulctatus fuerat, in templo postea collocarunt. Aliorum uero philosophorum statuas si tibi indicari petieris, audi Iuuenalem indoctos castigantem homines, qui falsam eruditionem, positis in sua quaque bibliotheca philosophorum statuis, et imaginibus, se satis probasse arbitrabantur. En illius carmina:

Indocti primum, quanquam plena omnia gypso,
Chrysippi inuenias. Nam perfectissimus horum
Si quis Aristotelem similem, uel Pittacon emit,
Et iubet archetypos  pluteum seruare Cleanthus. 

Plures porro philosophorum imagines Menagius, in sua Lertiana editione exhibet.

Dabatur insuper philosophis salarium, siue annona et merces, a sale, uti monet Plinius , sic cognominata. Testatum enimuero Capitolinus facit ab Antonino imperatore mandatum, ut rhetoribus et philosophis per omnes prouincias salaria et honores deferrentur . At Lucianus memorie prodidit  constitutum ab imperatore non exiguum salarium, , decies mile nummorum, stoicis, platonicis, epicureis, peripateticis, aliisque philosophis distribuendum, ut iuuentutem docerent. Nonne etiam Augustinus de iisdem philosophis, sicuti et aliis, hec que ad propositum nostrum non parum conducunt, uerba facit ? Nobis ethnici succensent, cum de diis eorum talia dicimus, nec succensent auctoribus suis, quos ut ediscerent, mercedem dederunt, doctoresque ipsos insuper et salario publico et honoribus dignissimos habuerunt.

Qua ergo hi fronte quoue furore christianos quolibet suppliciorum genere torquebant et trucidabant; philosophos uero suos impune ferebant, laudabant,  magnisque remunerabant beneficiis, et premiis, tametsi similes utrorumque mores ac uirtutes similes esse uenditarent. At christiani ethnicis non uirtute pares tantum erant, sed longe sanctiores prestantioresque, quemadmodum inuictissime demonstrauimus.

Unde igitur tanta iudiciorum discrepantia? Quia philosophi, ut recte aduertit Tertullianus, non christiani cognominantur . Ethnici enim non summa sine iniquitate conclamabant christianos ob solum, sicut dictum est, suum nomen publico odio dignos, ac quibuslibet plectendos  suppliciis. Propter suum etenim piissimum uiuendi genus iisdem, quibus philosophi cumulabantur, premiis et salariis, eo digniores erant, quo sepius demones ex obsessorum hominum corporibus solo Christi, uti ostendimus, nullius uero philosophi nomine eiiciebant.

Et certe quomodo demones fugari poterant nomine philosophorum, qui arbitrabantur eos, ut ait adhuc Tertullianus, esse secundum deos, id est, sicuti quidam uolunt, diis proximos, aut ut aliis placet, tanquam deos, habebant. Nam scripsit Cicero: de absente secundum presentem iudicare. Suetonius uero de Claudio Imperatore: Absentibus secundum presentes dabat , hoc est, perinde ac tanquam essent presentes. Sed utraque explicatio in eumdem ferme sensum recidit,  quamuis hec secunda potior uideatur.

Quidquid sit, Tertullianus aperte declarat  philosophos existimasse demones sibi esse superiores ac dominari. Itaque tantum abest ut possent illos fugare, quin ipsis obsequebantur. Nam Socrates, uti auctor noster prosequitur, tametsi Apollinis oraculo, sicut alibi obseruatum a nobis fuit  omnium sapientissimus renuntiatus fuerit, solebat dicere, Si demonium  permittat, ut hoc uel illud faciam . In hac enim et aliis dissertationibus ostendimus quomodo asseueraret sibi a pueritia astitisse demonem, quo nec consulto nec approbante nichil unquam agebat . At is ipso nichilominus idem Socrates moriens precipit gallum gallinaceum Aesculapio prosecari, seu mactari. Sed quia aliquid de ueritate sapiebat, deos esse negauit. Que quidem à nobis alia in dissertatione explicata sunt 

At porro Socrates siue deos agnouerit, siue negauerit, non poterat utique demones, quos sicut alii ethnici, deos aut his proximos esse autumabat, fugare, aut ex obsessorum expellere corporibus. Atqui si facultas tantum beneficium ethnicis prestandi christianis concessa fuit, si meliores erant illorum, quam gentilium mores ac uirtutes, non poterant utique iidem gentiles, nisi contra ius omne et fas, illos  penis tormentisque omnibus enecare, hos uero magnis afficere laudibus ac beneficiis. Sed sequamur adhuc Tertullianum utrorumque uirtutes singulatim comparantem.



ARTICULUS II. Quam absurde Christianis scientia et disciplina equiparentur philosophi gentiles, glorie libidinosi, affectantes se docere ueritatem, quam in sacra scriptura inuentam, captande popularis aure gratia corruperant, et qui a Spartiatis, Thebanis, Argiuis solum uertere compulsi sunt.

Mirum sane quam uana et insulsa ostentatione  ethnici obiectarent parem esse philosophorum suorum, atque christianorum scientiam, disciplinam, et sapientiam . Nam huius, uti citatus a Tertulliano Salomon rectissime docet: Initium sapientie metus in Deum . Et hec quidem uerba desumpta sunt ex Ecclesiastici libro, quem auctor noster, atque alii, sicut alibi ostendimus , Salomoni nominatim tribuunt. Licet autem ei abiudicaretur, non minus uera erat hec sententia. At quomodo philosophi gentiles poterant initium habere sapientie Deum timendo, quem nunquam agnouerunt? Christiani autem eum reuera cognoscebant, ac timebant, atque idcirco hoc prediti erant sapientie initio.

 Preterea hi non solum ex hoc, sed aliis quoque sacre Scripture libris, tanquam diuinis purissimisque fontibus haustam ueritatem hanc sapientiam necessario, ait Tertullianus, consectantur, ut eterne saluti sue consulant . Gentiles uero philosophi ueritatem, inquit, affectant, et affectando corrumpunt, ut qui gloriam captant . Nihil quippe eis magis cordi erat; quam ut nominis, fame, ac uane, glorie celebritatem quoquo modo aucuparentur. Quapropter ab illo postea uocantur glorie et eloquentie solius libidinosi , id est, auidissimi. Alio autem in libro: Philosophus, inquit, glorie animal. Atque hec auctoris nostri uerba Hieronymus haud dubie mutuatus, ipsius sententie  subscripsit: Philosophus glorie animal, et popularis aure atque rumorum uile mancipium . At Lucianus, etsi ethnicus, hos philosophos longe acrius insectatur. Palam quippe asseuerat illos genus esse hominum, , , , , , , , , , . Otiosum, contentiosum, glorie auidum, iracundum, gule studiosum, stultum, fastuosum, contumeliosum, et, ut uerbis Homericis dicam: Telluris inutile pondus . Plura adhuc ille in suo de sectis dialogo , ubi certo se ab omnibus accepisse testatur Epicureos corruptos deliciis ac uoluptatibus; Peripateticos parandis  cumulandisque diuitiis inseruire, et quosdam ex illis immodice contentiosos; Platonicos arrogantes, turgidos fastu nimio, et glorie cupientissimos: , inquit, , . Que quidem huc congessimus ad eorum, que mox Auctor noster dicturus est, anticipationem. Sed de his iam aliquid in superiori dissertatione delibauimus.

Philosophi igitur fraudulenta ueritatis ostentatione prauis opinionibus illam adulterabant, ne patefacta uulgus insanum offenderet, et ut ipsi falsam uane eruditionis gloriam sibi parerent, ac uenarentur. uerumenimuero, in quantum, ait Tertullianus, odium flagrat ueritas, in tantum qui eam ex fide prestat, offendit. Qui autem adulterat, hoc maxime nomine gratiam  pangit apud insectatores ueritatis . Et hec quidem, nec plura in Rigaltii, et subsecutis aliis editionibus. In antiquioribus uero, nec non in nostris codicibus manuscriptis, post uerbum adulterat additum est, et affectat, ac post nomen ueritatis, legitur, quam  illusores, et corruptores inimice  philosophi affectant. Cur autem Rigaltius omnia hec resecauerit, rationem si queras, nullam ab eo datam inuenies. Quid ergo? Numquid obscuriora ea esse putauit, et ideo tollenda? Recte quidem, si ipsius non antiqui Auctoris uerba essent, que supprimendi nullus editor, nisi reddita ratione, ius unquam habuit. At nonne sensum hunc optimum efficiunt? Quantum ueritas odio habetur, tantum qui eam sincere docet,  is alios offendit. Qui autem eam affectando adulterat, hoc ipso nomine eamdem gratiam apud illius insectatores init, quam illusores et corruptores. Quamobrem gentiles philosophi agnitam ueritatem tanquam mimi aliorum dicta, facta, et personas, affectant ac corrumpunt. Dixisse autem Tertullianus uidetur, philosophos affectasse ueritatem non quidem inimice, ut in codicibus manuscriptis scriptum est scribarum oscitantia, qui ex prima littera m duas in effecerunt: sed potius mimice, quemadmodum in alio libro dixit, Mithre militem esse quasi mimum martyrii .

Fatetur itaque ab iisdem philosophis sepius cognitam ueritatem: Quis enim, inquit, petarum, quis sophistarum, qui non de prophetarum fonte potauerit?  Inde igitur et philosophi sitim ingenii sui rigauerunt . Hactenus editio Rigaltiana cum aliis atque etiam manuscriptis nostris codicibus: sed in istis hec, amputata a Rigaltio, adiecta sunt: Ut que de nostris habent, ea comparent illis. uerum si hec Rigaltio, aut errantibus typographis exciderunt, quis maiorem eius diligentiam non desiderabit? Si uero is solus proprio marte ea abstulit, quis audaciam illius poterit excusare? Nam hec ad Tertulliani institutum maxime faciunt. Probandum siquidem susceperat gentiles philosophos christianis scientia omnino prepostere adequari. At illud recte eo demonstrat, quod ut suam cum nostra doctrinam compararent, ex sacro prophetarum fonte hortulos suos, ut Ciceronis uerbis  utamur, irrigauerant . Neque id ualde difficile ipsis erat. Sacra quippe ueteris Testamenti scriptura omnibus ethnicorum commentationibus, uti ipse ait, et nos haud semel ostendimus, est longe antiquior. Plura itaque documenta ex sacris nostris libris, sicut alibi a nobis probatum est, furati sunt, ut christianis pares scientia crederentur .

Ast philosophi illi glorie, ait Tertullianus, et eloquentie solius libidinosi, si quid in sacris Scripturis offenderunt, digestis ex pro instituto curiositatis ad propria opera uerterunt . Sed Rigaltius ibi reluctantibus scriptis editisque  codicibus, deleuit nomen Scripturis, atque illud digestis substantiuum esse, eoque idem ac libris significari suspicatus est. Sed perperam. Etenim adiectiuum est, quod idem sonat ac dispositis et ordinatis, uel explicatis et interpretatis. Primo quippe sensu uirgilius dixit de Sibylla:

Quecumque in foliis descripsit carmina uirgo,
Digerit in numerum. 
id est, inquit Seruius, ordinat, et disponit . Alibi etiam hoc et secundo significatu:

. . . Ita digerit omnia Calchas. 
siue, uti adhuc Seruius interpretatur , numinis commotionem, uel futuri, id est, oraculorum  ordinem pandit, seu ordinat, et disponit.

Deinde Rigaltius hec uerba, ex pro instituto, sic corrigi scribique uoluit, exinde regestum pro instituto, ac tandem addito hoc uerbo regestum, nomen opera nullo codice citato, penitus resecauit. Nobiscum tamen faciunt omnes inediti codices, et ante eumdem Rigaltium editi; nisi quod in his antiquioribus legimus ex improstituto. Sed hoc corruptum uidetur. In subsequentibus autem editionibus sublata fuit prepositio ex, ac scriptum simpliciter pro instituto. Melius quidem, sed definire non audemus que uera sit Tertulliani lectio, donec incorruptus aliquis codex reperiatur.

Sensus tamen eius hic procul dubio esse uidetur: si philosophi ex sacris Scripturis, recte ordinatis et  explicatis, aliquid ueri hauserint, illud pro curiositatis, seu nimie eas male explicandi cure instituto, uerterunt ad propria opera, hoc est, ad falsas uulgi opiniones popularesque errores. Cum enim diuinas esse non crederent, datam sibi putauerunt illas interpolandi, et pro libito interpretandi facultatem. Neque etiam intelligentes earum documenta obscuritate, et Iudaicis umbris obuolui, aspernati sunt illius simplicitatem . Quapropter quod in his certum repererunt, effecerunt incertum, ac uera reiicientes, aut ueris falsa miscentes, interuerterunt. Sed de his plura Clemens Alexandrinus, ut suo loco annotauimus .

uariis porro id Tertullianus probat  philosophorum opinionibus et erroribus de Dei natura, qualitate et prouidentia; de mundi creatione, et diuturnitate; de humane anime natura, quam alii incorpoream, diuinam, et eternam, alii dissolubilem et corpoream esse arbitrabantur, atque de illius post corporis interitum statu, penis, et premiis. Omnes autem uarias hasce illorum opiniones alibi enucleauimus ac discussimus .

Neque in hoc tantum apologetico Auctor noster ita aduersus philosophos gentiles disputat, sed in secundo  etiam ad Nationes libro, ubi adhuc probat philosophice sapientie uanitatem imbecillitatemque apertissime demonstrari ex opinionum uarietate, que non aliunde, quam de ueritatis ignorantia manauit: Etenim licet per curiositatem, inquit, omnimode litterature inspiciende diuinis quoque Scripturis, ut antiquioribus, possint uideri incursasse, et inde nonnulla dempsisse ; simplicitatem tamen eius despicientes, et glorie libidine insuper ducti, inuentam in sacris nostris Scripturis ueritatem immutarunt, et adulterauerunt.

Atque inde et a quibusdam quoque, sicut ille in Apologetico, ait, eiecta philosophia, a Thebanis, a Spartiatis, et Argiuis, dum ad nostra contaminantur . Ita quidem  in Rigaltii posterioribusque editionibus. At in nostris codicibus manuscriptis, et uetustioribus editis: Inde, opinor, et a quibusdam . . . . . . Spartiacis . . . . . dum ad nostra  conantur, subaudiendum imitando corrumpere; sicut dixit poma conantur , supple matura fieri. Cur autem, a quo, ac cuius opera, aut negligentia omissum fuerit uerbum opinor, ac quid ibi noceat, nobis sicut nullus edixit, ita Tertullianeum esse facile aliis persuadebis. Eo quippe sensu alibi utitur hoc uerbo, ubi de re sibi minime dubia disserit.

Ad eiectam uero ab ethnicis philosophiam quod attinet, Atheneus narrat  sophistas, ac duos Epicureos philosophos Alceum at Philiscum urbe sua a Romanis, omnes eiusdem secte oppido suo a Mes seniis,  omnes eiusdem secte oppido suo a Mes seniis, quoscumque etiam regno suo ab Antiocho, ac Lysimacho, et ex Attica publico Sophoclis edicto ab Atheniensibus expulsos, ac tandem philosophiam, atque rhetoricam, a Lacedemoniis admissam non fuisse. Eiusdem uero Atheniensium decreti meminit Iulius Pollux, quod ab eo uocatur . Non dicit tamen illud a Sophocle datum, sed factam duntaxat eius mentionem. uerum Atheneo aperte suffragatur Lertius, qui similiter asseruit conditam reuera ab eodem Sophocle legem qua uetitum fuit, ne quis schole philosophorum, nisi senatu et plebe approbante preesset, secus capite plecteretur . Sed ad propositum nostrum aut nichil aut parum facit  a quo et quomodo ea lex condita fuerit: sufficit sane ut eius iussu reiecta sit philosophia.

Nobis autem A. Gellius exhibet illud, atque etiam aliud senatusconsultum, additque tertium a Domitiano imperante constitutum, quo philosophi non solum Roma, sed Italia quoque interdicti sunt, atque idcirco Epictetum inde Nicomediam secessisse . Mentionem quoque huius edicti Suetonius facit . Sed Philostratus addidit tantum terrorem inde incussum philosophis, ut mutato habitu, alii in Hispaniam, alii in Libye et Scythie deserta confugerint, alii Domitiano sese adiunxerint scelerum consiliarios . Denique  ut plura taceamus, alibi animaduertimus litteris a Clemente Alexandrino mandatum toties grecam philosophiam periisse, quoties a magistratibus prohibita fuit . Ceterum merito philosophi hasce penas propterea dederunt, quod agnitam ueritatem adulterauerint, ac de ueritate, ut ait Tertullianus, disputauerint contra ueritatem . Sed in tot errorum abyssum eos precipitauit ceca humane glorie et aure popularis cupiditas, ac libido.

uerum Christiani, spretis hominum laudibus, ueritatem in sacris Scripturis traditam, necessario, inquit Tertullianus, appetunt et integre seruant, ut qui saluti sue curant . Atque inde aduersus compellatos a se gentiles rite concludit: Neque de scientia,  neque de disciplina, ut putatis, equamur . Nulla igitur magis inequalis ac prepostera comparatio ab ethnicis fieri potuit, quam utrosque scientia et disciplina adequando. Neque potiori iure uenditabant equales paresque esse alias illorum uirtutes, quod iam cum Tertulliano nostro est expendendum.



ARTICULUS III. Quam prepostere gentiles contenderint parem esse philosophorum suorum atque Christianorum probitatem, contra quam Diogenes superbiam Platonis alia superbia conculcauit: summam fuisse Christianorum modestiam, contra quam Pythagoras et Zenon tyrannidem affectauerant; maximam fuisse animi christianorum equitatem, contra quam Lycurgus apocarteresim optauit; seruatam sedulo a christianis fidem, contra quam Anaxagoras negauit hospitibus depositum; miram fuisse christianorum simplicitatem, contra quam Aristoteles a loco suo dimouit Hermiam, et adulatus est Alexandro Magno, atque Aristippus in purpura nepotabatur, et Hippias ciuitati insidias parauit.


Ad morales alias Christianorum atque gentilium uirtutes si nostro cum Tertulliano transeamus, non minus profecto discrimen inter illas, quam supra memoratas, deprehendere est. Si de probitate enimuero, sicut ille loqui amat, seu morum integritate, uel quemadmodum uulgo dicitur, de humilitatis uirtute certetur inter gentiles et christianos, ecce, inquit ille, lutulentis, uel sicut alibi scripsit, cenulentis pedibus Diogenes superbos Platonis toros alia superbia  deculcat . Nonne autem Hieronymus ad hunc Tertulliani locum collineasse uidetur, ubi aiebat Diogenem lutatis pedibus conculcasse Platonis diuitis toros ? Sed ante utrumque Lertius narrat Diogenem dum Platonis calcaret, dixisse , Calco Platonis inane studium, ipsique Platonem respondisse: , : Quantum fastum ostendis, qui nullo tumere fastu uideri cupis! aut ut alii ferunt, dixit Diogenes: , Calco Platonis fastum; cui Plato respondit: , sed alio fasto. Cui autem  Auctor noster dixerit lutulentis, siue cenulentis, aut, ut ait Hieronymus, lutatis, seu luto infectis pedibus, audies ex eodem Lertio ductos ab hoc Diogene discipulos sine calceis , cum ille nudis pedibus niuem calcabat. Quamuis ergo tantam paupertatem palam profiteretur, non minus tamen quam diues Plato superbie et arrogantie uitio inflatus erat.

Superbis itaque illis philosophis Tertullianus rite opponit Christianum, qui nec in pauperem, multo minus in diuitem superbit . Christianis enimuero, fraternitatis uinculo, ut supra animaduertimus, et sanctitatis spiritu coniunctis, omnia preter uxores, communia erant, nullaque de superiore  gradu aut dignitate contentio.

Dehinc uero si agatur, inquit Tertullianus , de modestia, que in animo est continens moderatio cupiditatum, nulla sane institui potest Christianos inter et gentiles comparatio. Nam Pythagoras, uti ille ait, apud Thurios, Zenon apud Priennenses tyrannidem affectant. Litteris quippe a Lertio proditum legimus incensam à Crotoniatis Milonis domum, ubi tunc erat Pythagoras, , Cum eius tyrannidem metuerent . Excitati autem huius incendii, quo uiuum Pythagoram exuri uolebant, ac belli ipsi discipulisque eius illati mentionem Tzetzes et Iamblicus fecere . Quorsum ergo illud incendium et bellum, nisi quia res nouas, ac tyrannidem usurpare moliebatur, aut, ut ait Lertius, hoc alii, ne ille tentaret, reuera timebant? Iam uero obseruauimus Zenonem Eleatem, cum a tyranno Demysio seu Nearcho ad arcanum aliquod haud dubie coniurationis prodendum cruciatibus torqueretur, linguam suam expuisse in tyrannum. Nobis quidem non latet hanc animi fortitudinem Anaxarcho à quibusdam, puta Plinio, et ualerio Maximo, ab aliis Diomedonti tribui. Sed plures alii, a nobis loco proxime memorato laudati, eam Zenoni Eleati adscribunt. Ex iis autem unus est Plutarchus, qui testificatur Zenonem Parmenidis discipulum , uel sicuti aliis, teste Lertio, placuit, natura aut adoptione filium, tantis tormentis a  natura aut adoptione filium, tantis tormentis a Demysio tyranno excruciatum, quia insidias illi parauerat. Philostratus uero: , inquit, , , , , , . Zeno Eleates Nearchi Mysii tyrannidem euertere tentans, deprehensusque, cum uariis suppliciis torqueretur, socios coniurationis minime prodidit: sed quos tyranno fidissimos nouerat, calumniatus, ut morte damnarentur effecit. Ipse autem Mysiam liberauit, tyrannidem in se ipsam errare faciens . Ciues enim, facto repentino impetu, sicut ait Lertius, lapidibus illum obruerunt . Addamus hoc latini Ciceronis testimonium: Zeno Eleates perpessus est omnia potius, quam conscios delende tyrannidis indicaret. Alibi uero illum simpliciter in tormentis necatum tradidit .

Sed quia plures Zenonis nomine appellati sunt, non minima forsitan dubitandi ratio est utrum is quem Tertullianus Zenonem simpliciter nuncupat, ipse sit Zenon Eleates, qui quidem non dicitur affectasse, sed uoluisse potius subuertere tyrannidem. uerum responderi poterit illum dum insidias tyranno moliretur, tum cogitasse de regno illius occupando.  Preterea, cum magna fuerit de huius Zenonis morte opinionum uarietas, quid mirum si Tertullianus, alios secutus, singulare aliquid de hoc Zenone tradiderit? Ceterum si quis alium nobis Zenonem indicet, et certius probauerit tyrannidem ab illo fuisse affectatam, manus illico dabimus. At de Zenone postea adhuc agendum.

Contra autem christianus ab illa regnandi, et in aliorum regna inuadendi cupiditate per quam longissime abest; ut pote qui nec edilitatem, ait Tertullianus, hoc est, nullum magistratum, nullum publicum munus affectat. Aedilis autem, ut post uarronem annotat Festus, initio quidem dictus est, qui diuinarum priuatarumque edium curam gerebat. Sed hoc nomen ad alios magistratus postea translatum est .

Tum deinde Tertullianus, si de animi equitate  hoc est, equa sedati animi constitutione, congrediar, ecce presto nobis est Lycurgus, qui apocarteresim optauit, quod leges eius Lacones emendassent , quemadmodum superius explicauimus. At christianus, uti ait auctor noster, etiam damnatus ab ethnicis suam propter religionem, tum seruata semper eadem animi equalitate, gratias agit, sicut postea ostendemus .

Pergit idem ipse auctor noster: Si de fide, omnibus semper seruanda, christianus cum ethnico componatur,  Anaxagoras depositum negauit hospitibus. Nonne autem ibi alludit adscriptam a Plutarcho historiam Periclis, qui repetundarum, peculatus, atque pecunie, que apud Prytanas deposita fuerat, expense accusatus, ut se purgaret, Anaxagoram trepidans eiecit ex urbe, misitque in exilium . uerum christianus, uti adiecit Tertullianus, extra fidelis uocatur , id est, non solum suis christianis, sed etiam exteris quibuscunque hominibus datam fidem prestat semper illibatam. Plura autem de deposito a christianis fideliter seruando Ambrosius in suis de Ministrorum officiis, alioque in libro disputat, ibique dixit: Nihil interest utrum abiures depositum, an doleas  restitutum. In utroque fidei ambiguum uite periculum est .

Preterea, si de simplicitate, ait Tertullianus, consistam, tanto magis in eam peccat gentilis, quanto magis christianus illam assequi conatur. Nam Aristoteles familiarem suum Hermiam turpiter loco excedere fecit . At Lertio si credimus, Hermias ille eunuchus fuit, et Atarnensium Rex , ad quem cum Aristoteles uenisset, illius amicitiam sibi ita conciliauit, ut impetrauerit filiam eius, siue concubinam, quam adamabat, dari sibi uxorem, sicut alibi a nobis annotatum . In animi autem omnino  grati testimonium Aristoteles fertur immolasse mulieri, ac in illius et Hermie honorem scripsisse hymnum, propter quem impietatis accusatus est  Sed quo hec pluribus testibus confirmantur, eo difficilius probatu cur et quomodo Hermias ab eo aut ex regno, uel ex hac uita eiectus sit. Aristocles enim, eiusdem Aristotelis discipulus, fatetur quidem illum multis calumniis lacessitum, quas confutare ibidem connititur . At nimia haud dubie in magistrum suum animi propensione multa procul dubio dissimulare potuit. Quid igitur, si hec Aristoclis adulatio eo magis Tertulliano suspecta fuerit, quo certius aliunde didicerat lesum ab Aristotele etiam  amicissimum sibi Hermiam. Nam illi opponit christianum hominem, qui nec inimicum suum ledit , ut diuinis, quemadmodum sepius obseruatum est, obtemperet preceptis, quibus iubetur nullum odisse, ledenti uicem non reddere, diligere inimicos, ac pro iis Deum precari.

Pergit ille: Idem Aristoteles tam turpiter Alexandro regendo potius adulatur, quam Plato a Dionysio uenditatur . Quidam uero quibus obscurior hec phrasis uisa est, ibi potitus pro potius legendum esse existimant. Sed frustra, et contra codicum omnium reclamationem. Quid enimuero si aduerbium potius ab auctore nostro sumatur pro citius, prius, siue etiam magis, ita ut illius sensus sit: Aristoteles  Alexandri Magni, sicuti nemo nescit, preceptor, citius magisque turpiter ei adulatus est, quam nequiter Plato a Dionysio tyranno uenditatus fuit. De Platonis autem uenditione alibi disseruimus . Nec minus constat Aristotelem adulatum esse Alexandro, cuius ambitionem, ut alia uitia taceamus, non modo non repressit, sed fouit, et adulationis artificio emolliuit , ait Plutarchus, .

Tum dehinc Tertullianus: Aristippus in purpura sub magna grauitatis specie nepotatur, id est, luxuriose et intemperanter uixit. Memorie autem Lertius mandauit  Dionysium iussisse, ut quodam in conuiuio singuli ueste purpurea induti saltarent : Quod quidem cum Plato recusasset, Aristippus ueste hac prompte sumpta, cepit saltare, hosque quos Gregorius Nazianzenus, et Suidas Euripidis esse affirmant  uersus recitauit:

   . . . .
    .
. . . Neque in sacris Liberi
Sapientum pudica mens umquam corrumpitur.
Adire poteris Gregorium Nazianzenum, qui ibi aliorum philosophorum uitia componit cum Christianorum uirtutibus . Porro autem de eodem Aristippo, sed tacito eius nomine, Tertullianus noster alibi: Audio, inquit, et in purpura philosophatum  .

Demum ille adiecit: Hippias dum ciuitati insidias disponit, occiditur: hoc pro suis, omni atrocitate dissipatis, nemo unquam tentauit christianus. Mirum sane quam corruptum sit in manuscriptis codicibus Hippie nomen. In duobus siquidem nostris antiquioribus legitur Icthidias, in duobus recentioribus Colbertinis Icthiclias, in quibusdam aliis Hidias, quod proprius accedit ad illud Hippias, in editis exhibitum. At de Hippia nostrum auctorem reuera intelligendum esse confirmari sane potest his Ciceronis uerbis: Nefarius Hippias, Pisistrati filius, qui in Marathonia pugna cecidit, arma contra patriam ferens . Plura autem de illo Herodotus,  Pausanias, Suidas, et alii . Sed non adeo certum est hunc ipsum esse, de quo tanquam philosopho Tertullianus loquitur, nisi eum philosophie operam dedisse probaueris.

Alius ab eodem Suida memoratur Hippias Sophista et philosophus, Hehesidami discipulus, qui animum sua sorte contentum esse docebat. Nonne autem is est, qui a Cicerone, ut alibi diximus , plurimum laudatus, gloriabatur nichil esse ulla in arte quod ipse nesciret? Sed si hic philosophus fuit, nobis certe neque Cicero, neque Suidas, qua morte obierit, indicarunt. uero itaque similius pluribus haud dubie uidebitur factum a Tertulliano de priore Hippia sermonem, nisi huius philosophi  nomen in eius textu ab oscitantibus librariis fuerit corruptum.

At certo certius est quod ille addidit nichil unquam contra patriam suam attentatum a christianis, tametsi omni atrocitate suppliciorum, sibi ob religionem suam inflictorum, dissipatis, seu laceratis et enecatis . A Christo namque edocti, columbarum simplicitatem imitabantur, neminemque ledentes, de omnibus studebant bene mereri, et iis etiam, qui illos tanta crudelitate trucidabant.

Quis autem iam facile non cernit quam recte Tertullianus  post institutas inter philosophos gentiles et Christianos comparationes, his uerbis concludat:  Adeo quid  simile, supple habent, philosophus et christianus? Grecie, ubi potissimum philosophi floruerunt, et celi, id est, ueri Dei et Christi discipulus? Quid philosophus fame negotiator, siue glorie animal, ut paulo ante dictum est, et Christianus uite  negotiator? Quid philosophus uerborum tantum, et christianus factorum operator? Quid Christianus rerum edificator, et philosophus destructor? Quid philosophus amicus, Christianus inimicus erroris, commune habent? At Rigaltius propria auctoritate hec posteriora uerba resecauit. Tum deinde in codicibus nostris ineditis, et editis uetustioribus: Quid ueritatis interpolator, et integrator, et expressor, et furator eius et custos. Rigaltius uero hec ita immutauit:  interpolator erroris, et integrator ueritatis; et furator eius et custos? Sed quia emendatio illa nullius codicis fide nititur, ab illo haud dubie facta est; quoniam illa uerba obscuriora, nec satis elegantia uidebantur. Quid tamen prohibet quominus qualia in codicibus nostris descripta sunt, genuina esse dicantur, hicque sit eorum sensus: Philosophus est ueritatis, in sacra nostra Scriptura tradite, interpolator, quia errores suos interponendo, nouam ei formam dedit: est etiam furator, quandoquidem, ut sepius diximus, plura ex illa decerpsit, ac corrupit. Christianus autem ueritatis est integrator, et expressor et custos; quia illam integram exhibet, exprimit, et custodit. Neque porro Rigaltius ibi manus suas continuit, sed abstulit adhuc hec subsequentia uerba:  Antiquior omnibus ueritas, ni fallor. Quo autem iure hec dempserit, ex audacioribus aliis eius correctionibus satis intelligitur. Nobis porro sufficiat annotasse uarias textus Tertulliani lectiones, ac quam recte asserat longe prestantiorem esse Christianorum quam philosophorum doctrinam, moresque illorum, quam quorumlibet ethnicorum, castiores et sanctiores. Iam uero de his comparationibus in nostra ad Minucii Octauium dissertatione egimus .



CAPUT XIu. De Christianorum ieiuniis, penitentie operibus, precibus, et solemni diei dominice festo, ac quanta in iis omnibus illorum et gentilium differentia.



ARTICULUS PRIMUS. Quam longa et horrida fuerint ieiunia Christianorum: quantum ab hac abstinentie seueritate abessent conuiuia et cene Megarensium, tribuum, curiarum, ac decuriarum, Herculanarum decimarum, polluctorum, Apaturiorum, Dionysiorum, Atticorum mysteriorum, Serapicarum cenarum, ubi de sparteolis et infamibus parasitis.


Ceteras inter Christianorum uirtutes maxime emicuit tam sedula, quam dura ieiuniorum obseruandorum cura et sollicitudo, qua non minus, quam aliis uirtutibus, ab ethnicis discrepabant. Sepe enim sepius ac publicis in calamitatibus, diuinam misericordiam non pro se tantum, sed suis etiam pro inimicis,  non perfunctoria, sed durissima rigidioris ieiunii obseruatione exorare conabantur. Audias uelim ipsummet Tertullianum: Nos, inquit, ieiuniis aridi, hoc est, confecti et arefacti, quippe qui non aliis cibis quam aridis tum uescimur. Nam ille alibi seras, ait, uel aridas escas, ac paulo explicatius, xerophagias obseruamus, siccantes cibum ab omni carne, omni iurulentia, et auidioribus quibusque pomis, ne quid uinositatis uel edamus, uel potemus, lauacri quoque abstinentiam congruentem arido uictui .

Quis autem aridus ille cibus, et que esca arida sit, si ab Epiphanio postules, tibi respondebit non aliam esse, nisi panem, sal et aquam. Per totos autem  illos ieiunationum, uti ille loquitur, et xerophagiarum dies fas Christianis non erat hosce cibos, quantumuis parum esculentos et suaues, quouis diei tempore pregustare ; sed ab omni, ait adhuc Auctor noster, uite fruge, seu quocumque cibo dilati , hunc nonnisi sero ac sub noctis initium sumebant. Neque horum uerborum hec nostra est explicatio, sed ipsius, qui alibi apertissime dixit: Abstinentes ab eis, que tamen, quemadmodum heretici quidam, non reiicimus, sed differimus , atque ita ieiunia nostra in uesperum producimus. Quinimo Christus, teste Eusebio, sectatores suos docuerat ad multos dies cibo et uino lubentissime abstinere, durum ac seuerum  agere uiuendi genus, atque immensam non modo uirorum, uerum etiam mulierum multitudinem eo impulerat, ut spretis corporum alimentis, diuinarum potius lectionum rationalem cibum appeterent . Quid mirum igitur, si hi ab eodem Tertulliano nostro dicuntur omni illa continentia expressi , id est, ita exhausti ut deficerent corporis uires?

uerum ab hac Christianorum frugalitate, ciborum abstinentia et ieiuniis plane penitusque dissidebant cene ethnicorum, profusis sumptibus apparate, immoderata conuiuia, compotationes, comessationes, helluationes. Primum enim Megarensium intemperantia, ait Tertullianus plane redarguitur hoc Diogenis  dicto: Megarenses obsonant, quasi crastina die morituri; edificant uero, quasi nunquam morituri . Sed si Lertio fidem habeas, Agrigentinos Empedocles ; si Aeliano, hos ipsos Plato ; si Plutarcho, Rhodios Stratonicus hoc conuicio uerberauit . At illud a pluribus, et de pluribus dici ac repeti potuisse quis inficiabitur? Quicumque porro fuerint hi populi, a Christianorum sobrietate et ieiuniis perquam maxime alieni erant.

At non de illis procul dubio, sed de pluribus aliis hoc Auctor noster subiunxit: Tot tribubus et curiis et  decuriis ructantibus , uidelicet cibum potumque nimium, qui non potuerat in stomacho digeri, exhalantibus, acescit er. Sed numquid, inquies, id sine magna hyperbole ab ipso scribi potuit? Quid autem, amabo te, uetat quominus id dici possit de publicis conuiuiis, que in magnis quorumdam dierum, ac presertim imperatorum solemnitatibus in foro, plateis publicis, uicis, et urbium compitis instrui solebant? Tunc enim singule, ac tote urbes exhibebant, ut infra uidebimus, tabernarum et popinarum speciem. Quid ergo mirum si tanta multitudine hominum, cibos indigestos et immoderate sumptos exhalantium, ructibus er acesceret? Turnebus itaque nomine curiis frustra designari putabat ea conuiuia, que in ipsa curia a Curialibus  dabantur . Nam Tertullianus de illis publicis conuiuiis haud dubie intelligendus est.

Tum ille postea: Saliis, inquit, de quibus nos alibi egimus, cenaturis creditor erit necessarius ; quia nullus par erat impensas illorum derepente soluendo. Si tamen nobis non credas , idque tibi uelis probari, audi hec Festi uerba: Salios a saltando dictos, quibus per omnes dies, ubicumque manent, quia ample ponuntur cene, si que alie magne sunt, saliares appellantur . Quocirca canebat Horatius:

Nunc est bibendum, nunc pede libero
Pulsanda tellus, nunc saliaribus
   Ornare puluinar deorum
    Tempus erat dapibus, sodales. 
Dapes quippe saliares uocat opimas, exquisitissimas, magnisque sumptibus comparatas, quibus onerabatur puluinar deorum, et posthec a Saliis uorabantur. Eam sane ob caussam Claudius imperator, uti narrat Suetonius: Ictus nidore prandii quod in proxima Martis ede apparabatur, deserto tribunali, descendit ad sacerdotes, unaque discubuit . Apuleius uero ait equum suum tanta hordei copia saturatum fuisse, ut saliares se cenasse crederet .

Salii autem erant sacerdotes Herculis, de quo Tertullianus hec subnectit: Herculanarum decimarum, et polluctorum   sumptus tabularii  supputabant . Pollinctores uero ungebant corpora mortuorum et funus curabant. uerum Tertullianus non uidetur de his fecisse sermonem. Melius ergo scriptum est polluctorum, uti confirmari potest his, qui huic loco non parum lucis preferunt, Plauti uersibus:

Huc uenisse iam opus est quantum potest
Uti decumam partem Herculi polluceam. 
Gentiles enim decimam bonorum suorum partem, uti Auctor noster superius dixerat, Herculi consecrabant, imponebantque in eius aram, ac postea splendide  epulabantur. Unde idem Plautus: Obsonate, inquit, pollucibiliter . Festus uero: Pollucere merces . . . . . far, polenta, uinum. Herculi autem omnia esculenta pollucebant , siue decimam partem offerebant. De illa autem Herculis decima, sacrificio, et epulo uidesis uarronem, Plutarchum, Macrobium, qui et pollucibilem cenam appellat . Quantis porro sumptibus pararetur, tabularii supputabunt, qui uidelicet ciuitatum et prouinciarum rationes computabant, uti liquet ex codice Theodosiano, ubi unus est de tabulariis titulus. Auctor itaque noster significat tantos fuisse harum cenarum sumptus, ut  soli publici tabularii, computandis maximis expensarum summis assuefacti, illos numerare uix possent. Potior igitur est hec lectio, quam stabularii, hoc est, caupones et tabernarii, qui in cauponis suis sumptus, siue magnos siue paruos, ab epulantibus factos, computare facilius consueuerant.

Prosequitur Tertullianus: Apaturiis, Dionysiis, mysteriis Atticis coquorum delectus indicitur . autem solemnis dies festus erat, qui ab Atheniensibus quotannis mense octobri per tres dies celebrabatur. Primo autem die, tribules siue sodales huic solemnitati adscripti simul opipare cenabant. Secundo die, sacrificabant Ioui et Minerue. Tertia tandem die, pueros et puellas in curiis inscribebant. Memorie  autem Herodotus prodidit Homerum, ad hanc cenam a sodalibus inuitatum, mensis reuera accubuisse. Sed alibi idem historicus huius festi adhuc meminit , de quo preterea Pollux, Suidas, Petrus Castellanus, Ioannes Fasoldus, atque in primis Ioannes Meursius .

Dionysia, seu festa erant ab Atticis, mense octauo, in Dionysi, seu Bacchi, honorem celebrata, que et Bacchanalia cognominabantur. Hec autem Dionysia et Attica mysteria nuncupauit Tertullianus; ut significaret eadem esse festa quibus Athenienses cenas apparabant, tanta copia ciborum delicatissimorum, ut ad hos conficiendos coqui peritiores seligerentur.

 Ad Romanos autem, Serapidis festa pari sane uel maiori etiam cenantium intemperantia celebrantes, sic reuertitur: Ad fumum cene Serapice sparteoli excitabuntur . Sparteoli autem quoddam genus erat militum, qui Rome in urbis tutelam, ut ait uetus Iuuenalis interpres, cum hamis et aqua, quibus ignes restinguerent, uigilias agebant . Sic uero cognominabantur a tunicis et calceamentis, sicut nonnullis uisum, uel potius a uasis sparteis, quibus aquam ferebant. At Suetonius, si Casaubono fides, ilios ab Augusto imperatore institutos hisce uerbis declarauit: Aduersus incendia excubias nocturnas uigilesque commentus  est . Quis uero facile non intelligat Tertullianum de his agere, qui, cum plebeii uilesque homines essent, noctuque per urbem ambularent, ad fumum cene opipare festo Serapidis instructe excitabantur, et ad eam accurrebant? Porro autem hec festa et sacra Serapia, seu Serapida, uel Serapidis siue Isidis appellata, solebant mense aprili celebrari. Sed de his in superioribus dissertationibus a nobis actum est .

Sparteolis peiores procul dubio erant parasiti, omnium mensarum turpissimi assecle, qui affectant, inquit Auctor noster, ad gloriam famulande libertatis sub auctoramento , id est, quemadmodum ex Cicerone, Suetonio  aliisque colligitur, quasi stipendio, pretio et mercede uentris inter contumelias saginandi . Alio autem in libro eos uocat uentris operarios, quos patientia a diabolo inspirata contumeliosis patronis subiectione libertatis addicit . Sed hanc ignauissimorum hominum gentem pre ceteris graphice Terentius depingit, quem si adire te non pigeat, quod in Tertulliani uerbis obscurum inuenies, explicatum habebis .

Ab his utique omnibus adeo intemperatis ac libidinosis ethnicorum cenis et conuiuiis penitus abhorrebant Christiani, qui corpus suum tam longis durisque, sicut diximus, ieiuniis macerabant, et quorum  cena omnino frugalis et modestissima erat, uti postea ostendemus.



ARTICULUS II. Quam diuersa fuerunt penitentialia Christianorum ac gentilium opera, quibus illi celum inuidia utndeunt, tundebent, hi uero impiis superstitionibus uerum Deum semper irritabant.

Satis Christianis non fuit non solum publicis in calamitatibus, sed alis aliis etiam diebus tam seuera austeraque ieiuniorum obseruatione iram Dei placare; sed in sacco etiam, ait Tertullianus, et cinere uoluntantes , inuidia celum tundimus . Tum itaque Deum exoraturi, sese uolutabant in  sacco et cinere, non secus atque alii, qui publicam ob scelus graue aliquod in Ecclesiis penitentiam agebant. Horum enimuero disciplina, sicut alibi Auctor noster tradidit, de ipso habitu, atque uictu, mandat sacco et cineri incubare, corpus sordibus obscurare, animum meroribus deiicere . Et paulo post: Extra letitiam oportet diuersari, in asperitudine sacci, et horrore cineris, et oris de ieiunio uanitate . Et certe Cyprianus lapsos ad penitentiam his uerbis adhortatur: Orare oportet impensius et rogare, diem luctu transigere, uigiliis noctes ac fletibus ducere, tempus omne lacrymosis lamentationibus occupare, strate  solo adherere, cineri, cilicio , et sordibus uolutari . At non solum criminis alicuius reos, sed alios quoque huiuscemodi penitentiam egisse patet ex una Celerini edita inter Cyprianicas epistola, qua lapse sororis sue crimen sic se deflere testificatur: Pro cuius factis ego in letitia Pasche flens, die ac nocte in cilicio et cinere lacrymabundus dies exegi, et exigo usque in hodiernum .

Ceteri itaque Christiani, etsi nullius sceleris conscii, publicorum tamen penitentium actibus atque habitu, inuidia, inquit Tertullianus, celum tundebant . Si quid autem nomen inuidia obscuritatis ibi habeat, huic lucem aliquam afferre possunt ea, que de ipsismet ethnicis  alibi tradidit: Apud quasdam colonias annuo ritu saccis uelati, et cinere conspersi, idolis suis inuidiam, supplicem obiiciunt . . . Niniuiticum credo iustitium. De sanctis uero martyribus nostris: Clamant ad Dominum inuidia anime martyrum sub altari: Quonam usque non ulcisceris, Domine, sanguinem nostrum de incolis terre?  Illorum etiam cicatrices uocat inuidiosas apud Christum, quia uicisse cupierunt . Quin etiam de semetipso similiter dixit: Malo inuidiam ei, Deo uidelicet, facere per uoluntatem ipsius pereundo, quam bilem, per meam eradendo . Quid plura? Statius ubi mortem patris deplorat, hec cecinit:

 Maior certe alios superos et tartara pulsem
Inuidia. (Stat. lib. IX Syluar. in patris Epiced.
Rursum autem in filii Epicedio:

. . . . . Nonne horridus ipsos
Inuidia superos iniustaque tartara pulsem?
Nonne gemam te, chare puer? 
At sane constat nomen inuidie iis omnibus in locis non communi illius significatu accipi pro odio et maleuolentia, aut de prosperis cuiuspiam rebus dolore. Nam ista in Deum nec cadunt, nec iis tangitur, aut excitatur ad misericordiam. Et certe Cicero fatetur ambiguum esse nomen inuidie: Quod uerbum, inquit, ductum est a nimis intuendo fortunam alterius, ut est in Menalippo:

 Florem quisnam liberum inuidit meum?
Male latine uidetur, sed preclare Actius: ut enim uidere, sic inuidere florem rectius, quam flori dicitur. Nos consuetudine prohibemur: peta ius suum tenuit, et dixit audacius . Quid ergo si Tertullianus nomen inuidie eodem, atque Actius, sensu acceperit, pro intuitu, uisu et aspectu miseri status et habitus penitentium christianorum, qui eo diuinam misericordiam tangere, ac commouere connitebantur ?

Negare autem non possumus ab ethnicis quoque acta quedam in publicis calamitatibus penitentie  opera, quibus deos suos flectere, et illos sedari posse arbitrabantur. Tum enim aquilicia, nudipedalia, populo denuntiabant, deponebant magistratus et dignitatum suarum insignia, aliaque agebant, de quibus omnibus infra agemus . Sed factitium Iouem, aliosque qui dii non erant, perperam inuocabant et precabantur. uerum etenim Deum impiis illis actibus et superstitionibus irritantes, nichil procul dubio ab eo, sicut nec a falsis diis suis, poterant impetrare.



ARTICULUS III. Quo Christiani modo Deum precarentur sine monitore, expansis ad celum manibus, capite nudo, anima innocente, atque ad orientem conuersi, quamque dissimili ratione ethnici deos suos, ac Perse solem adorarent.

 Christiani his, que retulimus, horridis penitentie laboribus, non solum publicarum calamitatum tempore, sed singulis etiam, et statis presertim diebus, Deum et pro se et pro aliis orabant, sine monitore, uti ait Auctor noster, sed de pectore intimo . Data autem opera dixit, sine monitore; quia mos ethnicorum erat, ut aliquis omnibus qui precabantur preiret uoce, eosque premoneret. Ad hunc uero morem quidam referendos censent hos Statii uersus:

Hinc tibi uota patrum credi, generosaque pubes
Te monitore regi, mores et facta priorum
Dicere. 
 Sed ibi non agitur de ullis precibus monitore aliquo preeunte recitatis. Ad eas autem propius accedit his Plinius uerbis: uidimus certis precationibus obsecrasse summos magistratus: et ne quid uerborum pretereatur, aut preposterum dicatur, de scripto preire aliquem, rursusque alium custodem dari qui attendat, alium uero preponi qui faueri linguis, id est tacere, iubeat . Si quis tamen obiiciat hic de prestigiis, tumque prenuntiatis uocibus sermonem institui, is certe negare nequibit Plutarchum de solemnibus gentilium precationibus loqui, ubi monitos nos facit a Numa Pompilio preceptum fuisse, ut cum magistratus et sacerdotes aliquid rei diuine faciunt, antecedat preco, ac magna uoce clamet: Hoc age:  , . Iubebat autem ea uoce, inquit, omnes rebus diuinis esse intentos, nec ullo opere aut negotio interpellari. Huc accedit Iuuenalis qui de femina Ianum uestamque, ut Pollio uinceret, rogante hec cecinit:

. . . Stetit ante aram, nec turpe putauit
Pro cithara uelare caput, dictataque uerba
Protulit, ut mos est. 
Adi, si uacat et lubet, Brissonium in suo de Formulis libro . uerum Christiani talem non admittebant monitorem; quandoquidem non ore tantum et labiis, sed de pectore,  atque intimo sinceroque cordis affectu Deum precabantur.

Preterea orabant celum suspicientes et manibus, inquit Tertullianus, expansis, uel quemadmodum alio in libro loquitur: Nos uero non attollimus tantum, sed etiam expandimus e Dominica passione modulatum , hoc est, in Christi cruci affixi modum ac formam. De hoc autem precandi more alibi disseruimus . At quia ethnici etiam eodem modo deos suos, sicut adhuc ostendimus, precari solebant; ideo Auctor noster post hec uerba, expansis manibus, adiecit, quia innocuis . Gentiles enim manus impietatis, idololatrie, aliisque criminibus  pollutas; Christiani uero suas non minus, quam pectus et animum, mundas plane et puras ad celum precando tollebant.

Quinetiam ipsi insuper orabant capite nudo, ait adhuc Tertullianus, quia non erubescimus . Ibi autem illos opponit adhuc gentilibus, quibus uelato capite orare ac sacrificare mos erat. Audi, queso, de hoc ritu uirgilii carmina:

Quin ubi transmisse fuerint trans equora classes,
Et positis aris, iam uota in littore solues,
Purpureo uelare comas adopertus amictu,
Ne qua inter sanctos ignes in honore deorum
Hostilis facies occurrat, et omnia turbet.
Hunc socii morem sacrorum, hunc ipse teneto,
Hac casti maneant in relligione nepotes. 
Quos quidem in uersus hec Seruius obseruat: Sane  sciendum sacrificantes diis omnibus capita uelare consuetos ob hoc, ne se inter religionem aliquid uagis offerret oblutibus, excepto tantum Saturno, ne numinis imitatio esse uideretur, et Herculis in templo suo, quia et ipse capite operto est, uel quia he are ante aduentum Aenea a Iunone et Euandro consecrate sunt . Ea autem exceptio satis probat hunc fuisse gentilium ritum et morem, quem etiam deos salutando et orando obseruabant. At de illo plura Brissonius, quem adire poteris .

Christiani itaque e contrario orabant nudo capite, quia dictum ab Apostolo nouerant: Omnis uir orans aut prophetans uelato capite, deturpat caput suum . At cur Tertullianus,  inquiet aliquis, non hanc Apostoli attulit rationem, sed quia, uti ait, non erubescimus? Nos itaque huic respondebimus hanc ab eo datam uideri, quia ad propositum suum maxime conducebat. Christianos enimuero gentilibus ibi, ut diximus, opponit. At hi, sicut ibidem subiecit, falsis diis sacrificando, quemadmodum precando, afferebant post omnia inquinamenta etiam conscientiam spurcam , et omni scelerum genere coinquinatam, ob quam si quid pudoris reliquum eis fuisset, perpetuo debebant rubore suffundi. Contra uero Christiani Deo suo omnipotenti offerebant orationem de carne pudica, sicut paulo ante notabamus , de anima innocenti, de Spiritu Sancto profectam  , quomodo a nobis in superioribus dissertationibus fusius explicatum fuit . Tantum itaque abest ut Christiani sic Deum precantes erubescerent; quinimo: Nos ad Deum expansos, ait Auctor noster, ungule fodiant, cruces suspendant, ignes lambant, gladii guttura detruncent, bestie insiliant: paratus est ad omne supplicium ipse habitus orantis christiani ; qui nec religionem suam profiteri, nec Deum precari erubescebat. At non tantum capite nudo, sed prostrato etiam corpore, sicut alia in dissertatione ostendimus , palam et publicis in synaxibus preces suas fundebant.

Ad hec uero hi ad orientem, aut quemadmodum  Tertullianus loquitur, ad orientis regionem conuersi, Deum precabantur . Neque mos ille, de quo alibi disputauimus , incognitus fuit ethnicis, qui solebant eodem quoque modo, sed plane penitusque peruerso precari. Quamobrem Auctor noster illos ipsos hisce uerbis compellat: Plerique uestrum affectatione aliquando et celestia adorandi, ad solis ortum labia uibratis . Eadem ille in primo ad Nationes libro repetit . Testem huius moris si requiras, uirgilium audire poteris, hec de Aenea canentem:

Surgit, et etherei spectans orientia Solis
Lumina, rite cauis undam de flumine palmis
Sustulit, et tales effundit ad ethera uoces.  
Et alio in libro de aliis sacrificia facientibus:

Illi ad surgentem conuersi lumina Solem,
Dant fruges manibus salsas, et tempora ferro
Summa notant pecudum, paterisque altaria libant. 
Seruius autem in hos ultimos uersus illud animaduertit: Non utique nunc surgentem solem dixit; iamdudum enim dies erat: sed disciplinam ceremoniarum secutus est, ut orientem spectare diceret eum qui esset precaturus . Quamobrem Latinus Pacatus initio panegyrici, quem Theodosio, eoque presente, pronuntiauit: Diuinis rebus operantes, in eam celi plagam ora conuertimus, a qua lucis exordium est . Denique ut  plures missos faciamus, Ouidius de dea Pale canebat:

His dea placanda est, hec tu conuersus ad ortus
   Dic quater, et uiuo perlue rore manus. 
At tametsi fuerit communis ille christianorum gentiliumque ritus, aliis tamen rationibus hi deos suos, illi uero Deum unum et uerum ad orientem conuersi orabant; gentiles enim, ut notat Tertullianus, affectatione profecto pessima aliquando etiam celestia adorandi . Res igitur celestes, stellas, nimirum, ac planetas cum adorarent, deosque esse opinarentur, idcirco ad solem, illorum  omnium maximum et primarium, orantes sese conuertebant.

At Christiani longe diuersis rationibus hunc in modum precabantur; ac potissimum quia ad paradisum, unde eiecti fuerunt, et ad solem iustitie Christum Dominum respicere debebant. Alias uero plures ex uariis scriptoribus cardinalis Bona retulit, quas in eius libris legere promptum est, nec huc congerere necessarium . uerumtamen Origenes, sicuti alibi obseruauimus , ingenue fatetur huius ritus satis ualidam rationem non posse proferri. Nemini tamen facile persuadebitur illum a Christianis nullam ob causam receptum, qui ita publico et unanimi omnium consensu obseruabatur, ut  nec ipsismet ethnicis incompertus fuerit. Nam hinc quidam ex illis suspicabantur corporeum solem, sicut ait Auctor noster, Christianorum Deum esse, et ab illis adorari. Sed absurda hec calumnia paucis hisce uerbis ab eo contunditur: Ad Persas si forte deputabimur, licet solem, non in linteo depictum, adoremus, habentes ipsum ubique in suo clypeo . Constat autem Persas coluisse solem, quem pro uero Deo habebant. Testes enimuero huius impietatis sunt Herodotus, Strabo, Iustinus historicus, et alii complures, quos quidem, ne ab aliis sepius actum agamus, non censuimus esse appellandos . Mirum itaque nulli uideri debet si hi solis cultores  illum in clypeo depictum haberent; quandoquidem milites suis in clypeis depictas uel sculptas imagines deferre consueuerant. Quinimo si Plinio credimus, inde deriuatum est illud clypei nomen. Addit uero: Origo plena uirtutis faciem reddi in scuto cuiusque, qui fuerit usus illo. Peni ex auro factitauere, et clypeos et imagines secumque in castris tulere . Cui uero ignota sunt ea, que Homerus de Achillis, et uirgilius de Aenee clypeis greco latinoque carmine cecinerunt? . Pari itaque ratione Perse in clypeo gestabant effigiem solis, quem maximum deum esse arbitrabantur.

Esto, inquies, ac cedo hunc fuisse reuera Persarum morem. Sed quomodo inde colligi potest quis  uerus sit Tertulliani sensus? Nonnulli quidem eius uerba sic interpretantur: Perse in linteo pingunt solem, quem Christiani habent in clypeo suo, id est, in illo qui mundi oculus et instar clypei est, aut sicut alii uolunt, uultum solis tanquam in clypeo cernunt. Sed hec magis utique subtilis, quam solida explicatio nunquam dubio procul in mentem Tertulliani uenerat. Simplicior autem, ut ex obseruatis liquet, uidetur esse hic illius sensus: Ethnici falso putabant solem a Christianis, quemadmodum a Persis adorari. Nam hi in clypeis suis effictam et representatam solis dei sui imaginem ubique habebant, Christiani uero ne quidem in linteo ullibi depictam.



ARTICULUS Iu. Cur Christiani diem dominicum, ab ethnicis Soli dicatum, leti festum agerent, sicque uno tantum loco a gentilibus et Iudeis diem sabbati solemnem celebrantibus discreparent.


Alius sane nec minor profecto error erat gentilium, qui adhuc opinabantur solem ideo a Christianis tanquam Deum coli, quia dominicum diem, ab illis Soli dicatum, hi cum letitia agerent. Quamobrem Tertullianus eos sic refellit et exagitat: Aeque si diem solis, id est, dominicum, letitie indulgemus, alia longe ratione, quam religione siue cultu Solis . Tacet quidem ille, que ea sit alia ratio cur eum diem leti atque  adeo festum celebrarent. Sed illam nobis reddidit Barnabas: Idcirco diem octauum, inquit, id est, dominicum in letitia agimus, in quo et iehsu resurrexit a mortuis, et cum apparuisset, ascendit ad celos . Quod quidem pulchre confirmat Iustinus martyr, qui idcirco non secus ac Barnabas et Tertullianus noster aperte declarat hunc diem solis appellatum, quo Christiani congregari solebant: , die que solis uocatur . Eodem quoque nomine nuncupatur in uariis Constantini Magni, ualentiniani iunioris, et Theodosii legibus, in quas Gothofredus plura in rem nostrm aliique alibi obseruarunt 

Aliquando etiam dies dominicus, uel dominica  solemnia, uel simpliciter dominicum cognominabatur. Scriptum quippe Tertullianus noster reliquit: Quomodo dominica solemnia celebrabimus  Cyprianus uero in sua ad presbyteros, diaconos et uniuersam plebem epistola scripsit: Dominico interim legit nobis, id est, auspicatus est pacem, dum dedicat lectionem . Que est autem, obsecro te, ea lectio, nisi illa, que in publicis Christianorum cetibus, uti in sequenti capite dicemus, fieri consueuerat. Si quid uero clarius desiderabis, audias uelim Eusebium, qui memorie prodidit hunc diei dominici solemni ritu celebrandi morem a Christo Domino manasse: , ,  . Precepit ut singulis septimanis in unum conuenientes, dominicum diem festum agerent, nec corpora sua saginarent, sed animos diuinis preceptionibus refocillarent . Atque ita ualesius hunc Eusebii locum interpretatur, qui ante uerbum particulam librarii incuria omissam fuisse non dubitat, quia non conuenit christianis. Postea uero Epiphanius de eadem dominice diei celebritate hec scriptis tradidit: , , . Dominicas omnes festas hilaresque catholica sanxit Ecclesia, ac solemnes conuentus matutinis  horis indicit, nec ulla ieiunia celebrat . Alibi autem nos admonet hunc morem ab apostolis proficisci . Plura in hanc rem, que omnibus nota est, accumulare nichil plane opus est. Sufficit enim omnibus probasse hunc diem in Christi, a mortuis hoc ipso die excitati, honorem iure merito fuisse institutum.

Quapropter sic pergit Tertullianus: Secundo loco ab eis sumus, qui diem Saturni otio et uictui decernunt, exorbitantes et ipsi a Iudaico more, quem ignorant . Sed hec uberius clariusque alibi exposuit, ubi gentiles hisce uerbis affatur: uos certe estis, qui etiam in laterculum septem dierum solem recepistis, et ex diebus ipsum  prelegistis, quo die lauacrum subtrahatis, aut in uesperam differatis, aut otium, aut prandium curetis. Quod quidem facitis exorbitantes et ipsi a uestris ad alias religiones. Iudei enim festi, sabbata, et cena pura et Iudaici ritus lucernarum, et ieiunia cum azymis, et orationes littorales, que utique aliena sunt a diis uestris. Quare ut ab excessu reuertar, qui solem et diem eius nobis exprobratis, agnoscite uicinitatem. Non longe a Saturno et sabbatis uestris sumus . Sed dictu haud facile an genuina et incorrupta sint hec uerba, orationes littorales . Si enim hec a Tertulliano scripta sunt, quid iis significetur dictu adhuc difficilius, nec ullus ea in notis suis explicare tentauit. Numquid autem Auctor noster ad quasdam  Iudeorum preces collineauit, quas Iudei ad fluuiorum aut fontium littora fundere solebant, antequam eorum aquis abluerentur? Castigat autem gentiles, qui Christianis uitio uertebant, quod diem dominicum festum agerent. Non longe enim hi recedebant ab sabbatis Iudeorum, et ritu ipsorummet gentilium, qui soli etiam unum hebdomade diem nuncupauerant.

Preterea singuli, ut scribit Philo Iudeus, populi et nationes tametsi suis propriis et diuersis legibus uiuerent, nullus tamen erat, qui , , , : Sacrum illum diem per singulas hebdomadas recurrentem non honoraret, remissionem laborum feriasque afferentem patrifamilias cum  domesticis non ingenius tantum, uerum etiam mancipiis, et iumentis insuper . Alterum eiusdem gentis testem habemus Iosephum, qui similiter edixit: , , , , , , , . Nulla est ciuitas Grecorum aut barbarorum, nec ulla gens, ad quam septimane, in qua uacamus, consuetudo non peruenerit, ieiuniaque ac candelabra accensa . Denique alibi obseruauimus  a Clemente Alexandrino et Eusebio uariis scriptorum testimoniis probari septimum  hebdomade diem Iudeis et Grecis fuisse sacrum.

Certum itaque ex hactenus dictis unicuique esse debet, primo Christianos longe alia ratione, et alio ritu diem solis siue dominicum celebrasse, quam Iudeos ac gentiles, de quibus Lactantius, quidquid nonnulli dixerint, etiam loquitur. Secundo, eosdem Christianos per hunc diem indulsisse letitie, nimirum spiritali; quia omnes undique, ut ex Iustino martyre alibi annotauimus , in eumdem locum confluebant, sacramque suam, eo quo diximus modo, agebant synaxim. Sed plura de illa noster Tertullianus tradidit, que nunc enucleanda sunt.



CAPUT Xu. De sacris Christianorum synaxibus.



ARTICULUS PRIMUS. Quam ob caussam Christiani sacros cetus inirent; de fusis ibi precibus, ac potissimum pro mora finis; de sacrarum Scripturarum lectione, et cohortationibus; de presidibus, probatis, senioribus, et honorem nullo pretio, sed testimonio adeptis.


Nihil plane in tota Christianorum disciplina, eorumque moribus erat, quod acrioribus ethnici uexauerint calumniis, quam illorum synaxes, ac solemnes ad sacra mysteria agenda conuentus. Quamobrem Tertullianus impudentem calumniatorum audaciam non alio ualidiori argumento penitus comprimi posse censuit, quam sincera et simplici eorum, que in iis agebantur, expositione. Primum itaque enarrat quem  in finem Christiani congregarentur: Coimus, inquit, in cetum et congregationem ut ad Deum, quasi manu facta, precationibus ambiamus orantes . Sed hec totidem uerbis in omnibus nostris codicibus manuscriptis, et antiquis editionibus habentur, Rigaltio longiora, ac forte obscuriora uisa sunt. In textu igitur contra ipsius, quo usus est, antiquioris codicis fidem, hec tantum uoluit retineri: Coimus ad Deum, quasi manu facta, precationibus ambiamus. Cur autem tot uerba deleuerit contra unanimem codicum consensum, ne minimam quidem reddit rationem. Siccine ergo Rigaltio licuit tam ueteris Scriptoris librum tanquam suum pro libito corrigere, ac que uolebat ex illo demere, et amputare? Dixit autem Tertullianus: Coimus in cetum et congregationem,  sicuti Cicero post Terentium: Coimus in Pireum , uirgilius autem canebat:

. . . Socium uirtus coit omnis in unum. 
Sic autem congregati Christiani quasi manu facta undique Deum cingebant, et ambiebant, ut simul orantes diuinam eius misericordiam precationibus suis flecterent. Nec ingratam illi uim faciebant: Nam hec uis, inquit Auctor noster, Deo grata est , qua Christiani, coniunctis omnium precibus, eum formidabilia  iustitie arma ponere, ac postulata diuine clementie dona sibi non denegare quadam quasi uiolentia cogebant.

In hunc autem modum orabant non pro se ipsis tantum, sed etiam pro imperatoribus, uti ille adhuc ait, pro ministris eorum, ac potestatibus , id est, magistratibus et presidibus, siue urbium, siue prouinciarum, et iis omnibus quorum ministerio ad regendos populos utebantur; pro statu seculi, id est, imperii, ut firmus esset ac stabilis, nec bellis, aut seditionibus concuteretur; pro rerum quiete; ut omnes fruerentur semper optande pacis bono. Nouerant enim Christiani, quod Apostolus preceperat fieri obsecrationes, orationes, postulationes, gratiarum actiones, pro omnibus hominibus, pro regibus,  et omnibus qui in sublimitate sunt; ut quietam et tranquillam uitam agamus in omni pietate et castitate . Dehis porro precibus, quas Christiani in suis synaxibus pro se et aliis fundere solebant, alibi disseruimus .

Quapropter illud nunc obseruare tantum iuuat, quod ibidem Tertullianus adiecit, Christianos in hisce synaxibus Deum adhuc precatos fuisse pro mora finis . Quis autem, amabo te, ille finis erat, nisi totius mundi, quem cum Romani imperii ruina euertendum esse opinabantur . Quamuis autem hec, de qua aliquid postea dicendum , omnino falsa sit opinio, inde tamen intelligimus  Christianos toties Deum pro Romani imperii diuturnitate orasse, quoties illum pro afferenda mundi, finiendi mora precabantur. In suum enim animum, prepostere quidem, sed penitus tamen induxerant clausulam seculi, ipsa adhuc sunt Auctoris nostri uerba, Romani imperii commeatu retardari .

At quantum hec falsa, tantum illa uera sunt, que in sacris Christianorum synaxibus acta sic commemorat: Coimus ad litterarum diuinarum commemorationem , id est, earum lectionem et recitationem. Nam in hoc fidelium cetu: , ut ait Iustinus martyr, , . Commentaria apostolorum, aut scripta apostolorum,  quoad tempus fert, leguntur , aut ut ait Tertullianus: Si quid presentium temporum, quibus ethnici in Christianos tanta crudelitate grassabantur, qualitas aut premonere cogit, aut recognoscere . His enim sacris uocibus fidem pascebant, erigebant spem, ac fiduciam securitatemque suam figebant. Tradita quoque in eis morum precepta sepius relegendo et audiendo, firmiorem reddebant disciplinam suam, ac recte uiuendi rationem.

Sacre uero Scripture lectionem excipiebant exhortationes, ait Auctor noster. Antea Iustinus martyr: , inquit, ,  . Deinde lectore quiescente, presidens admonitionem facit, qua ad tam pulchrarum rerum imitationem alios prouocat et hortatur . Atque ita ille explicatius enarrat, que, et a quo, et quam ob causam facte fuerint ille exhortationes.

Eas autem, pergit Tertullianus, proxime sequebantur castigationes, et censura diuina , quas quidem Iustinus martyr, aut quia breuitati consulebat, aut quia ad propositum suum parum faciebant, penitus pretermisit. At Origenes diserte primum asserit Christianos sui temporis operam omnibus modis dedisse, ut eorum conuentus et synaxes prudentibus hominibus complerentur, quibus quidquid egregium et diuinum habemus, popularibus sermonibus  ac pro singulorum captu explicabatur .

Tum deinde Tertullianus, continuo adiecit ab iisdem cetibus eos prorsus eiectos, qui peccatis, atque in primis libidine sordidati erant . Triplex uero fuit, ut suo loco ostendemus, peccatorum criminumque genus propter quod lata, ad exemplum Apostoli , in reos excommunicationis sententia, ab ecclesie ingressu arcebantur. Non prius autem absolui poterant, quam horumce criminum publicam penitentiam egissent.

Antea tamen illorum peccata debebant diligentissime examinari et agnosci. Quamobrem iudicatur, ait Auctor noster, magno cum pondere, ut apud certos de  Dei conspectu; summumque futuri iudicii preiudicium est, si quis ita deliquerit, ut a communicatione orationis, et conuentus, et omnis sancti commercii relegetur . Summa igitur cura, et qua maior nulla esse poterat, inuestigabant, que et qualia erant reorum peccata, atque in conuictos sententiam ferebant, quasi Deum, supremum omnium iudicem, ante oculos habuissent. Ea itaque sententia maximum erat iudicii, a Deo in ipso mundi fine ferendi preiudicium. Nam sicut ad Pomponium scripsit postea Cyprianus: Apud fideles seruos Dei spiritali gladio excommunicationis superbi et contumaces necantur, dum de Ecclesia eiiciuntur. Neque enim uiuere foris possunt, cum domus Dei una sit, et nemini salus esse nisi in Ecclesia possit .

Prosequitur Tertullianus: President his Christianorum cetibus, probati quique seniores . Nobis autem non explicat qui fuerint illi seniores presidentes, quos, sicut ibi hoc solo nomine, ita in alio, ubi de iisdem synaxibus disserit, presidentes tantummodo appellat: Eucaristie sacramentum, inquit, et in tempore uictus et omnibus mandatum a Domino etiam antelucanis cetibus, nec de aliorum manu, quam presidentium sumimus . A Iustino etiam martyre, ut paulo ante uidimus, singularum synaxeon preses, tantum nuncupatur. uerum ipsemet Tertullianus ubi de sacri baptismatis, in iisdem synaxibus collati,  administratione disputat, aperte designat qui sint hi presides. Ibi autem hec ipsamet eius uerba legimus: Dandi quidem baptismatis habet ius summus sacerdos, qui est Episcopus, dehinc presbyteri et diaconi, non tamen sine episcopi auctoritate, propter Ecclesie honorem, quo saluo, salua pax est . Episcopi igitur his aliisque Christianorum synaxibus presidebant, et eorum auctoritate, presbyteri et diaconi.

Cur autem seniores ab illo uocarentur, his discere est Cypriani uerbis: Iampridem per omnes prouincias, et per urbes singulas, ordinati sunt episcopi in etate antiqui, in fide integri, in pressura probati, in persecutione proscripti . Cernis ibi episcopos uocari in etate antiquos, ac  proinde seniores. Nonne ergo eo nomine Tertullianus episcopos designauit, quorum saltem plurimi suo tempore seniores erant, et etate prouecti? Ad hec uero, ab eodem Cypriano dicuntur in pressura, id est, cruciatibus pro Christi fide constanter toleratis probati. Alio tamen sensu ab Auctore nostro simpliciter nuncupantur probati, nimirum aliorum suffragio ob uite sue sanctimoniam probati et electi. Ipse enimuero hec ibidem subiunxit: Honorem istum non pretio, sed testimonio adepti. Neque enim pretio ulla res Dei constat . Nemo autem, uti putamus, negabit ibi a Tertulliano hisce uerbis honorem istum designari sacros ministrorum Dei ordines, qui nullo penitus, quantumuis minimo, pretio, sed certo et graui religiosorum  hominum testimonio uiris probatis et electis conferri debebant. Rationem si queras, hanc ab Ambrosio, dictis Tertulliani plane congruentem, accipe: Habes Domini preceptum uatis Elisei, Giezum punientis, exemplum gratis dare, nec uendere ministerium, sed offerre; non enim pretio taxatur Dei gratia; nec in sacramentis lucrum querere, sed obsequium sacerdotis . Et paulo post: Inexpiabilis est enim uenditi culpa ministerii et gratia: uindicta celestis transit ad posteros . Postea id confirmat exemplo Simonis Magi , a quo simonia, tam sepe canonibus Ecclesie, ac sanctorum Patrum scriptis damnata, nomen accepit.



ACTICULUS II. De stipe, quam Christiani in suis synaxibus offerebant; ubi reposita fuerit; utrum illorum caritas tempore Tertulliani refrixerit; ac quibus, et ad quos usus que ab eis dabantur dispensata sint.


Quanquam Tertulliani tempore ab Ecclesia penitus exsularet omnis simoniaca labes; in ea tamen domo, in quam Christiani ad synaxes agendas solito more conuolabant, repositum erat arce genus, sicuti ille ait, non dehonoraria summa, quasi redempte religionis . Atque ita quidem in duobus antiquioribus nostris codicibus. In duobus uero recentioribus Colbertinis, non de honoraria.  In priscis ac quibusdam recentioribus excusis non de oneraria. Pessime tandem in Pamelii editione non de ordinaria. Nam singulis saltem mensibus, ut mox dicetur, ea summa deferebatur. Primam itaque lectionem ceteris pretulit Rigaltius, tum quia in uetustissimo codice habetur, tum quia hoc nomine dehonoraria significari putat summam, que nec uenalis, nec redempte, ut ait Tertullianus, religionis, atque ita nulli dehonestamento erat. Minus itaque bene ex hoc nomine illa duo de honoraria a librariis facta sunt; nisi his significari uelis hanc summam a christianis, qui a gentilium fastu omnino abhorrebant, non dari ad aliquem humanum honorem aucupandum. Si uero legendum censeas non de oneraria summa, que uidelicet Christianis nec molesta, nec oneri erat, hec  lectio non minus quam Rigaltiana confirmari potest his sequentibus Tertulliani uerbis: Modicam unusquisque stipem menstrua die, uel cum uelit, et si modo uelit, et si modo possit, apponit. Nam nemo compellitur, sed sponte confert . Non magno igitur uel honori, uel oneri esse poterat ea modica pecunia, quam unusquisque pro libito ac facultate offerebat. Quod autem adiecit eam non esse quasi redempte religionis , his uerbis ethnicos perstringit, qui sacra omnia uenalia, ut ipse ait, et infra ostendemus, habebant, et pro eis exigebant mercedem.

Testatum posthec Tertullianus facit eam summam siue stipem a Christianis datam fuisse menstrua die , hoc est, semel unoquoque  mense. Stipem enim menstruam sic explicat Marcianus: Permittitur tenuioribus stipem menstruam conferre, dum tamen semel in mense ceant, quod non in Urbe, sed in Italia, et prouinciis locum habere diuus quoque Seuerus rescripsit . Eodem autem Seuero imperante hec, uti supra annotatum est, Tertullianus scribebat.

Quid ergo, inquiet aliquis, numquid tunc refrixerat Christianorum caritas? Nonne Apostolus ad Corinthios scripserat: De collectis que fiunt in sanctos, sicut ordinaui Ecclesiis Galatie, ita et uos facite. Per unam sabbati unusquisque uestrum seponat, recondens quod ei bene placuerit; ut non, cum uenero, tunc collecte fiant . Neque ibi ille tantum, sed in cunctis pene  epistolis suis, ait Hieronymus, loquitur, et precipit Ecclesiis gentium per unam sabbati, hoc est, die dominico omnes conferre debere, que Hierosolymam in sanctorum solatia dirigantur . Iussit ergo Apostolus hasce collectas singulis dominicis fieri, ac pecuniam apud aliquos deponi, donec egenis aliisque miseris et indigentibus mitteretur. Litteris quoque Iustinus martyr mandauit hunc morem suo tempore seruatum, ac singulis quibusque synaxibus, die solis siue dominico coactis: , , , . Qui copiosiores sunt, et uolunt, pro arbitrio quisque suo quod uisum est, contribuunt, et quod  ita colligitur, apud prepositum deponitur .

Si ergo Tertulliani etate hanc stipem menstrua tantum die, eamque modicam Christiani erogabant, nonne illorum misericordia et caritas, non parum, uti antea annotabamus , imminuta et debilitata erat? Neque Cyprianus, ibi a nobis citatus, id dissimulat, qui de duriori matrone christiane in pauperes et miseros animo sic conqueritur: Locuples et diues es, et dominicum celebrare te credis, que corbonam omnino non respicis, que in dominicum sine sacrificio uenis, que partem de sacrificio, quod pauper obtulit, sumis . uerum tametsi quidam tunc auaritie uitio correpti, nullam ea die stipem conferrent, multi  nichilominus plura non solum menstrua die, sed sicut ait Tertullianus, cum uolebant, pauperibus distribuenda largiebantur. Ibi enimuero ille declarat tantam fuisse illam Christianorum liberalitatem, ut eiusmodi uel maxime dilectionis operatio notam nimie procul dubio pecuniarum effusionis nobis inurat penes quosdam, uidelicet gentiles .

Quanta autem esset illa Christianorum largitio ac beneficentia ex subsequentibus adhuc agnosces Tertulliani uerbis, quibus aperte asseuerat eam, tanquam pietatis depositum, dispensatam fuisse egenis alendis humandisque, et pueris, ac puellis, re ac parentibus destitutis, iamque domesticis senibus, item naufragis; et si qui in metallis, siue ad metalla damnati, et si qui in  insulis, seu in insulas relegati, uel in custodiis, id est, carceribus, duntaxat ex caussa Dei secte, alumni confessionis sue fiunt , hoc est, christiane religionis sectatores, qui ob eius confessionem his penis affecti, pecunia a christianis liberaliter collata aluntur. Quamobrem ille suum ad Martyres librum sic orditur: Inter carnis alimenta, benedicti martyres designati, que uobis et domina mater Ecclesia de uberibus suis, et singuli fratres de opibus suis propriis in carcerem subministrant, capite aliquid et a nobis, quod faciat ad spiritum quoque educandum . Et paulo post: Que iusta sunt caro non amittit, per curam Ecclesie, et agapen fratrum . Antea uero Iustinus martyr, a nobis laudatus, dixerat hac pecunia prepositum, apud quem fuerat deposita, opitulari  , , , , Orphanis et uiduis, aut his qui propter morbum, aut aliquam aliam caussam egent, quique in uinculis sunt, et peregre aduenientibus hospitibus .

Nobis quoque Eusebius exhibet fragmentum epistole Dionysii Corinthiorum episcopi ad Romanos, ubi illorum laudat consuetudinem, ab ipso ortam christiane religionis exordio, et a Sotere illorum episcopo auctam, qua Christianorum, etiam aliis in urbibus degentium, et ad metalla damnatorum inopiam uario beneficiorum genere subleuabant . Quin etiam Cyprianus ad presbyteros et diaconos hec scripsit in uerba: Quantum ad sumptus suggerendos siue illis, qui gloriosa uoce Deum confessi in carcere sunt constituti, siue iis qui pauperes et indigentes laborant, et tamen in Domino perseuerant, peto nichil desit, cum summa omnis, que redacta est, illic sit apud clericos distributa propter eiusmodi casus; ut haberent plures unde ad necessitates et pressuras singulorum operari possint . Quomodo autem hac stipe et eleemosynis necessitatibus egentium subueniendum esset, sic ille constituit: Quod si penuriam talis, et necessitatem paupertatis obtendit, potest inter ceteros, qui alimentis Ecclesie sustinentur, huius quoque necessitas adiuuari; si tamen contentus sit frugalioribus, sed innocentibus  cibis. . Eum itaque in modum, eamque ob caussam pecunia in synaxibus oblata, et apud clericos deposita, his, qui nominati sunt, indigentibus distribuebatur.

Quamobrem Tertullianus hanc christianorum caritatem, qua omnia preter uxores, indiscreta habebant, tantum extollit, quantum in ethnicos eam, ut supra ostendimus, auaritia et cupiditate insatiabili dirimentes inuehitur . Nec mirum, ait ille, si ab hominibus adeo auaris nec christiana religione imbutis conuiolatur tanta caritas, uti in antiquioribus nostris codicibus, et in antiquis editionibus scriptum est, in quarto autem simpliciter uiolatur, sed eodem semper sensu. Rigaltius tamen contra codicum omnium fidem posuit conuiuatur,  id est, christiana caritas conuiuium facit. Sed hec correctio nullius firmatur codicis auctoritate. Deinde uero ibi Tertullianus loquitur de fraterna caritate, ab ethnicis adeo uiolata, ut christianorum cenulas, quibus ea potissimum alebatur, tanquam prodigas infamarent. Sed de his nunc agendum.



ARTICULUS III. De data in Christianorum synaxibus cena, et premissis ei precibus; ac contra impudentes ethnicorum calumnias ostenditur quam frugalis, sobria modestaque fuerit.

Compertum profecto ethnici habebant Christianos suis in synaxibus cenasse; sed ignorabant utique quanta modestia, frugalitate et pietate hec cena condita fuerit. Quapropter solito in eosdem Christianos  effrenato furore semper inflammati: Cenulas nostras, inquit Tertullianus, preterquam sceleris infames, ut prodigas sugillabant . Duplex igitur erat huiusce accusationis caput. Et primum quidem illas sceleribus, nimirum infante occiso, ac horrendo carnis eius pabulo, et turpissimo incestu fuisse infames. Sed totam hanc falsissimam accusationem, ut infra uidebimus, Auctor noster funditus euertit. Alteram uero prodigalitatis criminationem conterit nuda ac uerissima cene illius expositione. Eum itaque narrantem audire, et eius uerba nobiscum accurate examinare ne tibi, queso, graue sit. Sic autem ille. Cena nostra de nomine rationem  sui ostendit: id uocatur, quod dilectio penes Grecos: in antiquis editionibus, uocatur , id quod dilectio apud Grecos est . Numquid ergo his editionibus prefecti hanc grecam uocem addidere, quam grece nescientes librarii scribere ausi non sunt? Alio tamen in libro scripta latine inuenitur, ubi ipse Tertullianus de martyribus in carcerem missis hec scribit: Que iusta sunt caro non amittit, per curam Ecclesie et agapen fratrum . Ibi autem nomen illud sua propria significatione pro caritate et dilectione accipitur. Eo tamen nomine in eius Apologetico, uti ab Origene , a nobis alibi citato , uocatur Christianorum cena, in qua precipue eminebat illorum mutua dilectio  et caritas.

Illa igitur, in huiusce amoris pignus data, non poterat utique dissoluta esse et prodiga. At quamuis in illa aliquid fuisset effusi atque sumptuosi, non ideo tamen ab ethnicis uituperari debebat. Quantumuis enim care constitisset, hac indigentes iuuabantur. Atqui, sicut optime obseruat Auctor noster: Lucrum est pietatis facere sumptum . Tantum uero aberat, ut Christiani in hanc cenam sumptus maximos facerent, ut summa sane frugalitate ac modestia preberetur. Enimuero nichil intemperatum aut immoderatum, uel, sicut ait Tertullianus, nichil uilitatis, nichil immodestie admittit . Nomen autem uile aliquando sumitur pro sordido et abiecto, aliquando etiam pro abundanti; quo sensu  dixit uirgilius uilemque phaselum , id est, ut animaduertit Seruius, abundantem. Nam quod abundat, uile est; ut: uilibus aut onerat pomis. At si hoc posteriori significatu Auctor noster illud nomen accepit, sensus illius erit nichil in christianorum cena fuisse superfluum et redundans. Nobis tamen facilius persuadebitur adiectiuum illud uile adhiberi priori sensu pro sordido et abiecto. Christianorum enim cenam opponit gentilium conuiuiis, in quibus infames parasiti, hominum omnium uilissimi admittebantur, ad contumelias, sicuti ille loquitur, saginandi. Nihil etiam immodestie in illa cernebatur, atque plane discrepabat a memoratis ab illo ibidem gentilium epulis, et Bacchanalibus, de quibus nos alibi et infra adhuc agendum.

 Sacre porro Christianorum mense non prius discumbitur, inquit Tertullianus, quam oratio ad Deum pregustetur . Iam autem dixerat antea illos ideo congregatos, ut Deum, sicuti animaduertimus, precarentur et exorarent. Nunc itaque de his precibus loquitur, quas cene premittere solebant. At certe a Iustino martyre discimus eas fusas fuisse post sacre Scripture lectionem, et prepositi cohortationem, sed antequam panis, uinum et aqua offerrentur.

Pergit Tertullianus: Editur quantum esurientes capiunt ; que quidem nostrorum et ueterum codicum editorum lectio est. Displicuit tamen illa Rigaltio, scribique propria auctoritate uoluit, cupiunt,  haud dubie quia putabat ibi significari neminem esse, qui ibi ad plus aut minus comedendum bibendumque cogeretur. Quid uero si Auctoris nostri sensus sit, tunc esurientes edisse non ultra, ut ipsemet postea loquitur , aut perperam: sed quantum illi capiunt, ad famem nimirum moderate depellendam; atque ita ut ad cibum potumque sumendum necessitate non uoluptate ducerentur? Continenter enim subiunxit: Bibitur, quantum pudicis utile est , hoc est, ea sobrietate, qua pudicitia nullum inde detrimentum accipiat.

Hac itaque in cibo et potu temperantia, ita saturantur, inquit , id est, iis adeo temperate utuntur, ut qui meminerint etiam per noctem Deum adorandum sibi esse. Nos uero manifestum alibi cuilibet fecimus  , tunc in more institutoque positum, ut christiani nocte ad Deum orandum surgerent. Quapropter ad uxorem suam ille scribebat: Latebisne tu . . . . . cum etiam per noctem exsurgis oratum . uerum in eo Apologetici loco non de singulis noctibus agitur, sed iis tantum, quibus festi sacrarum synaxeon dies celebrabantur. Per illud tandem cene tempus, inquit, Christiani ita fabulantur, ut qui sciant Deum audire , quecumque illi inter se de rebus colloquerentur diuinis.

Addit insuper hymnos adhuc postea Deo decantatos, atque hinc, inquit, probatur quomodo is, a quo canebantur, biberit , id est, quanta sobrietate  ac temperantia biberit. At quis hac tam sincera cene christiane descriptione non intelligat quantum moderata, frugalis piaque fuerit?



ARTICULUS Iu. De his que post cenam in Christianorum synaxibus agebantur; de aqua manuali; de accensis luminibus et synaxeon hora; de canticis et hymnis; de gratiarum actione, et christianorum discessu.

Post cenam, eo, quo exposuimus, modo, datam et finitam, tria adhuc a Christianis acta his Tertullianus uerbis enarrat: Post aquam manualem, et lumina, ut quisque de Scripturis sanctis, uel de proprio ingenio potest, prouocatur in medium Deo canere . Primum itaque notauit  aquam manualem, que nimirum ad manus abluendas porrigebatur. Ea autem consuetudo non solum apud christianos, sed gentiles etiam inualuerat. Narrat enim Atheneus ante et post cenam, a Grecis datam abluendis manibus aquam, primamque , secundam à ueteribus appellari . Quod quidem ille uariis scriptorum testimoniis comprobat. Prius uero edidit fragmentum epistole Hippolochi, qua scripserat expletos cibo conuiuas manus lauisse. Memorie etiam Lampridius prodidit exhibita ab Heliogabalo parasitis fercula, ita ut per singula biberent, et manus, quasi comedissent, lauarent . Mos igitur ille manus post cenam abluendi, utpote honestus, a Christianis quoque obseruabatur. uidesis Theodoretum et alios .

Explicatu itaque difficiliora haud dubie plurimis uidebuntur hec duo subsequentia Tertulliani uerba: Et lumina. Nobis quidem id non latet, quod quidam annotarunt in Wouerii codice scriptum ad lumina: sed is solus codex ceteris omnibus preferri non debet. Ibi autem Auctor noster monitos procul dubio nos esse uoluit tunc accensa fuisse lumina; quia sub uesperam Christiani congregabantur, cenabantque finito iam die, ac postquam ea omnia, que enarrauimus, facta fuerant. Ob necessitatem igitur, et ad fugandas, quemadmodum ille alibi significat, noctis tenebras hec lumina accendebantur . Sed de his iam aliquid alibi obseruauimus, et postea adhuc animaduertemus .

Nobis uero aliquis procul dubio obiiciet: Si hec Christianorum synaxes sub uesperum cogebantur, ac noctis initio cenam illi inchoabant, cur idem Tertullianus hos cetus alibi antelucanos appellat? Cur alio in libro dixit: Eucaristie sacramentum etiam antelucanis cetibus sumimus . Neque alio nomine a Plinio Secundo in sua ad Traianum imperatorem epistola uocatos esse testatur. In ea siquidem, ut ipse Tertullianus retulit, Plinius scripserat nichil in sacramentis eorum christianorum se comperisse, quam cetus antelucanos ad canendum Christo et Deo . Quin etiam hi cetus rursum a Tertulliano nominantur nocturne conuocationes: Quis nocturnis, inquit, conuocationibus, si ita oportuerit, uxorem a latere suo adimi libenter feret? Et paulo post: Non sciet maritus quid secreto ante omnem cibum gustes, atque adeo matutinis horis; et si sciuerit panem, non illum credit esse, qui dicitur . Simili etiam modo Cyprianus ad Cecilium hec in uerba scripsit: Nisi si in matutinis hoc quis ueretur, ne per saporem uini redoleat sanguinem Christi . Que tamen in aliis pluribus codicibus manuscriptis ita leguntur: Hoc quis ueretur, ne uinum offerat, ne per saporem uini, odore flagrante, ab infideli conscientia odor uini horis matutinis fuerit agnitus,  et agnoscatur esse christianus, dum nos sanguinem Christi in uini oblatione commemoramus.

Difficultatis huius nodum quidam solui posse autumant distinguendo duplex synaxeon genus. Unum enim esse aiunt, in quo Eucaristia a Christianis ieiunis summo mane sumebatur. Alterum uero illud esse censent, de quo agimus, quod agapen uocabant, solebatque sub uesperam inchoari. Sed contra hanc responsionem facere uidentur Socrates et Sozomenus, qui asserunt non eumdem ubique a christianis seruatum cetus suos agendi morem. Narrant quippe in quibusdam Ecclesiis sabbato, in aliis dominica die actas synaxes: sacra quoque mysteria in nonnullis  sub uesperam a cenatis, in aliis uero ante omnem cibum accepta . Si autem illos de suo potius, quam antiquissimo atque etiam Tertulliani nostri tempore loqui dixerit, nec id facile probabit, nec multum proficiet. Nam Tertullianus, non secus atque Iustinus martyr, uti ex iis patet que superius annotauimus, disputat aduersus ethnicos, qui tam falso, quam audacter clamitabant horrenda prorsus in Christianorum synaxibus scelera perpetrari, nonne ergo de omnibus plane synaxibus loquitur, in quibus ea, que agebantur, breuiter et uere exponit? Certum quoque est christianos quibusdam in solemnitatibus, sicut Paschalis festi totam noctem peruigilasse. Ad suam namque uxorem Tertullianus scripsit: Quis solemnibus Pasche abnoctantem securus  sustinebit? . Sed in Apologetico non de his tantum, sed aliis synaxibus disserit, quas in multam noctem producere christiani consueuerant. Nihil ergo prohibet quominus antelucani cetus, et nocturne conuocationes appellarentur.

Tertio Tertullianus narrat post illam Christianorum cenam, ut quisque de Scripturis sanctis uel de proprio ingenio potest, prouocatur in medium Deo canere . Remota itaque mensa, unusquisque hymnum aliquem, aut desumptum ex sacra Scriptura, aut proprio ingenio in honorem Dei compositum, in totius consessus et corone medio canendum prouocabatur. At Cyprianus Donatum ad psalmos quodam die concinendos hisce adhortatur  uerbis: Et quoniam feriata nunc quies, ac tempus est otiosum, quidquid, inclinato iam sole, in uesperam diei superest, ducamus hunc diem leti, nec sit uel hora conuiuii gratia celestis immunis: sonet psalmos conuiuium sobrium, et ut tibi memoria tenax est, uox canora, aggredere hoc munus ex more. Magis carissimos pasces, si sit nobis spiritalis auditio; prolectet aures religiosa dulcedo . Si quis autem obiiciat ibi Cyprianum de sacris non loqui synaxibus, quid inde promouebit? Si enim in communibus cenis psalmi cantabantur, quanto potius in sacris synaxibus concini debebant? Et certe Plinius, ab ipso Tertulliano citatus , ad Traianum, sicut antea uidimus, scripserat non aliud  crimen in anteculanis Christianorum congregationibus a se deprehensum, nisi quod hymnum Christo quasi Deo canerent. De his porro hymnis alibi disseruimus .

Talis porro fuit huius conuiuii finis, quale fuerat illius initium: Nam eque oratio, ait Tertullianus, conuiuium dirimit. Finito itaque psalmorum, siue canticorum, uel hymnorum cantu, Christiani preces rursus ad gratias Deo agendas fundebant. Denique inde disceditur, uerba adhuc sunt Tertulliani, ad eamdem curam modestie et pudicitie, qui non tam cenam cenauerint, quam disciplinam , hoc est, normam pie sancteque uiuendi, ac  diuinam et spiritalem qua pasti fuerant, doctrinam. At de hoc modesto, religioso, pudico Christianorum ab ecclesia discessu actum a nobis alibi fuit .



ARTICULUS u. Quomodo ex Therapeutarum conuentibus ea confirmari possint, que de Christianorum synaxibus dicta sunt.

Plura Philo iudeus, ac post illum Eusebius, de Therapeutarum conuentibus memorie mandarunt iis similia, que in Christianorum synaxibus acta hactenus uidimus. Quamobrem cum hec mutuam sibi lucem dare possint, nemini ingratum, ac pluribus forsan non prorsus inutile fore putamus, si breui enarratione ante omnium oculos ea ponamus, que ab illis Therapeutis  agebantur. Nam hi siue mosaicam legem, uti Philo opinatur, siue christianam, sicuti Eusebio uisum est, siue ut recentioribus quibusdam placuit, utramque simul obseruarent, ex horum certe ritibus illa plane firmari possunt, que de Christianis Tertullianus retulit.

Narrat autem Philo iudeus his Therapeutis, quos Eusebius Marci euangeliste discipulos esse existimat, septimum cuiusque hebdomadis diem fuisse festum ac sacratum, sed eum in primis, qui post septem hebdomadas recurrit . Omnes uero illi tam uiri, quam mulieres eo die in unum locum, signo dato, conueniebant, inibantque conuiuium, ac sublatis  in celum oculis et manibus, precabantur ut Deo placeret. Absolutis precibus, discumbebant pro cuiusque dignitate, ita tamen ut uiri dextrum, femine uero, eeque omnes plereque sponte sua uirgines, sinistrum latus tenerent. Nihil autem in hoc conuiuio apponebatur nisi panis pro cibo, sal pro obsonio, et delicatioribus pro condimento hyssopus, sed omnibus pro potu aqua sola, aut frigida, aut senioribus calida; utpote qui uinum haberent pro ueneno. Summum uero, per totum conuiuii tempus, omnium silentium erat, dum ab uno tantum aliqua proponebatur ex sacris Scripturis questio, uel proposita soluebatur.

Posthec cetui prepositus hymnum a se compositum, aut sumptum ex sacris uatibus precinebat, quem unusquisque suo ac decenti ordine imitabatur, ceteris  tunc silentibus, qui in extrema tantum hymni clausula uocem sine sexus discrimine extollebant. Sublata dehinc mensa, omnes consurgebant, ac, preeunte cantore, hymnos in Dei honorem, nunc uno ore, nunc alternis psallentes, gradum modo recta, modo retrorsum, aut ad dexteram, aut sinistram mouebant, ac unum tandem simul omnes agebant chorum. Denique cum ita pernoctassent, uultum corpusque totum ad orientem conuertentes, ac felicem faustumque diem ibi comprecati, ad sua unusquisque reuertebantur.

Nostri uero non est instituti nunc definire utrum hi Therapeute iudei aut christiani simul atque iudei fuerint, et ortam ea de re inter eruditos non minimam, et que nondum dirempta nobis uidetur, litem  componere. Ad nostrum enim propositum notasse sufficit Eusebium fateri ea que a Philone descripta uidimus, a Christianis fuisse obseruata, , , . Atque in primis peruigilia magne solemnitatis, piasque in iisdem exercitationes, et hymnos qui a nobis recitari solent .

Nec est sane, quod quis obiiciat hunc errasse, qui hos Therapeutas reapse iudeos, iudaicamque legem profitentes, pro christianis habuit. Tametsi enimuero aliquid ibi humani passus sit; nemo tamen negare potest sacros Christianorum ritus, qui eius atque etiam superiori etate in Ecclesiis obseruabantur, ipsi non fuisse incognitos. Atqui aperte asseuerat plures  fuisse sacras Christianorum atque Therapeutarum in suis cetibus similes exercitationes, ritus, et uigilias.

Ceterum ex his, que de eorumdem Christianorum cena ac synaxibus hactenus disputata sunt, manifestissima omnibus esse debet impudentissima ethnicorum calumnia, qua illas et prodigas, et sceleribus horrendis infames esse mentiebantur. Tantum quippe tamque impudens mendacium simplici ueraque harum synaxeon a Tertulliano adornata, et ab aliis plane confirmata descriptione funditus euertitur.

Ad hec uero, in has synaxes, cum boni, inquit Auctor noster, ceunt, cum pii, cum casti congregantur, non est factio dicenda, sed curia . Non factio quidem illicita et seditiosa, nec qualis ethnicorum, ut infra dicemus,  esse solebat: sed curia erat, ubi, quemadmodum uarro et Festus aiunt, cura sacrorum publica gerebatur , eaque, ut Ciceronis uerbis utamur, uindex temeritatis, et moderatrix officii . Ibi autem si quis aliquid antea peccauerat, pro merito castigabatur, ac presides pia uniuscuiusque officia sedulo docebant, et prudenter moderabantur. Quid ergo magis absurdum et falsum, quam sacras illas congregationes illicite factionis accusare, ubi Christiani, ut recte asserit Tertullianus, neminem ledebant, neminem contristabant, nisi ad salutarem, sicut ait Apostolus, penitentiam, si qui forte fragilitate humana, aut peruerso animo in graue aliquod scelus lapsi fuissent ?  Sed hi profecto paucissimi inueniebantur. Nam ceteri omnes hoc sumus, ait adhuc Tertullianus, in tam sanctis synaxibus congregati, quod et dispersi: hoc uniuersi, quod singuli , nimirum probi, boni, pii, casti, ut a nobis hactenus abundantius demonstratum est, et sequenti articulo confirmabitur.



ARTICULUS uI. Diluitur ethnicorum argumentatio contra pios castosque Christianorum mores, inde petita, quod aliqui christiani a tradita morum disciplina, doctrina, et ipsamet christiana religione defecerant.

Contra hec, que de sanctissimis Christianorum synaxibus et moribus disputata sunt, nec ulli incomperta esse poterant, audacter insurgebant ethnici,  nobisque opponebant, de nostris, sic quidem loquitur Tertullianus, excedere quosdam a regula discipline . Triplici autem modo ab ea christiani excedere poterant: et primo quidem quibusdam sceleribus, moribusque corruptis; secundo, erroribus et heresi; tertio, turpi defectione ab ipsa tota religione christiana, et ad impium deorum cultum regressu.

Quod ad primum autem spectat, quia gentilium iniquissima obtrectactio ex iis, que hactenus retulimus, satis superque confutata fuerat, non plura utique Tertullianus, nec magis speciatim in Apologetico dicenda esse censuit. uerum in suo ad Nationes libro criminationem illam excutit ac refellit: At uobis, inquit, dicimur pessimi et probrosissimi auaritia, luxuria,  improbitate . Ita sane illi solebant Christianos calumniari. Quid uero respondet Tertullianus? Non negabimus, ait, quosdam. Fatetur itaque nec plane dissimulat quosdam fuisse christianos, qui criminibus nonnullis inquinati erant. Sed quid inde contra ceteros, et multo magis contra christianam religionem? Nihil prorsus, inquit: imo hoc ipsum pro eius et ueritate et sanctitate stabilienda plurimum facit. Nam sufficit et hoc, ait ille, ad testimonium nominis nostri ac perfecte religionis, si non omnes, si non plures . Cuius sane hanc pulchram ac ueram reddit rationem: Necesse est, inquit, in corpore, et quantum uetis integro aut puro, ut neuus aliqui  effruticet, aut uerrucula exsurgat, aut lentingo sordescat . Scripsit  quidem effruticet, sicut in libro de Anima hominem ex duobus formari, ut duo pariter hominem ex utraque substantia exfruticent , siue oriantur et crescant. At parua hac macula euidentius ostendit totum corpus pulchrum esse, sanum et perfectum. Sic ergo quidam, sed paucissimi, Christiani, tanquam neui quidam in toto illorum corpore ac cetu clarius demonstrabant summam christiane religionis perfectionem.

Deinde uero Chrisitiani illi, a recta regula aberrantes, pro delictorum grauitate in publicis synaxibus solebant, ut antea uidimus , admoneri, corripi, castigari, et aliquando tanquam membra putrida excommunicationis gladio amputari ac proiici? Quamobrem alibi Auctor noster ad Scapulam scripsit: Depositum non abnegamus, matrimonium nullius adulteramus,  pupillos pie tractamus, indigentibus refrigeramus, nulli malum pro malo reddimus. uiderint qui sectam mentiuntur, quos et ipsi recusamus , illos nimirum, qui sua propter scelera ex sacris eiecti erant cetibus Christianorum, quorum nomen mentiebantur.

Alii uero christianam religionem se profiteri uenditabant, nimirum heretici, qui de una, ut ait ille, uia doctrine et ueritatis obliquos multos et inexplicabiles tramites sciderunt, ac semetipsos aliosque in errorum et heresum abyssum egerunt precipites. Sed hi, inquit, orti sunt de philosophorum semine, de quorum, sicut alibi dixit, ingeniis omnis heresis animatur,  alibi uero, hereses subornantur . Quapropter ab illo non semel, et postea ab Hieronymo philosophi appellantur patriarche hereticorum . Quemadmodum autem philosophi sacram ueteris Testamenti, ut superius animaduertimus, Scripturam interuerterunt, ita heretici nostram hanc nouitiolam paraturam, hoc est, noui Testamenti libros, suis opinionibus ad philosophica ssententias adulterauerunt , id est, conati sunt traditam in sacris Legis noue libris doctrinam ad philosophicas sententias accommodare: sed falsa cum ueris prepostere miscentes,  ab ipsa ueritate desciuerunt, ueraque adulterauerunt documenta.

uerum expedite planeque, pergit ille, prescribimus adulteris nostris, siue exceptionem hisce hereticis, sacre Scripture corruptoribus, opponimus, illosque uel eo solo argumento refellimus, quod una sit ueritatis regula, que ueniat a Christo per comites ipsius, quibus aliquanto posteriores diuersi esse commentatores probabuntur . Apertissime ergo definit unicam esse uere religionis regulam, que nobis tradita est a Christo, et transmissa per eius comites Apostolos, ac primos discipulos, a quibus illam et scripto et uerbo accepimus. Quidquid itaque heretici ab hac traditionis norma diuersum commenti sunt, nec a Christo, nec a primis eius discipulis profluxit, illud plane falsum est. Nam his posteriores probabuntur.

 Sed a quo, amabo te, probabuntur? Num ab ipsomet Tertulliano? Si res ita sit, his uerbis suum de Prescriptionibus hereticorum pollicitus est librum, ubi illud reipsa probauit. Sed satis inter eruditos non constat utrum hic liber ante uel post Apologeticum editus fuerit. Nonne ergo potuit dicere probabuntur, quia cuilibet illud probatu facillimum erat?

Ceterum palam ille affirmat hereticos etiam ante publicum falsarum opinionum suarum examen eo ipso erroris conuinci, quod noue sint, nec tradite a Christo, aut illius discipulis, sed ab iisdem hereticis falso excogitate. Quapropter alibi se hec fusius explicaturum promittit in libro de Prescriptionibus hereticorum, uti clarius hisce uerbis explicat: Alius libellus hunc gradum sustinebit aduersus hereticos etiam  sine retractatu doctrinarum reuincendos, quod hoc sint de prescriptionibus nouilatis .

Gentiles igitur nichil prorsus ex hereticorum corruptione aduersus christiane religionis ueritatem et prestantiam concludere poterant. Nam hi de Ecclesia catholica penitus excisi, non amplius nisi nomine tenus, imo ne nomine quidem, christiani erant. Audias uelim loquentem ipsummet Tertullianum: Si heretici sunt, christiani esse non possunt, non a Christo habendo, quod de sua electione sectati hereticorum nomina admittunt . Eam sane ob caussam christiani imperatores  uoluerunt illos nomine auctoris sui nuncupari, cuius scelus sunt in deserendo Deo imitati , uel sicut apud Socratem aiebat Constantinus Magnus, ut quorum secuti sunt mores, eorum etiam uocabulo appellentur . Rationem si queras, hanc a Cypriano accipe: Sicut diabolus Christus non est, quamuis fallat in nomine illius: ita nec christianus uideri potest, qui non permanet in Euangelii et eius fidei ueritate . uides sane quanti roboris sit hoc aduersus quoslibet hereticos argumentum, quod ex prescriptionibus siue antiqua discipulorum Christi traditione petitum est. Tertullianus enim aperte demonstrat nichil penitus gentiles aduersus religionis  christiane perfectionem conficere posse ex pessimis illorum erroribus hereticorum; quippe qui ueram Christi doctrinam ita corruperant, ut nec ipso christianorum nomine digni haberentur.

Tertium tandem erat christianorum genus, qui fidei sue desertores et apostate, ad impios deorum cultus, tanquam canes ad uomitum, reuersi fuerant. Sed frustra ethnici ex horum apostatarum crimine aliquid aduersus christianam religionem inferri posse arbitrabantur. Nam qui datam Christo fidem uiolauerant, non erant amplius christiani, nec poterant hoc appellari nomine. Quamobrem Tertullianus ethnicos his uerbis compellat: Eiusmodi homines neque congregant, neque participant nobiscum, facti post delicta denuo uestri, quando ne illis quidem misceamur, quos  uestra uis, atque seuitia ad negandum subegit . Quam autem hoc uerum sit ex iis unusquisque facile intelliget, que Cyprianus aliique antiqui scriptores nostri memorie haud semel prodiderunt de lapsis, qui tyrannorum minis et cruciatibus christianam fidem eiurauerant. Sed de illis opportunior disputandi locus nobis dabitur. Recte ergo Tertullianus ethnicos rursus alloquendo, sic concludit: Sine caussa illos uocatis christianos, quos ipsi negant christiani, qui se, id est Christi fidem negare non norunt . ueri siquidem christiani, quibuslibet dirissimis tormentis uexati, christiane religionis ueritatem ad crudelissimam usque internecionem constantissime asserentes, martyrii coronam consequebantur. Sed quid de his sanctissimis martyribus Auctor  noster tradiderit, iam explanandum est.



CAPUT XuI. De christianis martyribus.



ARTICULUS PRIMUS. Quibus ac quam uariis horrendisque cruciatibus Christiani ab ethnicis torquerentur, et trucidarentur: ac cur Sarmenticii, et Semaxii uocati sint.

Nulla procul dubio Christianorum uirtus magis refulsit, quam inuictissima in tolerandis pro religionis sue defensione suppliciis patientia, constantia atque fortitudo. Quanto enim maiori ethnicis ob spretas labefactatasque eorum religiones odio erant, tanto crudelioribus,  et a nemine hactenus excogitatis uexationibus ac tormentis excarnificabantur et necabantur. Plura autem illorum supplicia Tertullianus recenset, que sine aliqua obseruatione a nobis pretermitti non debent. Primum itaque: Quotidie, inquit, obsidemur, quotidie prodimur, in ipsis plurimum cetibus et congregationibus nostris opprimimur . Non pauci ergo, sed plurimi, non raro, sed sepissime, in suis cetibus et alibi opprimebantur. Nec mirum sane. Nam ethnici, omni prorsus humanitate deposita, partim propriis animis, partim legibus obsequentes, in eos seuiebant. Quin etiam, quoties, ait adhuc Tertullianus, preteritis uobis, nimirum presidibus, suo iure nos inimicum uulgus inuadit lapidibus et incendiis ! nulla uidelicet exspectata  iudicum sententia, sed ceco impetu plebeii gentiles lapidum ictibus obruebant Christianos, aut uiuos exurebant.

Ad singula autem eorum supplicia ut ueniamus, modo in insulas, inquit Auctor noster, relegamur ; sed aliis sane omnibus minor erat hec exsilii pena: modo in metalla damnamur , ad ea nimirum maximo cum labore effodienda. Plurimi uero contrudebantur in horrendos carceres, inedia et fame consumendi, nisi alii, ut supra diximus, Christiani eis opitulati fuissent. Sed hec Tertullianus in suo breui quidem, sed excellenti ad Martyres libro fusius prosequitur . Preterea ungulis, ait, deraditis latera christianorum . Ungule autem ferrea erant instrumenta, tanquam ferarum ungues fabricata, quibus ethnici latera Christianorum sulcabant et dilaniabant. Quamobrem ille postea dixit: Nos ad Deum in equuleo haud dubie, aut alia simili machina, expansos ungule fodiant . Prudentius enim canebat:

Incensus his Asclepiades iusserat
Euiscerandum corpus, equuleo eminus
Pendere, et uncis ungulisque crescere. 

Prosequitur Tertullianus: Ad bestias impellimur, siue iis, que nos deuorent, in theatro obiicimur: in nos bestie, sicut postea descripsit, insiliunt .  Quam frequens autem fuerit illud Christianorum supplicium inde colligas, quod in omni publica clade statim gentiles, sicut adhuc ille testificabatur, clamabant, Christianos ad leonem . Alio autem in libro, ubi ethnicorum conuentus exagitat et condemnat: Illic, inquit, in nos quotidiani leones expostulantur . Rursus alibi asseuerat Christi hostes sub pedibus eius iam esse constitutos, omni adhuc popularium cetu clamante Christianos ad leonem . Quid plura? Castitatis osoribus denuntiat timendum non esse ne non sint qui acclament, Christianos ad leonem . Atque ita conclamatum est aduersus  Polycarpum, ut ex Eusebio discimus . Cyprianus quoque de se ipso scripsit: Orto statim turbationis impetu primo, cum me clamore uiolento populus flagitasset . Quid autem flagitauerit, nos Pontius his in illius uita docet uerbis: Maxime cum et suffragiis sepe repetitis ad leonem postularetur . Expendas itaque uelim an huc etiam collineauerit Tertullianus noster, ubi de romana plebe dixit; Nec ulli magis depostulatores Christianorum, quam uulgus. Plebeii siquidem homines ceteris longe frequentius postulabant clamabantque Christianos ad leonem. Si tamen existimes, ibi de quolibet mortis genere ab iis postulato sermonem fieri, idque probes, haud multum resistemus. Sed interim ad alia  Christianorum tormenta transeamus. Alii crucibus, ait Auctor noster , et stipitibus imponebantur, aut sicuti postea dixit, cruces eos suspendunt. Alii ceruices ponunt, aut ut alibi loqui maluit, gladii guttura eorum detruncant . Alii insuper ignibus uruntur, uel eos ignes lambunt, sicut postea ab illo dictum legimus .

At hec uaria suppliciorum genera in suo de Pudicitia libro sic explicat: Martyr puta nunc sub gladio, iam capite librato; puta in patibulo, iam corpore expanso; puta in stipite, iam leone concesso; puta in axe iam incendio adstructo . Neque tamen illis tantum cruciatibus christianos torqueri ipse denuntiat. Nam alio adhuc in libro  memorat non modo gladium grauem et crucem excelsam, et rabiem bestiarum, et summam ignium penam, uerum etiam omne carnificis ingenium in tormentis immanioribus, que feris crudelius hominis ingenium excogitare poterat . Atque ita ille paucis illis posterioribus uerbis haud obscure significauit nullum esse tormentorum genus, quo christiani tum discruciati non fuerint.

Quia uero aliis grauior, uel sicut mox ab eo scriptum uidimus, maxima erat ignium pena, hinc gentiles eam a christianis sepius repetebant. Quamobrem illos, uti ibi in codicibus nostris legimus, nunc, id est suo tempore, sarmenticios et semaxios, non sine sarcasmo et irrisione uocabant . In antiquis uero editionibus semissios, quidam  autem legi uolunt semassios, et postea assis pro axis, quasi Tertullianus dicere uoluerit Christianos reuinctos fuisse ad stipitem siue palum dimidii assis. Sed quo sensu? Num eodem quo asseris significatu? Sed id parum probabile. Potior procul dubio et genuina nostrorum et aliorum, uno tantum excepto eoque forsitan corrupto, omnium codicum uidetur lectio. Nam ipsemet Tertullianus, mentis sue optimus interpres, continenter adiecit, quia ad stipitem dimidii axis reuincti, sarmentorum ambitu exurimur . Dixit itaque Christianos ad stipitem seu palum alligatos, ac sarmentis undequaque circumpositis igneque accensis, uiuos comburi. Recte quidem, inquies; sed cur is dimidii axis stipes dicitur? At obserua, queso, stipitis  nomine appellari fustem, ut ait Festus, terre defixum . Nomen uero axis, quemadmodum idem Festus monet, uarios habet significatus . Aliquando enim sumitur pro septentrionali celi parte, aliquando pro tereti stipite circa quem uertitur rota; unde nonnunquam a petis pro toto curru accipitur; denique pro sectili tabula. At secundo sensu axis nomen a Tertulliano accipi uidetur, et ab illo significari martyres aliquando ad axem integrum, crebrius uero ad stipitem, siue fustem terre defixum, sed axis dimidio minorem, reuinctos cremari. Ethnici itaque Christianis omnibus ridiculo semaxiorum nomine insultabant.

uerum hisce tantis tamque horrendis suppliciis satiata non erat immanis, ac plane horribilis gentilium  crudelitas et rabies. Nam ipsis Bacchanalium furiis, nec mortuis, ait Tertullianus, parcunt Christianis, quin illos de requie sepulture, de asylo quodam mortis iam alios, iam nec totos auellant, dissecent, distrahant . Alia autem in dissertatione  patefecimus quanta ethnici feritate in mortuorum et sepultorum martyrum corpora bacchati fuerint.



ARTICULUS II. Quomodo sanguis martyrum semen fuerit christianorum, isque maiorem, quam Cicero, Seneca, Diogenes, Pyrrho, Callinicus, aliique philosophi et oratores ethnici, ad persuadendum uim habuerit.

 Tantum abest, ut ea, que memorauimus, ac uix quidem sine horrore audiri possunt, martyrum supplicia alios christianos a religionis sue professione deterruerint; quin inde fortiores facti, plures ethnicos ad eam amplexandam traxerint, atque ita auctus semper fuerit illorum numerus. Nam ipsimet ethnici agnitis martyrum tot tantisque cruciatibus, miraque prorsus constantia, tum profecto alliciebantur ut tante fortitudinis caussam curiosius inquirerent, eaque comperta et deprehensa, fierent christiani. Nobis autem si quis nolit credere, is Tertullianum nostrum audiat: Quis, inquit, martyris alicuius maximam in tormentis constantiam intuitus, non contemplatione eius concutitur ad requirendum quid intus in re sit? Quis non ubi requisiuit, accedit? ubi accessit, mori exoptat ?  id est, agnita et confessa illius religionis ueritate, tunc exoptat quibuslibet uitam finire cruciatibus, et suppliciis? Ad Scapulam uero hec quoque fecit uerba: Quisque tantam tolerantiam spectans, ut aliquo scrupulo percussus, et inquirere accenditur quid sit in caussa, et ubi cognouerit ueritatem, et ipse statim sequitur . Omnis itaque christianus post religionis sue professionem summo illius conseruande ac tuende incensus studio, paratus est, ait adhuc Auctor noster, ad omne supplicium . Nihil enim, inquiebat, nostra refert in hoc euo, nisi de eo excedere . Sed maiori nunquam  gloria de illo se migrare existimabat, quam martyrio coronatus.

Suscepte igitur christiane religionis neminem, sicut ille scite aduertit, pudet, neminem penitet, nisi plane non retro fuisse. Si denotatur, gloriatur; si accusatur, non defendit: interrogatus uel ultro confitetur: damnatus gratias agit . Neque id audacius aut temere ab illo uenditatum putaueris. Alio enim in libro illud adhuc sic repetit: Neminem pudet, neminem penitet, nisi pristinorum. Si denotatur, gloriatur; si trahitur, non subsistit; si accusatur, non defendit; interrogatus, confitetur; damnatus, gratias agit . Neminem igitur penitebat se christianum esse, sed retro, siue citius et antea, non fuisse, ac summo pristinorum delictorum,  in tetris idololatrie tenebris admissorum, dolore afficiebatur. Preterea si denotetur ab aliquo se christianam religionem profiteri, et idcirco trahitur ad iudicum tribunalia, non defendit: si accusatur, si interrogatur, non resistit, non dissimulat, non negat; sed ultro et glorians, confitetur ; ac Lycurgo, de quo nos postea cum Tertulliano dicemus , longe fortior, damnatus gratias agit. Quapropter Apologetico suo finem his uerbis imponit: Sententiis uestris, ethnici, gratias agimus. Cur ergo? Quia cum damnamur a uobis, a Deo absoluimur . Eumdem plane in modum Lucius, teste sancto Iustino, gratias Urbico, qui illum condemnauerat, retulit:  , . Ei quidem se gratiam ille debere professus est: a malis quippe dominis se liberari, et ad Deum Patrem et regem celorum transire . Sed id, si necesse esset, infinitis propemodum exemplis facile posset comprobari.

Non mirum itaque, si quo maiori crudelitate ethnici Christianos gladio demetebant, eo plures ex eorum sanguine, quasi fecundissimo semine, oriebantur. Sed audi, obsecro, Auctorem nostrum, qui hisce totidem uerbis ipsosmet ethnicos alloquitur: Nec quidquam proficit exquisitior queque crudelitas uestra, illecebra est magis secte. Plures efficimur, quoties metimur a uobis. Semen est sanguis Christianorum . Alibi uero: Nec deficiet,  inquit, hec secta, quam tunc edificari scias, cum cedi uidetur .

Quin etiam is ipse martyrum sanguis, tam forti constantique animo effusus, omnes prorsus gentiles siue philosophos, siue alios, qui quosdam ad tolerantiam doloris, et mortis contemptum hortati sunt, eloquentia longe superauit. Nam eloquentior fuit Cicerone in Tusculanis, sicut ait Tertullianus . Harum autem questionum liber primus, ut eiusdem Ciceronis uerbis utamur, de contemnenda morte, secundus de tolerando dolore, de egritudine lenienda tertius, quartus de reliquis animi perturbationibus, quintus . . . . . . . docet ad beate uiuendum  uirtutem se ipsa esse contentam . Facundior etiam ille martyrum sanguis fuit Seneca in Fortuitis, que alibi deperdita , et a Lactantio citata animaduertimus . In hoc autem libro de contemptu mortis disputauerat. Disertior quoque fuit ille sanguis Diogene, haud dubie Cynico, quem ipsemet Tertullianus alio in libro his uerbis designat: Affectatio humana canine equanimitatis stupore formata . Ille autem, teste Lertio, ad laborum tolerantiam se ipsum omni ex parte exercebat, scripsitque librum de morte, quo ad eam patienter ferendam alios procul dubio hortabatur . Ad hec uero, idem martyrum sanguis summa eloquendi facultate uicit Pyrrhonem, qui quidem, ut notat Stobeus, docebat nichil interesse inter uitam et mortem . De illo autem plura Lertius, quem consule . Denique sanguinis huius maior fuit facundia, quam Callinici, uidelicet Suctorii, ab Hieronymo citati , qui non solum historicus, sed sophista etiam fuit. uarias autem edidit commentationes a Suida et uossio indicatas , aliasque plures. At unam ex iis haud dubie legerat Tertullianus, ubi de patientia et contemnenda morte disseruit.

 Sanguis igitur martyrum maiorem ad persuadendum uim habuit, quam ulla horum aliorumque ethnicorum quorumlibet scriptorum eloquentissima oratio. Neque id Tertulliano fuit probatu difficile, sed obuio omnibus, et inuictissimo hocce argumento: Non tantos, inquit, inueniunt horum uerba discipulos, quantos christiani factis, hoc est, effuso sanguine suo, docendo . Quantum enim ipso Tertulliani tempore multiplicati fuerint Christiani iam ostendimus. At uero illa ipsa, ita ille affatur gentiles, obstinatio, quam exprobratis, magistra est . Plinius enim Secundus, ab illo prius citatus , hoc obstinationis nomine utitur in sua ad Traianum imperatorem epistola, qua illi scripsit: se nichil inuenisse in Christianis, preter obstinationem non sacrificandi  falsis illorum diis. Tum deinde hec adiecit: Neque dubitabam, qualecumque esset quod faterentur, peruicaciam certe et inflexibilem obstinationem debere puniri . Ethnici itaque peruicaciam et inflexibilem obstinationem appellabant hanc inuincibilem Christianorum constantiam, qua omni cruciatuum tormentorumque genere excarnificari trucidarique malebant, quam uel minimum diis fictitiis dare granum thuris, uel religionem suam negare aut dissimulare. Ea igitur miranda prorsus animi fortitudo magistra erat, que ethnicis plane persuadebat ueram esse solam nostram religionem.



ARTICULUS III. Quomodo Tertullianus refellat ethnicos obiicientes iniustam esse Christianorum a se uexatorum querimoniam, quippe qui ad tormenta ac mortem, quam, dissimulata religione sua, deuitare poterant, sponte currentes, dici potius debebant dementes et desperati; ac quo iure hanc obtrectationem euertat exemplis Mutii, Empedoclis, Didonis, Reguli, Anaxarchi, laconum puerorum, attice mulieris, Cleopatre, et uxoris Asdrubalis.


Ethnici ut immanem et horrendam suam in Christianos crudelitatem quoquo modo excusarent, respondebant iis perire uolentibus nullam fieri iniuriam; imo uero debere eos diligere, per quos, quam uolebant  optabantque, mortem consequebantur. Sed Tertullianus ostendit inanem prorsus futilemque esse hanc responsionem. A Christianis siquidem postulabant gentiles, ut falsos deos colerent, suumque negarent solum et uerum esse Deum. At illud quidem in potestate ipsorum ac uoluntate positum constantissime recusabant, malebantque damnari, quam a Deo excidere , id est, eum reluctante conscientia Deum negando, a diuina eius gratia excidere, ac penis breui finiendis, et summo scelere declinatis, merito incidere in eternas.

Inuicto igitur alacrique animo pati plane uolebant, uerum eo more, ait Tertullianus, quo et bellum miles . Ita enim in omnibus ineditis et editis  codicibus ante Rigaltium, qui solita licentia ultimum nomen miles penitus abstulit. Sed ipsamet Auctoris nostri oratio illud postulare omnino uidetur, Sanctissimos enimuero martyres nostros, ante tyrannorum tribunalia de religione sua certantes, cum aliis componit militibus, qui aperto marte, manuque conserta, cum reipublice hostibus dimicant . Prelium siquidem, ait ille, et postea Lactantius, martyris est, quo ante iudicium tribunalia sub discrimine capitis , non armata quidem ferro manu, sed inuicta patientia pugnando, uictoriam tam certam quam gloriosam reportat. At nullus quidem miles libenter se committit prelio, in quo quia periclitatur, naturali timore trepidat. Ubi uero prelium  semel inire compulsus est, totis pugnat uiribus, tuncque letatur cum reportata est uictoria. Ad hunc igitur modum martyr pugnando aduersus tyrannos, ingenito omnibus timore periculum reformidat. De parta tamen uictoria tanto gaudio perfunditur, ut prelium quod declinare amplius non potest, non modo uelit, sed amet etiam, omnibusque uiribus cum tyrannis dimicet. Non putabat ergo Tertullianus preuertendum inconsiderata temeritate tempus martyrii, sed quoties, Deo ita permittente, offerebatur, toties inuicta animi fortitudine subeundum.

At quidam ethnici aliis mitiores, et in Christianos magis propensi, urgebant illos esse dementes, qui facile poterant, manente apud animum proposito , seu mentali, uti aiunt, restrictione, diis sacrificare, sicque abire illesi. Sed hi sane fraudulenta humanitatis specie dabant christianis consilium, quo ipsorum credulitate abuterentur. Non aliunde autem, pergit Tertullianus, hoc consilium emanare poterat, quam ex patre mendacii diabolo, qui eosdem christianos aut ui et seuitia, aut saltem astutia et dolo circumuenire moliebatur.

Summum itaque, ut supra ostendimus , hi piaculum esse existimabant ullo unquam modo de sua, sicut ait Tertullianus, religione mentiri. Quamobrem malebant quoslibet, ac quantumuis horrendos cruciatus experiri, iisque trucidari, quam ullo minimo  mendacio, aut ulla dissimulatione, aut exceptione mentali, fingere se aliquem colere Deum, quem falsum esse nouerant.

Ast si non dementis, inquiebant ethnici, certe desperati hominis erat cuilibet suppliciorum generi, ac crudelissime neci sese obiicere, que iactis in ignem duobus aut tribus thuris granis facillime deuitari potuit. Iam uero a nobis  obseruatum est christianos ab ethnicis appellatos deplorate et desperate factionis homines, propterea quod omnia tormenta, et quodlibet crudelissimum mortis genus despicerent, nec uererentur. Repulsam uero ab aliis ibidem uidimus absurdam hancce criminationem. Quid autem Tertullianus? Nulla, inquit, desperatio  aut perditio est, ubi minime dubia uictoria, ubi certum placendi Deo pignus, ubi securum eterne felicitatis premium .

Sed agedum, qua queso fronte martyres nostri, mortem pro uera sua religione leto lubentique animo obeuntes, poterant nefande desperationis ab ethnicis accusari ? Nonne illi ipsi multos ex suis, qui dirissimis tormentis, neceque horrenda se occidi ultro passi fuerant, non summis tantum laudibus, sed eterne glorie titulis, ac statuis exornauerunt ? Nam pretermisso magno gladiatorum numero, qui, sicut infra dicemus, suam uitam, iisdem ethnicis laudantibus, sponte feris obiectam, sepe sepius amittebant, certe Mutius, inquit  Auctor noster, dexteram suam lubens in ara cremauit, ut hoc factum fama eius haberet . At de hoc ipso Mutii facto alibi disseruimus .

Nonne etiam Empedocles, ait ille, totum sese Catanensium Aetneis ignibus donauit. Male in manuscriptis codicibus, Atheniensium Atheneis. Alio quippe in libro a nobis iam citato, scriptum ab illo legimus: Qui in ignes Aetnei montis dissiluit . Alibi uero: Empedocles quia se deum delirarat . . . . . ne aliqua sepultura conditiore putresceret, assum se maluit, in Aetnam precipitando .  Prius autem Horatius cecinerat:

. . . . Dicam Siculique pete
Narrabo interitum: deus immortalis haberi
Dum cupit Empedocles, ardentem frigidus Aetnam
Insiluit. 
Plura si desideres, consule Lertium, Lucianum, Gregorium Nazianzenum, et alios .

Tum deinde Tertullianus: Aliqua, inquit, Carthaginis condilrix rogo secundum matrimonium dedit . Ita omnes nostri codices et non editi et editi. Itaque nonnulli frustra legendum putant non quidem Aliqua, sed Elisa. Dido enim his uerbis tam perspicue designatur, ut nemo sit, qui  eam illico non agnoscat. Quo circa Hieronymus simili plane modo alicubi scripsit: Stringam breuiter reginam Carthaginis, que magis ardere uoluit, quam Hiarbe regi nubere . At ille tamen, quemadmodum Tertullianus, illud idem alibi enarrando, ipsam nomine suo appellat . Sed hec ne grammaticorum quidem pueris, uirgilium quotidie legentibus, incomperta esse possunt.

Pergit Auctor noster: Regulus ne unus pro multis hostibus uiueret, toto corpore cruces patitur : uel sicuti alio in libro edicere maluit: Crucis nouitatem numerose et abstruse Regulus uester libenter dedicauit . Sed id Paulo explicatius, hisque uerbis alibi edisseruit: Regulus, dux Romanorum, captus a Carthaginensibus, cum se unum pro multis captiuis Carthaginensibus compensari uoluisset, maluit hostibus reddi, et in arce genus stipatus undique extrinsecus, clauis confixus, tot cruces sensit . Crudelissimum itaque hoc supplicii genus uocat nouitatem, hactenus non usitatam crucis numerose, clauis uidelicet acutis undique eminentibus, atque abstruse , quia, ut Tubero apud A. Gelium testificatur , in atras et profundas tenebras illum, in arca illa inclusum, quotidie claudebant, donec ardentissimis exorti solis radiis urendum exponerent.  At de hoc Reguli supplicio alibi egimus .

Explanatum quoque a nobis fuit quod Tertullianus de Anaxarcho subiunxit: Cum, in exemplum, ptisane pilo contunderetur: Tunde, tunde, aiebat, Anaxarchi follem; Anaxarchum enim non tundis. Follem ibi eo sensu dixit, quo Lucilius, a Nonio citatus, folliculum scripsit pro corpore ; Arnobius uero: Nihil nobis est promissum ad hanc uitam, nec in carnuncule huius folliculo . Grece autem Gregorius Nazianzenus scripsit, , illius uas et utrem.

Ad mulierum exempla inde Tertullianus regreditur, aitque: Attica meretrix, carnifice iam fatigato, postremo linguam suam comesam in faciem tyranni seuientis expuit; ut exspueret et uocem, ne coniuratos confiteri posset . Eadem ille duobus aliis in libris , sed diuersis uerbis retulit. Ab Ambrosio autem nuncupatur: Pythagorea ex uirginibus . uide si placet que in hunc Ambrosii locum subnotauimus, et que de illa diximus in superiore huius Apparatus nostri tomo, ubi monuimus ipsi Leene nomen inditum .

Multo difficilius illud uidebitur, quod Auctor noster  continuo subiunxit: Zeno Eleates consultus a Dionysio quidnam philosophia prestaret, cum respondisset contemptum mortis, flagellis tyranni subiectus, sententiam suam ad mortem usque signabat . In manuscriptis nostris codicibus, ante nomen flagellis legitur impassibilis, in antiquis editionibus impassibilibus. Sed Rigaltius hoc uerbum, tanquam ab imperito librario perperam additum, resecauit. Quid uero, si Zeno impassibilis dicatur pro insuperabilis, ut pote qui nullis cruciatibus uinci unquam potuerit? Iure forsitan potiori Rigaltius dixisset in hoc Auctoris nostri textu corruptum fuisse a librariis Dionysii nomen. Testatum siquidem Lertius fecit Zenonem Eleatem mortuum esse circa septuagesimam nonam Olympiadem . Atqui circa nonagesimam quartam Dionysius senior tyrannidem exercuisse perhibetur. Ab hoc itaque, Zeno nec cruciari, nec occidi potuit. Non prorsus ergo immerito aut Tertullianus memoria lapsus argui potest, aut oscitantes librarii haud insolito errore Dionysium pro Nearcho, aut Demyso, aut Diomedonte postea scripserunt. Nam uarii scriptores, ut alibi ostendimus , narrant Zenonem Eleatem ab uno ex illis tortum ac necatum fuisse. Nec mouere quemquam debet, quod Zeno de affectata tyrannide, non autem, sicut ait Tertullianus, de philosophie bono interrogatus ab illo fuerit. Quid enim uetat, quominus tyrannus habita de proditionis consciis questione, ab eo petierit quidnam prestaret doceretque philosophia, ut hac interrogatione illud  proditionis crimen acrius exprobraret?

Denique superbientium patientia sua gentilium agmen his Tertullianus in Apologetico claudit uerbis: Certe Laconum flagella, sub oculis etiam hortantium propinquorum acerbata, tantum honoris conferunt, quantum sanguinis fuderunt . In suo autem ad Nationes libro hec se quidem tacere uelle sic testatur: Ut taceam de Laconica gloria : sed aculeo non minus acuto pungit ethnicos. uerum clarius scripsit ad Martyres hunc plane inhumanum morem usque ad suam perseuerasse etatem: Hodie, inquit, apud Lacedemonios solemnitas maxima est , id est, flagellatio: non latet in quo sacro ante aram nobiles  quique adolescentes flagellis affliguntur, adstantibus parentibus ac propinquis, atque uli perseuerent adhortantibus. Ornamentum enim et gloria deputabitur maiore quidem titulo, si anima potius cesserit plagis, quam corpus . Sed de his plura iam in primo Apparatus nostri tomo enarrauimus .

Duarum insuper mulierum exempla in libro ad Nationes protulit . Prima ab illo simpliciter uocatur Regina Aegypti, nimirum Cleopatra, que bestiis suis, hoc est, aspidis ad se clam delate morsu usa est, qua mortem sibi consciuit. Magis autem perspicue hec ad Martyres scripsit: Bestias femina lubens appetiit, et utique aspides serpentes, tauro uel urso horridiores, quas Cleopatra  immisit sibi, ne in manus inimici perueniret . Sed hoc famose mulieris facinus sepius ab historicis Suetonio , Plutarcho , et aliis, necnon a petis decantatum est. Quapropter hec Horatii, que ad Tertulliani propositum magis conducunt, carmina citasse satis erit:

Ausa et iacentem uisere regiam,
uultu sereno fortis, et asperas
   Tractare serpentes, ut atrum
      Corpore combiberet uenenum:
Deliberata morte ferocior;
Seuis Liburnis scilicet inuidens
   Priuata deduci superbo
      Non humilis mulier triumpho. 
 Altera porro mulier carthaginensis, Asdrubale marito, ait Tertullianus, in extremis patrie constantior , siue, ut alibi dixit, iam ardente Carthagine, cum maritum suum supplicem Scipioni uideret, cum filiis suis in incendium patrie deuolauit . Cum enim resciuisset Asdrubalem, capta Carthagine, uitam a Scipione impetrasse, seque ab eo derelictam, in incense urbis ignes se cum filiis iniecisse memoratur. uidesis ualerium Maximum , aliosque historicos scriptores.

Tot autem cum uirorum tum mulierum exemplis recte Tertullianus demonstrat Christianos, sibi ob solam religionem illata ab ethnicis morte lubentissimo  animo occumbentes, ab his perperam dementie et desperationis accusari. Nam summis illi laudibus et honorum titulis suos, hactenus memoratos cumulabant. At longe maioribus digni erant christiani martyres, qui non caduce uaneque hominum glorie captande, sed eterne felicitatis comparande caussa, horrendis plane cruciatibus se excarnificari mirum plane in modum patiebantur. Persuasissimum siquidem habebant se martyrio sempiternam beatitudinem consecuturos. Sed id a nobis paulo enodatius explicandum est.



ARTICULUS Iu. Quam perspicue Tertullianus doceat martyrium esse secundum baptisma, quo tota Dei gratia redimitur, peccata omnia remittuntur, ac prelium ex quo uictores christiani, palmata ueste ornati, et triumphali curru in paradisum uehuntur.


Maxima profecto, sicuti uidimus, et omni laude maior fuit inuictissima martyrum fortitudo, qua acceptam a Christo religionem suo sanguine, tanquam publico sigillo, obsignarunt. At eo sane libentius illum profuderunt, quo certius nouerant fore ut martyrio omnem Dei gratiam, omniumque ueniam peccatorum adipiscerentur. Cur enim christianus tam ardenter martyrium optabat? Ut eo, inquit Tertullianus, Dei totam gratiam redimat, ut omnem ueniam ab eo compensatione sanguinis sui expediat . Rationem si expostules, statim respondebit: Omnia enim huic operi delicta donantur. Alio autem  in libro docet illud secundum esse baptisma, quo gratia Dei donatur, omniaque peccata, ante sacratissimum illud aque lauacrum commissa, plane penitusque remittuntur. Sed ipsum, si placet, loquentem adhuc audiamus: Est quidem nobis etiam secundum lauacrum, unum et ipsum, sanguinis scilicet, hoc est martyrii, de quo Dominus: Habeo, inquit, baptismo tingui, cum iam tinctus fuisset . . . . . . Hos duos baptismos de uulnere perfossi lateris emisit, quatenus qui in sanguinem eius crederent, aqua lauarentur; qui aqua lauissent, etiam sanguinem potarent. Hic est baptismus qui lauacrum, et non acceptum representat, et perditum reddit . At illud ab eo assertum uidimus , quemadmodum a discipulo eius Cypriano, qui preterea  maiorem huius, quam prioris baptismi gratiam his uerbis palam predicat: Primum baptisma credentibus dedimus, ad aliud quoque singulos preparemus insinuantes et docentes hoc esse baptisma in gratia maius, in potestate sublimius, in honore pretiosius; baptisma in quo angeli baptizant, baptisma in quo Deus et Christus eius exsultant; baptisma, post quod nemo iam peccat; baptisma, quod fidei nostre incrementa consummat; baptisma, quod nos de mundo recedentes, statim Deo copulat. In aque baptismo accipitur peccatorum remissio, in sanguinis corona uirtutum . Breuius uero alibi: Numquid, inquit, potest uis baptismi esse maior aut potior, quam confessio, quam passio, ut quis coram hominibus confiteatur, et sanguine suo baptizetur ? Eadem  ille, alibi repetit , que confirmat Augustinus , ubi uariis Scripture sacre uerbis ostendit tantum ualere martyrium, quantum si quis sacro baptismatis fonte ablueretur. Ibi uero adiicit: Quid enim pretiosius, quam mors, per quam fit, ut et delicta omnia dimittantur, et merita cumulatius augeantur. Ambrosius autem pressius Tertulliani nostri uestigia secutus est: Non unum, inquit, est baptisma? Unum est, quod hic tradit Ecclesia, per aquam et Spiritum sanctum, de quo dicit Dominus iehsu: »Baptisma habeo baptizari, quod uos nescitis.« Utique iam baptizatus in Iordane fuerat, sicut superiora declarant: sed sit hoc baptismum passionis, quo etiam sanguine suo unusquisque  mundatur . Sed de his plura apud theologos scholasticos legi possunt .

Persuasum igitur Christianis penitus erat nunquam maiorem se de demonibus, eterne sue salutis osoribus, triumphum agere, quam cum ethnici malignis illorum instigationibus subornati, ipsos propter Christi confessionem interficiebant: Nam illos, ait Auctor noster, nunquam magis detriumphamus, quam cum pro fidei obstinatione , seu constanti, ut paulo ante dicebamus, inuictaque defensione, damnamur. Quis autem, et quam gloriosus sit ille Christianorum triumphus, hunc explicat in modum: Prelium est nobis, quod christiane professionis  accusati, prouocamur ad gentilium tribunalia; ut illic sub discrimine capitis pro ueritate eiusdem religionis nostre tuenda, certemus. In hoc autem prelio uincimus, inquit, cum occidimur. Denique ex hoc prelio uictores euadimus cum obducimur , id est, ad supplicium ducti consumimur et occidimur. Eo enim sensu Auctor noster hoc uerbum obducimur ibi uidetur sumpsisse, quod alio significatu, uti uidebimus, alibi accepit. Quia uero Christiani nichil magis in uotis habebant, quam pro religionis sue defensione mori et trucidari, uincebant utique, cum necabantur. Nam uictoria est, ait adhuc Tertullianus, pro quo certaueris, obtinere .

At hoc in certamine uictores, et gloria utique et preda, omnium profecto maxima, potiebantur; quandoquidem  ea uictoria, uti ait Tertullianus, habet et gloriam placendi Deo, et predam uiuendi in eternum . Eo autem fortasse maior gratiorque hec preda ipsi uidebatur, quod sicut supra annotauimus , existimabat illud felicitatis eterne premium, aliis iustis dilatum, sanctis martyribus statim post mortem excessumque suum conferri.

Quin etiam tam insignem triumphum de mundo et diabolo agentibus non deerat triumphantium habitus, uestis palmata, et currus. Sed quenam, putas, hec erant triumphantium martyrum insignia? Nihil certe minus, quam romanorum ducum et imperatorum. Nam cum ad dimidii axis, de quo paulo antea, stipitem uiui exurimur, hic est, ait Tertullianus, habitus uictorie nostre, hec palmata uestis; tali curru triumphamus  .

Primum autem ibi memoratur habitus uictorie, quo nomine generatim significantur omnia uictorie, siue triumphantium, ornamenta, nimirum corona aurea, sella curulis, scipio eburneus, toga picta, tunica palmata, et alia, quorum frequens apud uarios scriptores mentio facta est. Breuitatis uero caussa pretermissis pluribus his ornamentis, duo tantum ab illo indicantur, palmata uestis, et triumphalis currus. At Liuius de iis aliisque Decium loquentem sic inducit: Cui deorum hominumue indignum uideri potest eos uiros quos uos sellis curulibus, toga pretexta, tunica palmata, et toga picta, et corona triumphali honoraueritis, quorum domos, spoliis hostium affixis, insignes inter  alias feceritis, pontificalia atque auguralia insignia adiicere, qui Iouis optimi maximi ornatu decoratus, curru aurato per Urbem uectus, in Capitolium ascenderit ? Ita autem dixit, Iouis ornatu, quia triumphantes, uti obseruat Seruius, habent omnia Iouis insignia, sceptrum palmatum. Unde ait Iuuenalis, »in tunica Iouis« . De ueste autem palmata, et curru ita ille alibi: Sciendum sellam curulem a curru dictam, quod ea tantum utebantur, qui triumphali curru inuecti fuissent: sicut etiam palmata dicitur tunica, quam merebantur, qui reportassent de hostibus palmam . Nonne autem ibi innuit eam sic nuncupatam, quia his dabatur, qui palmam meruerant? Alii tamen sic uocatam opinantur, quod palmis esset intexta. De  illa porro hi sunt Martialis uersus:

I, comes, et magnos illesa merere triumphos,
   Palmateque ducem, sed cito redde toge. 
Si quis plura uelit, hic adeat Octauium Ferrarium , Aldum Manutium , Lazarum Bayfium , Albertum Rubenium , qui de curru triumphali data opera disputant. At preterea de his aliisque triumphantium insignibus et ornamentis poteris, si lubet et uacat, adire Onuphrii Panuini de Triumpho librum, et Maderi in eum annotationes.

Ceterum longe maior erat eximia plane martyrum nostrorum triumphi gloria. Mediis enimuero accensorum  sarmentorum flammis, tanquam purpurea palmataque ueste, undique combusti, atque ad stipitem palumque alligati, inde sicut triumphali ueste et curru, non in Capitolium, sed in paradisum, ut supra uidimus , de mundo, de tyrannis, et de diabolo triumphantes, ducebantur.



CAPUT XuII. Quibus argumentis Tertullianus demonstret Christianos iniquissime et contra omnium legum prescripta ab ethnicis uexatos, et trucidatos fuisse.



ARTICULUS PRIMUS. Quanta peruersitate ethnici Christianos, sibi prorsus incognitos, nec qui qualesue essent, inuestigare uolentes, oderant atque insectabantur.

 Que de christiane Religionis ueritate et sanctitate, de diuinis illius documentis et legibus, de optimis sectatorum eius moribus, de inuictissima martyrum fortitudine a nobis hactenus dicta sunt, hec satis superque demonstrant hanc ipsam solam religionem ueram esse, ceteras uero omnes falsas penitusque reiiciendas. Nulla igitur maior excogitari potest iniquitas, quam gentilium, qui Christianos propter huius religionis sue defensionem summa horrendaque, uti uidimus, crudelitate uexabant, excarnificabant et occidebant. uerum Tertullianus noster, ut eorumdem Christianorum caussam accuratius defendat, ad duo adhuc demonstranda aggressus est; ac primo  quidem Christianos ab ethnicis, contra ius omne naturale, diuinum et humanum, condemnari: secundo falsa esse crimina omnia quorum accusabantur, atque illorum reos reuera esse gentiles.

uideamus itaque primo qua ille ratione probauerit prime propositionis ueritatem, et ad secundam deinde ueniemus. At hanc, inquit, primam caussam apud uos, romanii imperii antistites, collocamus iniquitatis odii erga nomen Christianorum, quam iniquitatem idem titulus onerat et reuincit qui uidetur excusare, ignorantia scilicet . In quibusdam autem editionibus legitur odium pro odii, sed perperam. Nam iniquitatis odii, ibi idem significat ac iniqui odii. Primam ergo Tertullianus arguit ethnicorum iniquitatem, qua prius  oderant Christianos, quam scirent qui qualesue fuerint. Que enimuero maior peruersitas est, quam eum odisse, quem, utrum odio uel amore dignus sit, plane nescias?

uerum ethnicos hoc ceco in christianos exarsisse odio hinc plane ostendit Auctor noster, quia omnes, qui eos retro, siue antea oderant, quia ignorabant quale sit quod oderant, simul desinunt ignorare, cessant et odisse . In Rigaltii editione hec uerba quale sit  quod oderant, prorsus reiecta sunt. Quo autem iure, an propria auctoritate Rigaltii, an typographorum errore, nescimus quidem; sed probe scimus hec in subsequentibus et ultimis editionibus reperiri. Ea autem genuina esse Tertulliani uerba communis codicum  omnium consensio, et Auctoris ipsius ingenium satis aperte conuincunt. Hec autem est illius argumentatio: Ubi ethnici agnouerunt qui et quales sint Christiani, que eorum pietas ac probitas, tum protinus eos odisse desinunt. Ergo illos oderant, quia qui essent antea ignorabant.

Quamuis autem nemo, nisi naturali lumine omnino priuatus, id abnuere queat, urget tamen Tertullianus, et ethnicos adhuc reuincit Anacharsis auctoritate, qui diserte pronuntiauit non minus reos esse, imprudentes de prudentibus iudicantes, quam immusicos de musicis . Que quidem huius philosophi sententia a Lertio sic exhibetur: , . Mirari se  dixit quomodo apud Grecos artifices certarent, iudicarentque qui artifices non essent . Paulo uero aliter Plutarchus eam sic retulit: , , . Id autem dixit Anacharsis se mirari, cum concioni interfuisset, quod dicerent apud Grecos sapientes, stulti uero iudicarent . uides sane eamdem his omnibus uerbis exprimi sententiam, que quibusdam tantum diuersis enuntiatur. Nefas enim esse asseritur aliquod de rebus ignoratis ferri iudicium.

At multo nequiores erant ethnici, qui Christianos oderant, et nefandis condemnabant criminibus, tametsi  quales essent non solum nesciebant, sed inflexibili obstinatione, nec scire, nec inquirere unquam uolebant. Nulla autem huius intolerabilis peruicacie, et uoluntarie cecitatis alia erat caussa, nisi quia uerebantur, ne quod Christianorum esset uiuendi genus agnoscendo, fateri cogerentur illos, post susceptam Christi religionem, factos esse meliores.

uerum audacter illi negabant Christianorum, qui a deorum cultu defecerant, ueram fuisse probitatem: Non enim, inquiebant, ideo bonum est aliquid, quia multos conuertit , id est, ab aliqua professione ad aliam traduxit. Et certe quanti a bono, aiebant, ad malum performantur . Addebant gentiles: Quanti transfuge in peruersum? Hi autem transfuge uocantur, qui ad hostes transfugiunt, uel qui induciarum tempore ad eos commigrant, cum quibus nulla amicitia est. Atqui ii sepius, inquiebant adhuc ethnici, in peruersum conuersi, peiores utique fiunt. Denique acrius urgentes clamabant: Non utique eo bonum preiudicari, quia plerosque conuertat, et sibi rapiat. Noui demutationem mentis in malas partes. Quot desertores bone uite! quot transfuge in peruersum! 

Sed his respondet Tertullianus id quidem a nemine negari, sed omnes ultro etiam fateri plurimos a malo sese conuertisse in bonum. At id, inquit, ex mali bonique natura facile dignoscitur. Mali quippe indiuidue  comites sunt timor, pudor, tergiuersatio, penitentia, deploratio. Quapropter malefici, ait rursus Auctor noster, gestiunt latere, deuitant apparere . Rigaltius uero hec duo posteriora uerba auctoritate propria abstulit, nec sane aduertit hec ipsa in libro ad Nationes esse repetita , sicuti illa, que in Apologetico continenter addidit: Trepidant deprehensi, negant accusati, ne torti quidem facile aut semper confitentur; certe damnati merent, dinumerant in semetipsos, mentis male impetus, uel fato, uel astris imputant. At in libro ad Nationes hec posteriora uerba sic immutata sunt: Exprobrant enim quod erant, in semetipsos male mentis ab innocentia transitum uel fato imputant . Sed ibi forsitan librarii calamo  illa duo uerba, uel astris, exciderunt. Solus autem Georgius Ambianensis, solaque coniectura ductus, in textu Tertulliani audacius posuit deonerant, pro dinumerant. Nam sensus illius est: Malefici in semetipsos male mentis impetus agnoscunt, dinumerant, sibique exprobrant; eorum tamen culpam non sibi, sed astris, uel fato, imputant et adscribunt. uidimus autem  quam communis fuerit illa gentilium falsa opinio, qua fato omnia fieri arbitrabantur. uerum nulla prorsus ex his, que memorata sunt, mali indicia deprehenduntur in christiano, quem, ut supra animaduertimus , religionis sue nec pudet, nec penitet, sed accusatus, et interrogatus, se christianum  esse confitetur, gaudet, gloriatur, ac damnatus gratias agit.

Recte ergo Tertullianus: Quid hoc, ait, mali est, in christianis, quod naturalia mali non habet . Sed in nostris codicibus manuscriptis legimus, quod natura alia mali non habet; fortassis non omnino male, si ibi, sicut bonis auctoribus haud plane infrequens est, subaudiatur particula, quam, hoc nimirum sensu: quod non alia, quam mali natura habet. Sed pluribus littera a antiquariorum ignorantia uel errore ibi duplicata haud dubie uidebitur. uide tamen utrum prima lectio confirmari non possit ex libro ad Nationes, in quo breuius quidem, sed non minus clare dicitur: Quod hoc malum est, in quo mali natura cessat . Imo uero addit Auctor noster maximum in eo esse debere bonum, cuius reus gaudet, cuius accusatio uotum est.

Ethnicos autem ille acrius urget , palamque facit in Christianis nichil esse mali, qui relicto falsorum deorum cultu, ac suscepta Christi religione, meliores, quemadmodum diximus, facti fuerant. Neque id ipsis gentilibus, quidquid contra reclamarent, poterat esse incognitum. Nouerant enim quantus esset christianorum ubique terrarum numerus, hincque grauiter merebant, ac de eo tam sepe quam publice conquerebantur. At quoquo modo illos agnouerint, uiderant utique factos esse ex malis et improbis bonos et probos, ex impudicis pudicos, ex iniustis ac sceleratis eastos, religiosos,  ac sedulam uirtutibus omnibus operam dantes. Et certe ipsis, ut ait Tertullianus, uidebatur bonus uir Caius  tantum quod christianus . Mirabantur Lucium sapientem, hanc mulierem pudicam, hunc filium patri suo obsequentem, hunc seruum domino suo fidelem. Mirabantur quidem has aliasque christianorum uirtutes: sed hos christianos esse ferre non poterant.

Quis ergo eos potius errare diffitebitur, qui laudant que sciunt, ait Auctor noster, uituperant que ignorant, et id quod sciunt, eo quod ignorant, corrumpunt ? In omnibus nostris codicibus legimus irrumpunt, pro corrumpunt: sed minus fortassis bene. In libro enim ad Nationes scriptum est:  Pro stultitie cecitate laudant que sciunt, uituperant que nesciunt, et id quod nesciunt uitiant : quod, uti uides, idem est ac corrumpunt. Si tamen malis probesque legendum irrumpunt, non omnino repugnabimus. De fama siquidem Lucanus cecinit:

uana quoque ad uestros accessit fama nepotes,
Irrupitque animos populi. 
Summa igitur stultitia, cecitate ac malitia ethnici laudabant sibi cognitas Christianorum uirtutes: sed illos uituperabant, ignorantes quid eorum nomen significaret. Ex ignorato autem hoc nomine uitiabant, seu corrumpebant illorum uirtutes, quas nullas aut falsas esse effutiebant. At nichil certe magis iniquum,  quam ex re aliqua sibi comperta aliam quam ignoras uituperare, aut ex re ignorata aliam a se agnitam corrumpere. Non minor tamen erat iniquitas Christianos ob solum suum et ignotum nomen condemnare, et occidere, nec uelle unquam scire et inuestigare quid in eis sit aut boni aut mali. Tantum uero ab hac inuestigatione abhorrebant ethnici, ut iniquissimi iudices illos, ad tribunalia sua ductos, audire nunquam uoluerint. Secundum autem illud erat summe illorum iniquitatis caput, quod iam explorandum est.



ARTICULUS II. Quanta iniquitate ethnici Christianos, nec auditos, nec defensos, sed suum duntaxat ob nomen condemnauerint, et crudelissime necauerint.


Secundum Tertulliani aduersus effrenatam gentilium in Christianos uiolentiam argumentum non minoris profecto, quam superius, roboris est ac momenti. Ducitur autem ex certissima iudiciorum regula, que naturali equitati adeo consentanea est, ut, ea pretermissa, iniquissimum, irritum omnino, et nullum sit cuiusuis hominis iudicium. At hec, ut scite Tertullianus animaduertit, regula est, que uetat indefensos et inauditos omnino damnari . De legis autem huius equitate plane conuicti gentiles, constituerant, ut quilibet cuiuscumque criminis insimulatus, uteretur, et proprio ore, ait Auctor noster, et mercenaria aduocatione, uidelicet patronorum, qui mercede accepta,  caussam illorum tuerentur.

uerum longe aliter Christianos, falsorum criminum accusatos, tractabant. Nullam quippe facultatem eis concedebant innocentiam suam aut ore suo, aut ullius patrocinio unquam defendendi. uerumtamen eiusdem, ut scite ille arguit, noxietatis , siue, ut in nostris codicibus manuscriptis et antiquis editionibus legitur, eiusdem noxe eadem tractatio debebat interuenire . Quid ergo iniquius, quam id quod iustum est ethnico concedere, et illud ipsum negare christiano?

Ad hec uero, secundum omnium diuinarum et humanarum legum prescripta quilibet homo, cuiusuis criminis postulatus, non solum semper audiendus est et interrogandus, sed inquirendum insuper, ac  questione etiam et tormentis extorquendum, que sit criminis qualitas, qui locus et modus, quod tempus, qui socii ac conscii. Nec hoc equissimum esse diffitebantur ethnici, qui hec omnia diligenter inquirebant, ubi aliquis ex suis ullius sceleris ab aliquo accusabatur. Summa tamen iniuria hec omnia missa faciebant spernebantque, ubi agebatur de nostris, ait Tertullianus, elogiis , id est, de christianorum uituperatione et accusatione. Minus itaque bene in codicibus nostris habetur eulogiis, hoc est, benedictionibus, nisi nomen illud ab illo ironice acceptum fuisse probaueris. Quidquid sit, planus est et apertus Tertulliani sensus, qui asserit tantum abfuisse, ut gentiles illo, quem equitas postulabat, modo in  christianorum, sicuti aliorum omnium, crimina, quorum insimulabantur, unquam inquirerent; quin potius omnis eorum inquisitio iudicibus omnibus prohibita erat.

Plinio enim secundo Traianum imperatorem interroganti quid christianis, quorum infinitus propemodum erat numerus, faciendum, ille, ait Tertullianus, respondit, hoc genus inquirendos quidem non esse, oblatos uero puniri oportere . Ipsiusmet autem Traiani hec sunt in epistola sua ad Plinium uerba: Conquirendi non sunt; si deferantur, et arguantur, puniendi sunt : id est, iuxta Tertulliani nostri interpretationem, si christiani reuera esse comprobentur et conuincantur, puniendi quidem, sed minime  inquirendi sunt. Totum autem hunc Tertulliani locum citauit Eusebius , qui prolata a nobis eius uerba sic grece interpretatus est: , , que Rufinus latine reddidit: Christiani non quidem requirantur, si qui tamen inciderint, puniantur . Nullus itaque Tertullianus dubitauit hoc edicto pronuntiatum fuisse christianos non perquirendos, sed statim atque iudicibus offerrentur, ac christianos esse constaret, nulla amplius ullius rei facta inquisitione, puniendos. Nec male quidem. Nam Traianus continuo addidit: Ita tamen ut qui negauerit se christianum esse, idque reipsa manifestum fecerit, id est, supplicando diis nostris,  quamuis suspectus in preteritum fuerit, ueniam ex penitentia impetret . Nullum igitur christianorum crimen a iudicibus inquiri uoluit, sed eos oblatos ob solum suum nomen, nec amplius auditos, puniri, nisi forte hoc negarent nomen suum, falsisque diis supplicarent.

Iure itaque merito exclamat Tertullianus: O sententiam necessitate confusam . Consulto autem dixit necessitate, quia Traianus illam clarius explicare non poterat. Ea uero confusa est, quia Traianus negat, sicuti recte arguit Auctor noster , non inquirendos christianos, utpote innocentes, nulliusque sceleris reos; et mandat tamen puniendos, ut nocentes, ac grauissimorum conscios scelerum. Eadem ergo hec sententia  parcit et seuit, dissimulat et animaduertit . Clementiam quippe dissimulat, parcendo christianis, qui iudicibus non offerebantur. Seuit uero in oblatos, tametsi innocentes, quos suum duntaxat ob nomen iubet puniri.

In tota ergo Christianorum caussa nichil aliud postulabatur, sicuti adhuc ait Tertullianus, nisi confessio nominis, non examinatio sceleris , nec accusati defensio. Ad illos enim uero damnandos, aut absoluendos illud tantum sufficiebat, ut nomen suum, seu se christianos esse, aut negarent aut confiterentur.

Quod quidem, quam iniquum omnique iuri diuino naturali et humano aduersetur, ille adhuc demonstrat  questionibus, quas uerberibus et tormentis leges haberi imperant. Non aliam quippe ob rationem exerceri debent, quam ut retegantur crimina, et illorum accusati ea a se commissa fateantur. Omnia namque placita principum, si tyranni non sint, iusta senatus consulta, alieque leges non omnino inique, precipiunt malos erui, non abscondi, uerbo sunt Auctoris nostri, confessos damnari, non absolui . Ad Scapulam uero iudicem similiter scribebat: Quid amplius tibi mandatur, quam nocentes confessos, damnare, negantes autem ad tormenta reuocare ?

uerumtamen ethnici, contra hanc tanta equitate prescriptam iudicandorum reorum normam, Christianos  non ad aliquod scelus confitendum, sed negandum crudelissimis questionum tormentis compellebant. Persuasum ergo habere debuerunt illos esse innoxios, et nullius reos criminis, quippe qui illud ab ipsis negari uellent, aut eos, quod nefas est, si rei forent, plane mentiri. Questione siquidem torti, fatebantur palamque clamabant se esse christianos. Sed ethnici quibus alios confitentes reos amplius torquere fas non erat, christianos dirius iubebant cruciari, donec negarent, aut necarentur.

Recte ergo Tertullianus illos sic urget: uidetis quomodo ipsi uos contra mandata faciatis, ut confessos negare cogatis. Adeo confitemini innocentes esse nos, quos damnare statim ex confessione non uultis . At certe hi tanta legum  suarum preuaricatione se ipsos manifestissime condemnabant. Christianos enim, nec auditos, nec defensos, tanquam omnium in deos, leges, imperatores, mores, ipsamquemet contra naturam criminum reos insectabantur. Dum ergo nitebantur illos questione ad ea neganda adigere, fatebantur utique tam falsa esse ea crimina, quam summa erat illorum et innocentia et integritas. In hac itaque tam horrenda eorumdem christianorum uexatione non aliud, sicuti aiebat Tertullianus, nisi christiani nominis prelium est , in quo negantes absoluebantur, atque excarnificabantur confitentes.

Neque putaueris quidquam ab illo ibi aut fictum, aut exaggeratum. Nam eadem plane fuerat non solum Iustini  martyris, Athenagore, Tatiani, ut alibi uidimus , sed Melitonis etiam, sicuti refert Eusebius , publica expostulatio. Palam quippe conquesti sunt, quamuis nullum nomen ex se ipso bonum sit aut malum, Christianos tamen suum duntaxat ob uocabulum, nec audita unquam caussa, condemnari. Eodem autem telo, sed paulo aliter contorto, ethnicos transfixerunt Minutius Felix, uti supra ostendimus , et Cyprianus, sicuti infra dicemus.

Nec multum curabant gentiles summam hanc tegere iniustitiam, quam lata per tabellam, cuius Cicero  , aliique sepius meminere, contra eos sententia in publicum proferebant. In hac quippe tabella non aliquod christianorum, sicut aliorum morte damnatorum, crimen notabatur, sed solum christianorum nomen: De tabella, ait Tertullianus cos alloquendo, recitatis illum christianum , nichilque amplius. At cum res ita sit, pergit ille, certe: Christianus si nullius criminis nomen est, ualde ineptum, si solius nominis crimen est . Et ita quidem in Rigaltii editione. In nostris uero codicibus: Christianus si nullius criminis nomen reus est, ualde incestum, recentiores  incertum, si solius nominis crimen est. In quibusdam manuscriptis, et editis Rigaltio antiquioribus: Christianus si nullius criminis reus est, nomen ualde infestum, si solius nominis crimen est. Atque hec uidetur genuina Tertulliani lectio, atque in aliis codicibus ea uox nomen transposita, et altera incestum corrupta. Sensus namque Tertulliani est, christianum nomen fuisse ethnicis ualde infestum, propter quod solum, nec aliud prorsus ob crimen, christianos tam crudeliter torquebant, et interficiebant.

At nullum certe, urget Tertullianus , nominis odium concipi potest, nisi illud aliquid significet barbarum, aut uitiosum in se ipso, uel incognitis hominibus qui eo appellantur. Atqui ethnici nichil potuerant in christianis deprehendere  uitiosi, quos uel semel audire noluerant. Nihil etiam barbarum in christiani nomine, quod de unctione, ait Turtullianus, deducitur . Nec hilum quidem promouebant ignari gentiles, qui chrestianos, non christianos, appellandos esse garriebant. Nam hoc ipsum nomen de suauitate, uel benignitate deriuatum est . At de hac utriusque nominis etymologia alibi disseruimus .



ARTICULUS III. Quam absurde ethnici obiicerent Christianos propter suum aut auctoris sui nomen odio habendos, quia nullus philosophus, platonicos, epicureos, pythagoreos, stoicos, et academicos, nullus medicus Erasistratum, nullus grammaticus Aristarchum, nullus coquus Apicium, sectarum suarum auctores, ob suum nomen odisse perhibeantur.


Cum nichil sit sole etiam meridiano clarius, quod humanum ingenium, false religionis preiudiciis excecatum, obscurare non moliatur; non mirum profecto, si ethnici quibusdam litigiosis disputationibus propositas ab Auctore nostro inuictissimas in Christianorum defensionem argumentationes eludere aut infirmare tentauerint. Audiendi tamen hi sunt qui Christianos audire nolebant, et excutiende, qualescumque sint, illorum rationes.

Clamitabant autem non requirenda esse Christianorum scelera, que omnia uno eorum nomine comprehenduntur.  Sed falsissima esse hec crimina iam ostendimus. Fac tamen, si possis, illa tam uera esse quam falsa sunt, numquid homicida, uel alius quilibet sceleratus homo, propter suum solum nomen condemnari debet? Nonne iudices tenentur illum audire, et inuestigare ubi, quando, quomodo, quibus sociis crimen perpetrauerit? uerum Christiani contra has equissimas, uti diximus, leges condemnabantur. Iniquissimum ergo erat gentilium iudicium .

Urgebant tamen gentiles: Secta christianorum oditur in nomine utique sui auctoris . Numquid ergo examinandum non erat utrum ille auctor, aut eius sectatores odio reuera haberi deberent? Tertullianus  autem euidentissime demonstrat ethnicos absurda hac argumentatione se ipsos suo, quemadmodum dicitur, conficere gladio. Non enim platonicos propter Platonis, epicureos propter Epicuri, pythagoreos propter Pythagore, stoicos propter Zenonis nomen odio habebant . At hi suarum sectarum, uti alibi ostendimus , fuerant auctores. Tum deinde a Tertulliano recensentur academici, quos utique a platonicis secernere uidetur . Numquid igitur de medie et noue Academie principibus Arcesilao, et Lacyde, sicut ibidem animaduertimus, sermonem fecisse dicendus est? Expende, queso, ac pronuntia.

 Pergit ille, ac nonne, inquit, medici nomen suum sortiti sunt ab Erasistrato, qui ab A. Gellio nobilis medicus , a Macrobio medicorum ueterum nobilissimus appellatur . Testatum autem Strabo fecit Smyrne exstitisse patrum suorum tempore Erasistrateam medicine scholam . Celeberrimi porro huius medici Plutarchus , Plinius , ualerius Maximus , et Chronici Eusebiani scriptor mentionem fecerunt .

 Denique coqui etiam cognominati sunt, ait Tertullianus, ab Apicio, quem alibi inter coquos pretiosissimos recenset, eiusque condimenta exagitat . Ab Atheneo autem discimus hunc Tiberii imperatoris seculo ditissimum fuisse, sed luxu solutum, multas uentris et gule uitio myriadas nummorum profudisse, ac uaria placentarum genera eius nomine uocitari . Plura etiam de illo Seneca, cuius hec tantum, que ad propositum nostrum magis faciunt, uerba transcribemus: Apicius nostra memoria uixit, qui in ea urbe, ex qua aliquando philosophi, uelut corruptores iuuentutis  abire iussi sunt, scientiam propriam professus, disciplina sua seculum infecit . Alibi autem ille, sicut Plinius , et Hieronymus Apicii  eiusque helluationis et immense gule meminerunt. Tres porro Casaubonus notat Apicios, eosque gule uitio infames . In superiori autem dissertatione  non semel citauimus Apicii de re coquinaria editam commentationem. Neque magno labore nobis persuadebis hunc esse, de quo Tertullianus loquitur.

At quicumque fuerit, nullus tamen gentilis unquam dixit propter illius, aut aliorum quos recensuimus,  solum nomen odio dignam esse institutam a quolibet sectam, nisi prius constiterit in ea aliquid esse mali. Gentiles ergo non debebant odisse Christianos, nec propter suum, nec propter auctoris sui nomen, nisi exploratum ante habuissent illos esse malos. Atqui iam ostendimus eosdem gentiles neque sciuisse, neque scire, aut inquirere unquam uoluisse utrum illi aliquid agerent, quod odio et pena esset prosequendum.

Contra tamen nemini prorsus incompertum erat Christianos suo titulo, siue suum duntaxat ob nomen actibus ac sententiis presidum statim condemnari, atque oblati illis fuerant. Nam propter hoc ipsum solum nomen ab illis condemnari uestros, hoc est, iudicum, inquiebat Tertullianus, iam contestamur actus,  qui quotidie iudicandis custodiis, id est, carceri mancipatis, presidetis, qui sententiis elogia dispungitis , siue reorum accusationes examinatis; numquid inter illos omnes aliquis inuentus est sicarius, seu homicida? num aliquis manticularius , siue qui repositam in aliorum marsupiis pecuniam furatus sit? num aliquis lauantium predo, aut, ut alibi dixit, fur balnearum, qui lauantium uestes aut argentum subripiebat? At certe hi omnes ethnici erant , et nullum ibi inuenistis christiane religionis uerum sectatorem. Non enim de nostris, pergit Tertullianus, sed de uestris semper estuat carcer , totusque scelestis uestris gentilibus repletus  est. De uestris quoque semper metalla suspirant , de iis scilicet, qui scelerum conuicti, metalla effodere cogebantur. Denique de uestris semper bestie saginantur, de uestris semper munerarii noxiorum greges pascunt . Munerarii autem, uti iam a nobis alibi obseruatum est , ii erant, qui gladiatorum spectacula edebant. Hi autem pascebant et alebant noxios, qui ad bestias damnati debebant cum illis pugnare. Si autem uicti fuissent, tum uictrices bestie carnibus illorum saginabantur.

Nullus itaque ex horum numero erat christianus  propter scelus aliquod aut coniectus in carcerem, aut ad bestias damnatus, sed suum duntaxat ob nomen, quod nichil plane mali habebat. Palam enim et asseueranter Tertullianus affirmat: Nullus illic christianus, nisi hoc tantum propter suum nomen: aut si et aliud, id est, capitalis alicuius sceleris reus et conuictus, iam non christianus , sed christiane religionis apostata et desertor. Nihil ergo iniquius, ac diuinis et humanis legibus magis contrarium, quam innocentes christianos, nunquam auditos et defensos, suum solum ob nomen condemnare, ac quibuslibet grauissimis suppliciis excarnificare et occidere.



CAPUT XuIII. Quam absurde ethnici obiectarent se ad uexandos necandosque christianos quibusdam suis legibus teneri, qui quaslibet sanctiores tam sepe, quam impune uiolabant.



ARTICULUS PRIMUS. Quibus rationibus Tertullianus ostendat nulla, uel lege, uel auctoritate, ullum hominem cogi posse ad eum, quem falsum nouit, deum colendum, aut cuiuis libertatem adimi, quam ueram credit, religionem amplexandi.

Gentiles in summas angustias adducti, ad legum suarum auctoritatem, tanquam ultimum propugnaculum, confugere nitebantur. Nostris, inquiebant, adstringimur legibus, que precipiunt uexari christianos,  et ad internecionem usque excruciari. Nobis ergo, ad eos torquendos, scire sufficit reuera esse christianos, nec qui qualesue sint amplius perquirendum . Sed Tertullianus respondet uanam esse ac plane absurdam hanc argumentationem, et ipsosmet ethnicos sic alloquitur: Si per leges uestras fas et necesse putatis christianos inauditos et indefensos condemnare, uim profitemini, et iniquam ex arce dominationem ; ex arce, inquit, id est, forsitan, ex edito et ipso uertice ciuitatis , quemadmodum initio huius libri dixerat. Qui enim quemuis accusatum, inaudita caussa, condemnat, iubetque interfici, is procul dubio non equi iudicis fungitur officio, sed dominationem exercet iniquissimam, ac intolerandam tyrannidem.

 uerum ut gentilium pertinaciam penitus frangat, aliud argumentum inde eruit, quod omnibus et singulis dabant quemlibet, uno et uero excepto, deum colendi facultatem. Nam cum dixisset unum ab uno, et alium ab alio libere et licenter coli, illos sic urget: uidete ne hoc ad irreligiositatis elogium concurrat, adimere libertatem religionis, et interdicere optionem diuinitatis; ut non liceat mihi colere, quem uelim, sed cogar colere, quem nolim ? Religiosus etenim cultus liber, inquit, et uoluntarius esse debet, nec ullus unquam ab ullo homine aut ulla lege cogi potest ad eam, quam falsam esse nouit, amplexandam religionem: Diuine siquidem rei, uti ille postea dixit, faciunde libens animus indicitur . Rationem uero si postules, hanc tibi dabit: Humani iuris et naturalis potestatis est unicuique, quod putauerit, colere; nec alii obest, aut prodest alterius religio. Sed nec religionis est cogere religionem, que sponte suscipi debeat, non ui; cum et hostie ab animo libenti expostulentur. Ita etsi nos compuleritis ad sacrificandum, nichil prestabilis diis uestris. Ab inuitis enim sacrificia non desiderabunt, nisi contentiosi sint. Contentiosus enim Deus non est .

Audis certe quibus Auctor noster rationum momentis ostendat iuri, non solum humano, sed etiam naturali repugnare, ut quis unquam ulla ui ad suscipiendam aliquam falsam religionem aut falsi dei cultum compellatur. Cuiuslibet siquidem religio nec prodest,  nec nocet alteri, qui proximi sui bono aut malo nec melior nec peior efficitur.

Deinde uero Deus ab inuito et reluctante sacrificia non desiderat, nisi contentiosus sit, id est, lites et iurgia seminare uelit. At talis Deus uerus esse nequaquam potest. Quin etiam nemo, ait adhuc Tertullianus, ab inuito coli uolet, ne homo quidem . Nam damnanda plane est simulatio, et nefaria hypocrisis, qua is se eum colere exterius fingit, quem interius spernit atque detestatur.

Ad hec uero, ea sane est hominis fragilitas, ut Deum uerum sepe sepius offendat. Atqui placare illum nequit, nisi libera ac sincera animi conuersione et penitentia, aut facto maxima libertate sacrificio.  Summa igitur sine iniustitia nemo cogere me potest ad sacrificandum Ioui, aut cuilibet alteri deo, quem non curo an mihi propitius sit, uel iratus; multo minus si illum hominem fuisse, nec amplius existere certo certius cognouerim.

Instat adhuc Tertullianus, et colat, inquit, alius Deum, alius Iouem, alius ad celum supplices manus tendat; alius ad aram Fidei: alius, si hoc putatis, nubes numeret orans, alius lacunaria; alius animam suam deo suo uoueat, alius hirci . Nonne hi omnes equo iure aut tolerari aut condemnari debebant, nec uni potius quam alteri eripiendam, quem uoluerit, colendi libertatem?

Sed non clara omnino ac perspicua sunt hec Tertulliani uerba, ac forsitan dubitandi locus est utrum  loquatur tantum de gentilibus, aut de iis simul et christianis, ut pluribus uisum est. Quid uero si utrosque atque insuper Iudeos designasse dicatur? De Christianis siquidem et Iudeis scribere potuit: Colat alius Deum, unicum uidelicet, atque omnipotentem; de ethnicis uero: Alius Iouem, sicut incompertum nemini est. De iisdem etiam Christianis dicere adhuc potuit: Alius ad celum supplices manus tendat. Nam hi, uti uidimus , expansis manibus Deum orabant. Tametsi enim ethnicus simili modo deos suos precaretur; is christiano tamen opponi a Tertulliano uidetur, qui ibidem dixit: Alius uero, nimirum gentilis, manus similiter tendat ad aram Fidei: in codicibus nostris manuscriptis legitur  Fidie, sed librariorum procul dubio errore. Tolerabilius forsitan scriptum esset Fidii, quem gentiles, ut canit Ouidius, Iouis filium et deum esse opinabantur . Recte autem Fidei, cuius tanquam dee templum erat in Capitolio, quemadmodum alibi obseruauimus .

Ad Iudeos uero spectare uidentur subsequentia Auctoris nostri uerba: Alius, si hoc putatis, nubes numeret orans. Nam de iisdem Iudeis Iuuenalis cecinit:

Quidam sortiti metuentem sabbata patrem,
Nil preter nubes et celi numen adorant. 
Cur autem adiecit Tertullianus: Si hoc putatis? Nonne his uerbis eosdem Iudeos denotare uoluit, quos  ethnici et nubes et celum adorare falso putabant? Huic autem a Tertulliano opponitur alius, gentilis, qui colebat lacunaria suorum scilicet templorum, ut infra ostendemus. Pergit ille, et alius, inquit, puta christianus, suam animam Deo suo uoueat, et consecret; contra uero alius, ethnicus, hirci animam falso deo uoueat. Canit enim uirgilius:

Ergo rite suum Baccho dicemus honorem
Carminibus patriis, lancesue et liba feremus;
Et ductus cornu stabit sacer hircus ad aram. 
Martialis uero:

uite nocens rosea stabat moriturus ad aras
   Hircus, Bacche, tuis uictima grata sacris. 
uerum quid obstat quominus Tertullianus hec omnia  non Christianis et Iudeis, sed solis gentilibus tribuat? Nonne Meneceus, Codrus et Mures, de quibus nos in superiori dissertatione post Lactantium  disputauimus , animam suam diis uouerunt. Aristophanes autem Socratem inducit nubes orantem et inuocantem . Gentiles quoque sublatis, ut dictum est, in celum manibus, deos suos precabantur. Ergo Tertullianus de his solis loqui potius uidetur, et maius inde argumentationi eius robur accedet. Recte quidem, inquies, nisi ille Ioui opponeret Deum haud dubie uerum, quem adhuc singulari numero deinde appellauit. Sed quid uetat quominus ille Ioui maximo gentilium deo alium quemlibet siue maiorum, siue minorum  gentium deum opposuerit? Quoquo autem modo uerba eius intelligantur, ex iis recte omnino concludit ethnicos contra ius omne et fas ademisse Christianis ueri Dei colendi facultatem. Per illos siquidem ceteris omnibus licebat non solum Iouem, sed, uno duntaxat uero Deo excepto, quemcumque colere falsum ac ridiculum deum. Qua enim crudelitate impii homines Christianis uerum Deum honorandi tollebant licentiam, pari indulgentia patiebantur qualibet in ciuitate ac prouincia, ut infra dicetur, a quouis homine, quem libuisset deum, etiamsi aliis penitus incognitum, coli, et adorari.

Sed iam aliquem audire nobis uidemur, qui nobis in aurem insusurrat ibi Tertullianum tota uia errasse,  utpote qui his argumentis probare contendat concedendam esse cuilibet facultatem quem uoluerit, siue uerum, siue falsum, colendi deum, ac pro arbitrio aliquam religionem eligendi. Itane uero desipuit Tertullianus, qui totis, uti uidimus, ingenii uiribus demonstrat solam christianam religionem ueram esse et profitendam, ceteras omnes falsas et reiiciendas, qui plane penitusque contendit summum christiano esse nefas suam negare imo et dissimulare religionem, qui martyres nostros omni laude ideo cumulat, quod maluerint quibuslibet dirissimis cruciatibus excarnificari et interfici, quam tria thuris grana falsis diis adolere, ac mirabili plane constantia suum pro fidei et religionis sue defensione sanguinem fuderint. Secus uero si sensisset, suam in Apologetico aliisque similibus  libris conscribendis plane gratisque lusisset operam. Non alio igitur tendunt illius argumenta, nisi ut iis demonstret neminem cogi posse ad deserendam ueram, et falsam amplectendam religionem; ac iniquissimos esse gentiles, qui unicuique quemlibet deum, etsi aliis incognitum, colendi dabant libertatem, quam solis christianis uerum Deum colentibus adimebant.

At alius quispiam a nobis postulabit cur ille adeo affirmate asseuerat uoluntariam esse religionem, qui diserte alibi dixit: Ad officium hereticos compelli, non illici, dignum est. Duritia uincenda est, non suadenda . uerum petat ille a Rigaltio quomodo Auctor noster uincendam uelit hereticorum duritiam, eosque ad officium reducendos,  et audiet, non ui aut coactione corporea, sed spiritualibus diuine Scripture armis diuinaque auctoritate. Ac re quidem uera ipse Tertullianus sic prosequitur: Et utique satis optimum preiudicabitur, quod probabitur a Deo constitutum atque preceptum. Quamobrem hisce armis illos ibi reuincit et expugnat.

Nobis uero adiicere liceat non eamdem esse hereticorum ac gentilium rationem. Quidquid namque de hereticis, qui uerum Deum agnouerunt, sed erroribus sceleribusque suis ab Ecclesia defecerunt, statuendum dixeris; non ideo tamen ethnicis, ut recte ait Tertullianus, fas unquam fuit christianos tormentis ac cruciatibus ad falsorum deorum impellere uenerationem. Nullus enim sine piaculo in errorem  impellitur, imo uero nec inducitur. At nichil prohibet quominus heretici legitima auctoritate ad eam, quam reliquerunt, reducantur ueritatem.



ARTICULUS II. Quam insulse ethnici ad torquendos tollendosque Christianos obiicerent se quibusdam imperatorum legibus adstringi, quandoquidem ab iis ipsis emendate sunt leges Lycurgi, qui idcirco inedia mortem sibi consciuit, atque alie a Romanis abrogate, ac nominatim Iulie, Papie, et que debitores in duas partes secari iubebant, ac quenam leges ille fuerint.

Nullus unquam ulla, nisi iniquissima lege, ad falsum aliquem deum colendum adstringi potest. At  iniuste legis, ut recte ait Tertullianus, nullus honor est , nec ullius unquam hominis conscientiam obligauit. Nulla igitur humana lege Christiani ad fictitios deos colendos cogi poterant. Qua ergo fronte ethnici obiicere poterant se ad eos torquendos et necandos, quibusdam imperatorum suorum legibus obstringi, qui negare non poterant plurimas ab hominibus etiam maioris auctoritatis, ut iam in superiori dissertatione uidimus , pro humana infirmitate et temporum opportunitate latas, quas idcirco audacter et impune emendarunt, spreuerunt, conculcauerunt? Quo autem pacto id negassent, quod non solum certissimo Ciceronis testimonio , sed constanti seculorum omnium experientia omnibus compertum est? Nihil itaque necesse fuit, ut id Tertullianus uariis, et longe pluribus, quam par erat, exemplis comprobaret. uerumtamen quia quod abundat, ut aiunt, non uitiat, plurimas ille sancitas a uariis legislatoribus leges, et a populis postea, aut emendatas, aut antiquatas ideo congessit, ut tandem ethnicis, legum in Christianos datarum auctoritatem nunquam non et ad nauseam usque obiectantibus, linguam penitus occluderet. Nostri itaque officii esse duximus omnia eius uestigia persequi, ac pro uirili parte nostra, solitoque more ea enucleare, que ab illo de antiquis ethnicorum legibus, earumque auctoribus, emendatione et abrogatione speciatim tradita sunt.

Orditur autem ab antiquissimo legislatore Lycurgo,  cuius leges, inquit, a Lacedemoniis emendate, tantum auctori suo doloris incusserunt, ut in secessu inedia de se ipso iudicauerit, aut ut alibi aliis uerbis idem significantibus dixit, apocarteresin optauit , hoc est, uoluntaria fame et inedia mortuus est. Cur autem, obsecro te, has leges Lacedemonii emendauere, nisi quia eas imperfectas, nec sibi utiles et conuenientes esse arbitrabantur? At Pausanias memorie mandauit illum in quemdam confugisse uicum, cui Alpium nomen erat, postquam alter oculus ei excussus fuisset ab Alcandro, cui leges eius non placuerant . ualerius uero Maximus illud paulo fusius hisque uerbis enarrat: Lycurgo neque leges salutariter excogitate auxilio esse potuerunt, quominus infestos  ciues experiretur. Sepe enim lapidibus petitus, aliquando furore publico eiectus, etiam priuatus oculo, ad ultimum ipsa patria pulsus est . Sed uterque tacuit quo mortis genere uitam ille finierit. Aelianus uero scribit illi, cum Lacedemonios iustitia imbuere uoluisset, erutum quidem oculum, aut ex insidiis iactu lapidis, aut baculi ictu , quemadmodum a uariis scriptoribus proditum fuerat. Quod uero ad rem nostram magis facit, testem nominatim citat Ephorum, qui eum in exsilio fame periisse perhibet. Sed ibi ille non dixit utrum hec fames uoluntaria fuerit. Quamobrem Auctor noster pressius sequitur Plutarchum, qui diserte scribit illum iureiurando  reges, senatum ac ciues obstrinxisse, fore ut leges eius sedulo obseruarent, donec Delphis rediret . Ne autem sacramenti religione soluerentur, , mortem sibi inedia consciuit. Sed id non prohibuit quominus Lacedemonii suum non modo sacramentum, sed illius etiam leges spreuerint et aboleuerint.

Ad Romanos subinde Auctor noster uenit, eosque his compellat uerbis: Nonne et uos quotidie, experimentis illuminantibus tenebras antiquitatis, id est , totam illam ueterem et squallentem syluam, siue infinitam et obscuram ueterum legum multitudinem, nouis principalium rescriptorum et edictorum securibus, siue nouis principum rescriptis, truncatis et ceditis .  In Rigaltii autem et secutis editionibus, rustatis, et ceditis; sed qua auctoritate, nec ille dixit, nec nos aliud scire possumus, nisi hanc lectionem omnibus repugnare codicibus, atque ipsi, quem ille pre manibus habebat, exemplari Puteano. Nos tamen non latet a Tertulliano alibi scriptum: Colere omnia, runcare, atque rustare instituit; ut inde uelut ex surculis et propaginibus populi de populis, urbes de urbibus, per ubique orbis pangerentur . Sed cui unquam licuit uerbum aliquod ex uno auctoris libro in alium contra codicum omnium reclamationem transferre? Quoquo autem modo legas, satis apertus est Auctoris nostri sensus: horrentem ueterum legum syluam nouis expurgatam resecatamque fuisse principum edictis, quibus plura, tanquam  noxie herbe, euulsa sunt. Frustra igitur ethnici tantis clamoribus suarum in Christianos legum auctoritatem uenditabant.

Ad id autem adhuc demonstrandum continenter Tertullianus adiecit: Nonne uanissimas Papias leges, que ante liberos suscipi cogunt, quam Iulie matrimonium contrahi, post tante auctoritatis senectutem heri Seuerus constantissimus principum exclusit ? Aperte autem ibi ille docet has Iulias leges Papiis emendatas, sed utrasque abrogatas ab imperatore Seuero. uarie autem erant Iulie leges, que a Iulio Cesare ita cognominate sunt. Papiis uero seu potius Poppeis nomen dederunt Papius et Poppeus consules Augusti Cesaris tempore suffecti. Iuliam uero legem de maritandis  ordinibus a Tertulliano designari omnes facile concedunt. uerum quomodo Papia lex cegerit liberos ante suscipi, quam lex Iulia iusserit matrimonium contrahi, Heraldus se non satis intelligere , et Antonius Augustinus sibi esse incognitum ultro fatentur . At sane constat eam Iuliam legem, uti Dion , Cornelius Tacitus , et Suetonius perhibent , ab Augusto Cesare seuerius, quam alias, fuisse retractatam. Nam preter premia iis qui liberos susceperant proposita, ille grauiores innuptis et celibibus penas indixerat, quas deinde, propter recusantium tumultum, mitigare  coactus est. Addit porro Suetonius: Cum immaturitate sponsarum, et matrimoniorum crebra mutatione, uim legis eludi sentiret, tempus sponsus habendi coarctauit, diuortiis modum imposuit . Nonne uero his uerbis, immaturitate sponsarum, colligi potest propter multitudinem eorum, qui bellis ciuilibus aliisque antea exstincti fuerant, statutum esse ab imperatore Augusto, ut uirgines, etiam nondum satis adulte et uiro mature, nuberent. Si autem is sit Suetonii sensus, hic Tertulliani esse uidetur: Poppea lege sancitum, ut uirgines ea iuniori etate in matrimonium collocarentur, antequam illud lege Iulia contrahere potuissent. Et uero ex Dione discimus ab eodem Augusto decretum, ut pactio nuptialis irrita esset, si nuptie ultra biennium differentur, id est, inquit  idem Dion, ut ea uirgo, quam quis despondere uolebat, decem annos nata esset, et nuptie non ultra biennium prorogarentur . Atqui si puella decimo etatis sue anno despondere et nubere poterat, tum ergo filios suscipere, uti ait Tertullianus, cogebatur, que lege Iulia, matrimonium anno suo tantum duodecimo inire poterat. uide, si placet, Gothofredi  et aliorum, in tertiam de sponsalibus legem, annotationes; et expende, queso, utrum hec, aut alia quedam, quam excogitabis, uerborum Tertulliani interpretatio tibi magis arrideat.

Dubium autem esse non potest, quin Seuerus imperator illam utriusque Iulie et Poppee legis partem  abrogauerit, tempusque assignauerit, quo uirgines matura etate nuberent. Nam id Tertullianus heri, id est, suo tempore factum esse asseuerat. Preterea ex Martiano discimus aliquid in legibus Iuliis ab eodem Seuero emendatum . Alibi uero ostendimus  ablatas fuisse a Constantino Magno penas, que his Iuliis Poppeisque legibus contra celibes et orbos decrete fuerant. Sed he Tertulliani nostri tempore posteriores sunt.

Denique Rigaltius opinatur hasce leges ideo uanissimas a Tertulliano appellari, quia de filiis suscipiendis cogitare non immerito uanum stultumque uidebatur Christianis, finem seculorum instare credentibus, et uite mortalis in eternam commutande desiderio suspirantibus.  Sed uidimus eosdem Christianos solitos fuisse pro huius finis mora deprecari. Nobis igitur facilius probabitur illud ab Auctore nostro dictum fuisse castitatis ac uirginitatis studio, quas quidem uirtutes Christiani tanto ardore colebant, quanto eas gentiles despectui habebant et adspernabantur.

Tum dehinc Tertullianus continenter prosequitur: Iudicatos retro in partes secari a creditoribus leges erant. Consensu tamen publico crudelitas postea crasa est . Una autem hec erat ex uetustissimis legibus, primum in decem, et postea in duodecim tabulas relatis, que, teste Liuio, in immenso aliarum super alias aceruatarum legum cumulo sunt omnis fons publici priuatique iuris  . Que autem, ac quibus uerbis concepta fuerit lex illa, te docebit A. Gellius, qui illius initium alicubi , illamque integram alibi hunc descripsit in modum: AERIS CONFESSI DEBITI Q. IURE IUDICATIS. TRIGINTA. DIES. IUSTI. SUNTO. POST. DEINDE. MANUS. INIECTIO. ESTO. IN. IUS. DUCTIO. NI. IUDICATUM. FACIT. AUT. QUIS. EDENDO. EM. IURE. uINDICET. SECUM. DUCITO. uINCITO. AUT. NERuO. AUT. COMPEDIBUS. QUINDECIM. PONDO. NE. MINORE. AUT. SI. uOLET. MAIORE. uINCITO. SI. uOLET. SUO. uIuITO. NI. SUO. uIuIT. QUI. EMIT. uINCTUM. HABEBIT. LIBRAS. FARRIS. M. DIES. DATO. SI. uOLET. PLUS. DATO. TERTIIS. NUNDINIS. PARTIS. SECANTO. SI. PLUS. MINUSuE. SECUERUNT. SE. FRAUDE. ESTO . Eamdem  hanc legem non sine uariis lectionibus Fuluius Ursinus retulit .

Aere itaque alieno obstrictis primum hac lege concedebatur triginta dierum spatium, quo pecuniam quererent. Tum deinde uincti in carcerem trudebantur. Tertiis autem nundinis, siue post alios sexaginta dies capite penas luebant; et si plures erant creditores, secabatur corpus debitoris, et singule eius partes singulis creditoribus debantur. Quo certe nichil, ait Gellius, immitius, nisi, ut reipsa apparet, eo consilio tanta immanitas pene denuntiata est, ne ad eam unquam perueniretur. Addici namque nunc, et uinciri multos uidemus, quia uinculorum penam deterrimi homines contemnunt. Dissectum esse antiquitus neminem neque legi neque audiui, quoniam seuitia ista pene  contemni non quita est . Cernis sane hanc ipsam esse legem, quam Tertullianus consensu publico antiquatam ac repudiatam asserit. Quintilianus quoque illud hisce uerbis planissime confirmat: Sunt quedam non laudabilia natura, sed iure concessa; ut duodecim tabulis debitoris corpus inter creditores diuidi licuit, quam legem mos publicus repudiauit .

Atqui si in duodecim tabularum legibus, quas etiam pueri, tanquam omnium optimas, olim discere, uti ait Cicero , tenebantur, aliquid fuerit non modo non laudandum, ut alibi ostendimus , sed prorsus etiam immite, quanto magis in aliis, quas homines propter sua tantum  commoda tulerunt! Nulla enim antiquitas, nec ulla legislatoris dignitas, sed sola equitas legem commendat. Nulla igitur iniquior est ea, qua christianus ob solum suum nomen, nec audita unquam caussa condemnatur.



ARTICULUS III. Examinatur quam impune ethnici uiolauerint leges immodicum cenarum, supellectilis et uestium sumptum cohibentes, et que ille fuerint ac centenarie cene; quam audacter alias pessumdederint, ac eam potissimum, qua patricius decem argenti pondo habens, senatu submotus est; quis ille, quiue libertini qui, flagra adhuc rumpentes, similes sumptuarias leges adspernati sunt.

 Argumentum suum prosequitur Tertullianus, et ethnicis in Christianos quarumdam legum simulatione seuientibus, obiicit his non magis obligatos fuisse, quam ipsosmet ethnicos sumptuariis legibus, que magna equitate ac prudentia sumptus in cenis, domestica supellectile ac uestibus cercebant , aut ut ipse loqui amat, sumptum et ambitionem comprimentes . At tanta audacia eas plane pessumdederant, ut ipsi Tertulliano respondere non potuerint, ab eis petenti: Quoniam ille leges abierunt, que centum era non amplius in cenam subscribi iubebant, nec amplius quam unam inferri gallinam, et eam non saginatam. Narrat uero A. Gellius se in Capitonis Atei coniectaneis legisse Senatus decretum, quo ciuitatis principes  iurare iubebantur se in ludis Megalensibus non maiores in cenas singulas sumptus facturos, quam centenos uicenos eris siue asses, preter olus, far et uinum patrium; neque argenti in conuiuio plus ponderis, quam libras centum . Deinde lege Fannia cautum, ne in ludis Romanis, Plebeiis, Saturnalibus, aliisque quibusdam diebus, plures quam centeni, decemque aliis diebus, in singulis mensibus triceni, ceteris tandem diebus deni asses impenderentur. Postea uero lege Licinia indultum nuptiis ducentorum, aliis diebus tricenorum assium preter poma et olera impensam fieri. At post hec legibus his situ et senio oblitteratis, cum plures in amplis patrimoniis helluarentur, data est a Sylla dictatore lex Cornelia, qua facultas concessa  est quibusdam feriis solemnibus sestertios tricenos, aliis diebus non amplius quam ternos, in cenam impendendi. Preterea lex Aemilia et Antia sumptus cenarum, ciborumque genus et modum adhuc prefinierunt. Lege tandem Iulia, que Augusto imperante, ut diximus, statuta est, plurimum quidem hi sumptus aucti sunt; sed ita tamen, ut certis quibusdam finibus effrenis luxurie estus cerceatur. Que quidem omnia a Macrobio  post A. Gellium explicata , Tertulliani nostri sententiam plane stabiliunt ac confirmant.

Nec maiori cure illis fuit iam laudata a nobis lex Fannia, qua prohibebatur ne amplius quam una gallina, eaque non saginata, in cenam inferretur. At  Plinius huius legis mentionem facit, ac quomodo eam gentiles labefactare ceperint, his explicat uerbis: Gallinas saginare Deliaci cepere. Unde pestis exorta opimas aues, et suopte corpore unctas deuorandi. Hoc primum antiquis cenarum interdictis exceptum inuenio iam lege C. Fannii cos. annis undecim ante Punicum bellum, ne quid uolucre poneretur preter unam gallinam, que non esset altilis , seu pinguis et saginata, et a Iuuenale altilis simpliciter appellatur. Quod deinde caput translatum per omnes leges ambulauit, inuentumque diuerticulum est in fraude earum gallinaceos quoque pascendi lacte madidis cibis; multo ita gratiores approbantur . De his autem  sumptuariis et cibariis legibus, plura Paulus Manutius  et Antonius Augustinus , a nobis citati alia in dissertatione, ubi ex hisce legibus Arnobium post Tertullianum similiter disputantem audiuimus .

Quantum autem ethnici preclaras hasce leges spreuerint, ac pro nichilo habuerint, disces ex totidem Auctoris nostri hisce uerbis: uideo et centenarias cenas, a centenis iam sestertiis dicendus . Centenarie autem cene, uti obseruat Festus, dicebantur, in quas lege Licinia non plus centussibus, preter terre nata impendebatur, id est, centum assibus qui erant breues nummi ex ere  , uti supra monuimus. Noster igitur Auctor significat ueteris frugalisque cene auctos extra modum sumptus. Nam que antea centum ut plurimum assibus debebat instrui, hec centum sestertiis dari illius tempore consueuerat. Sestertius autem duos asses et semissem ualebat. Centum porro sestertios rotunde dixit, numeroque certo pro incerto usus est, ut centum assium et sextertiorum oppositione, nimios cenarum sumptus exagitaret. Quis porro uitas Cesarum, a Suetonio aliisque auctoribus scriptas, uel leuissime perstringendo, non animaduertit, illis regnantibus, cenas adeo fuisse sumptuosas, ut fides his historicis, tametsi fide dignis, uix habeatur? uides sane quanta facilitate Romani antiquas ac uenerandas leges suas emendauerint et infirmauerint,  dum se iniquissimis in Christianos rescriptis teneri effutiebant.

Tum deinde Tertullianus asserit similiter pessumdatas leges, que patricium, quod decem pondo argenti habuisset, pro magno titulo ambitionis Senatu submouebant . Si quis autem a nobis petierit quis ille sit patricius, huic A. Gellii uerbis respondebimus: C. Fabricius Lucinus, et Q. Aemilius Papus Rome censores fuerunt, et P. Cornelium Rufum, qui bis consul et dictator fuerat, senatu mouerunt, caussamque isti note subscripserunt, quod eum comperissent argenti facti cene gratia, decem pondo habere . Audis profecto eamdem ibi ab illo, atque a Tertulliano, argenti summam notari quam Rufus habuerat. At  quod ille dixit cene gratia, hoc A. Gellius: Ob luxurie, inquit, notam, quod decem pondo libras argenti facti haberet . Eadem plane in Liuii Epitome legimus . At Plinius eamdem argenti summam in supellectilem , ualerius uero Maximus in uasa argentea insumptam esse testificantur . Sed huius uerba, que ad rem nostram plurimum faciunt, audire molestum forsan non erit. Hec autem sunt: Narrauit omnis etas, et deinceps narrabit Fabricii Lucinii censura Cornelium Rufum, duobus consulatibus et dictatura speciosissime functum, quod decem pondo uasa argentea comparasset, perinde ac  malo exemplo luxuriosum in ordine Senatorio retentum non esse. Tum hec continenter subiunxit: Ipse medius fidius mihi littere seculi nostri obstupescere uidentur, cum ad tantam seueritatem referendam ministerium accommodare coguntur, uc uereri ne non nostre urbis acta commemorare existimentur. uix enim credibile est idem pomerium decem pondo argenti et inuidiosum fuisse censum, et inopiam haberi contemptissimam.

Nonne autem Tertullianus similiter indicat eam argenti summam a Cornelio Rufo ad fabricanda aut emenda argentea uasa impensam fuisse, qui maiorem Romanorum fuxum iure merito hisce redarguit subsequentibus uerbis: uideo in lances, ad cibos uidelicet cenantibus ferendos, parum est si senatorum, et non libertinorum, uel adhuc flagra rumpentium argentaria  metalla producta . uitio itaque ethnicis uertit, quod tanto luxu soluti fuerint non solum senatores, uerum etiam libertini, flagra adhuc rumpentes, id est, qui paucos ante dies seruitutem exuerant. Serui siquidem flagris tanquam peculiari eorum supplicio cedi solebant. Quamobrem de Liburno seruo Iuuenalis hec cecinit:

. . . . Tarde uenisse Liburnus
Dicitur, et penas alieni pendere somni
Cogitur, hic frangit ferulas, rubet ille flagellis. 
Apud Terentium uero Simon flagra et uerbera seruo suo Dauo sic minitatur:

uerberibus cesum te, Daue, in pistrinum dedam
   usque ad necem. 

 Sed de seruorum penis fusius in sequenti dissertatione. At si tantus horum, qui uix libertatem acceperant, erat luxus, hinc coniice quantus aliorum fuerit? Quamobrem Plinius mox citatus: propter quinque pondo, inquit, argenti, notatum a censoribus triumphalem senem fabulosum iam uidetur . Qua ergo ratione gentiles obiectare audebant se iniustis in Christianos legibus adstringi, qui equissimas sumptuarias illas leges palam et impune euerterant?



ARTICULUS Iu. Quanta licentia gentiles, spretis legibus, que theatra orientia destruxerant, longe plura edificauerint, in que maioris uoluptatis caussa penulati confluebant.

 Ad alias Tertullianus uenit leges, quibus pudicitie, morum honestati ac modestie consultum fuerat. Palam autem facit eas adhuc tanta licentia ab ethnicis pessumdatas, quanta temeritate obiiciebant se aliis plane nefariis in Christianos sancitis teneri: Quo enim abierunt, inquit, leges ille uitiorum emendatrices, que theatra, stuprandis moribus orientia, statim destruebant? . At certe communis plerorumque omnium, uti docet Seruius , opinio fuit primos theatri ludos in Bacchi siue Liberi patris honorem institutos fuisse, qui quidem idcirco Liberales uocabantur. Quantum autem hisce ludis mores hominum corrumperentur,  nemo sane est, qui ex detestanda prorsus illorum turpitudine atque obscenitate, de qua alibi disseruimus  facile non intelligat. Si quis tamen Auctorem nostrum non de his tantum, sed aliis etiam theatri ludis, olim euersis, sermonem reuera fecisse contendat, adstipulatorem utique habebit Tullium, et eum, a quo citatur, Augustinum. Huius enim ipsamet hec sunt uerba: Romani, quamuis iam superstitione noxia premerentur, ut illos deos colerent quos uidebant sibi uoluisse scenicas turpitudines consecrari, sue tamen dignitatis memores ac pudoris, actores talium fabularum nequaquam honorauerunt more Grecorum, sed sicut apud Ciceronem Scipio loquitur: Cum artem ludicram, scenamque totam probro ducerent, genus id hominum non modo honore ciuium reliquorum  carere, sed etiam tribu moueri notatione censoria uoluerunt . Quam quidem Ciceronis sententiam, ita citatam, his laudat probatque subsequentibus uerbis: Preclara sane et laudibus romanis annumeranda prudentia, sed uellem se ipsa sequeretur, se imitaretur.

Diu itaque optime leges non uiguerunt. Nam Tertullianus ethnicos ita insectatus est: uideo et theatra nec singula, nec nuda : non singula quidem, quia prioribus euersis, longe plura ubique terrarum exstruxerant. Addidit, nec nuda; quoniam solebant illuc non ueste communi, sed penula induti confluere. Ne enim uel hyeme, inquit, uoluptas impudica frigeret, primi Lacedemonii  odium penule ludis excogitauerant. In omnibus autem manuscriptis, et ante Rigaltium excusis codicibus, non odium penule, sed simpliciter penulam legimus. In obscuris uero ac forte corruptis hisce uerbis explicandis suum eruditi ingenium non parum sane exercuerunt. Heraldus enim putat iis forsitan significari penulam, quam arcendis pluuiis Lacedemoniorum belligera gens excogitauerat, a Romanis ad ludos patientius spectandos fuisse adhibitam. uerum Tertullianus illam non modo ad usum militarem, sed ad ludos etiam ab iisdem Lacedemoniis inuentam satis aperte declarat. Rigaltius uero suspicatur illum ironice loqui de penulis, utpote nimium grauibus et ponderosis, que idcirco odium potius quam uoluptatem creare poterant. At quorsum Tertullianus his uerbis potius, quam aliis et precedentibus et subsequentibus,  ironice loqueretur?

Quia igitur Tertullianus sine ironia et affirmate loqui uidetur, existimat idcirco Ferrarius eum ibi memoria lapsum, ac penulam scripsisse pro endromidem , que crassa etiam et hirsuta uestis erat, ac palestre siue potius post palestram, non minus quam penula utilis. In sue autem opinionis confirmationem hec profert Martialis carmina:

Hanc tibi sequanice pinguem textricis alumnam,
   Que Lacedemonium barbara nomen habet,
Sordida, sed gelido non adspernenda Decembri,
   Dona, peregrinam mittimus endromida,
Seu lentum ceroma teris, tepidumue trigona,
   Siue harpasta manu puluerulenta rapis. 

 uerum nichil prorsus necesse uidetur nomen penule, quod constanter in omnibus codicibus legitur, propter coniecturam immutari. Dubium enimuero nemini esse potest, quin Romani penulati ludis publicis interessent. Testis siquidem nobis est Suetonius Galbam imperatorem iussisse, ut illi in quodam solemni spectaculo manus penulis continerent . In Dionis uero Epitome legimus Commodum imperatorem precepisse ut ad ultimum quod dedit, gladiatorum munus senatores in theatrum uenirent, , . Equestri ueste, et penula indutos uenire in theatrum iussit . Quo quidem ornatu nunquam antea illud ingredi consueuerant, nisi imperator ex hac uita decessisset.  At significat aliquod penule genus. Nam Lampridius de eodem Commodo: Contra consuetudinem, inquit, penulatos iussit, non togatos ad munus uenire 

Tertullianus itaque Romanos merito coarguit; quippe qui contra antiquum morem penula uterentur, cum publicis ludis et spectaculis, presertim hyeme, aderant. Tunc enim, quia theatra carebant tectis, penulam sumpsere; ne frigus pluuiaue noceret, ac turpia ibi acta sine ullo spectarent incommodo. Contra pristinos itaque mores uoluptatis caussa sumpserant penulam, quam milites ob solam necessitatem induebant. Nam de milite qui christianam religionem coram Tribuno profitebatur, grauissimas, inquit Tertullianus, penulas posuit. . De hac  porro ueste uidesis Octauium Ferrarium, atque Bartholum Bartholinum, qui peculiares de illa disquisitiones, et alios qui de re uestiaria libros ediderunt.

Quis igitur non uidet qua temeritate ethnici clamabant iniquissimis imperatorum in Christianos legibus se ad cos uexandos cogi, qui tanta audacia et impunitate alias equissimas, theatra ob immanem morum corruptelam funditus euerti precipientes, plane despiciebant et adspernabantur. Neque alias plures perquam optimas pluris faciebant, quemadmodum Tertullianus docet, et post illum ostendemus.



ARTICULUS u. Expenditur qua temeritate ethnici conculcauerint leges que dignitatum et natalium insignia, ac matronarum et meretricum uestes distingui iubebant, aut prohibebant ne mulieres auro, nisi in annulo pronubo, ornarentur.


Gradum inde Tertullianus facit ad aliud pessumdatarum ab ethnicis legum genus, quibus modestie ac sobrietati in primis mulierum prudentissime consultum olim fuit. Qui enim leges christiano nomini iniuriosas tam in solenter obiectabant, hi ipsi tranquillo letoque animo patiebantur alias conculcari, que dignitatum et honestorum natalium insignia non temere nec impune usurpari sinebant . Quis uero nescit uaria fuisse regum, senatorum, equitum, et plebeiorum hominum insignia, diuersasque uestes, quibus a se inuicem distinguebantur? Missa enimuero ut plurima  faciamus, hec alia sunt de illis ipsiusmet Auctoris nostri uerba: Quis omnino regum insigne potestati sue humero prefert, et non aut capite diadema, aut in manu sceptrum, aut aliquam proprie uestis notam? .

Datum quoque est a Cesare Augusto edictum, quo prohibuit ne ullus, nisi senator, purpuram, que tum uulgo sumebatur, deinceps indueret . Antea uero Iulius Cesar, teste Suetonio, lecticarum usum, item conchyliade uestis, et margaritarum, nisi certis personis et etatibus perque certos dies, ademit . Que quidem ab Eusebiani Chronici auctore de feminis sic explicantur: Prohibite lecticis margaritisque uti, que nec uiros nec liberos haberent, et minores essent  annis quinquaginta quinque .

Magnum quoque inter matronarum et meretricum uestes erat discrimen . Nam meretrices, sicuti Nonius annotauit, succinctiore ueste utebantur . Quamobrem Ulpianus: Si quis, inquit, uirgines appellasset, si tamen ancillari ueste uestitas, minus peccare uidetur, multo minus si meretricia ueste femine, non matrum familiarum uestite fuissent .

Quantum autem mulieres, contra maiorum instituta, his uestibus abuterentur, disce ex nostro Tertulliano: uideo, inquit, et inter matronas atque prostibulas nullum de habitu discrimen relictum . Neque ibi ille plura; sed que alio in libro  uberius, huncque prosequitur in modum: Conuerte et ad feminas, inquit, habes spectare quod Cecinna Seuerus grauiter senatui impressit matronas sine stola in publico. Denique Lentuli auguris consultis, que ita sese exauctorasset, pro stupro erat pena; quoniam quidem indices custodesque dignitatis habitus, ut lenocinii factitandi impedimenta, sedulo quedam desuefecerant. At nunc in semetipsas lenocinando, quo planius adeantur, et stolam et supparum, et crepidulam, caliendrum, ipsas quoque iam lecticas, et sellas, quibus, in publico quoque domestice ac secrete habebantur, eierauere . Alio adhuc in libro eumdem abusum, ac reiectam illam honestarum matronarum et meretriciarum uestium differentiam acrius insectatur. Audi, queso, eum loquentem: Quanto magis blasphemabile  est, si que sacerdotes pudicitie dicimini impudicarum ritu procedatis culte et expicte? Aut quid minus habent infelicissime ille publicarum libidinum uictime, quas si que leges a maritalibus et matronalibus decoramentis cercebant, iam certe seculi improbitas quotidie insurgens honestissimis quibusque feminis usque ad errorem dignoscendi cequauit . Tum paulo post: Thamar illa, que se expinxerat et ornauerat, idcirco Iude suspicione uisa est questui sedere, adeoque sub uelamento latebat, habitus qualitate questuariam mentiente; ut questuariam et uoluerit, et compellauerit, et pactus sit . Nec absimili modo Hieronymus: Thamar, inquit, sub specie meretricis fallit Iudam .  Audisne quam antique fuerint de distinguendis matronarum scortorumque uestibus leges, et quam impune eas ethnici uiolauerint.

Neque alias magis curabant, quibus feminarum modestie et sobrietati cantum erat. Nulla enim antiquitus femina aurum, ait Tertullianus, preter unico norat digito, quem sponsus oppignerasset, pronubo annulo . Nemini autem incompertum est morem uetustissimum fuisse, ut sponsus in futurarum nuptiarum pignus annulum, quem uocabant pronubum, sponse sue mitteret. Si quis tamen illius testem saltem unum sibi citari uelit, is audiat Iuuenalem:

Conuentum tamen et pactum, et sponsalia nostra
Tempestate paras, iamque a tonsore magistro
Pecteris, et digito pignus fortasse dedisti.  

Plinius autem testatum nobis facit hunc annulum suo tempore ferreum fuisse, ac sine gemma: Etiam nunc, ait, sponse muneri ferreus annulus mittitur isque sine gemma .

Tertulliani itaque nostri etate, mos. ille plane modestus iam immutatus erat, et pro ferreo annulo aureus dabatur. Postea uero Isidorus de annulis iisdemque pronubis plurali numero sic loquebatur: Femine non use sunt annulis, nisi quos uirgini sponsus miserat, neque amplius quam binos annulos aureos in digitis habere solebat. At nunc pre auro nullum feminis leue est atque immune membrum . Nonne autem his posterioribus uerbis ad hec Tertulliani respexit, quibus mulierum luxum ipso, de  quo agimus, loco sic exagitat: Nunc in feminis pre auro nullum leue membrum . Quamobrem Ouidius antea cecinerat:

Nec prodite graues, insuto uestibus auro,
   Per quas non petitis, sepe fugatis opes. 

Testis adhuc nobis est Plinius uisam a se Agrippinam, Claudii principis, id est, Neronis uxorem, edente eo naualis prelii spectaculum, assidente ei, indutam paludamento auro textili sine alia materie . Quod quidem et Dion  et Cornelius Tacitus confirmant . Qui plura de hoc romanarum mulierum luxu scire uoluerit, is adeat Meursium ,  Kobierzykum , ac si uacat, ea que nos alibi annotauimus. 



ARTICULUS uI. Expenditur quanta seueritate usus uini mulieribus olim interdictus fuerit, ac quam impune, propter illius abusum, uxores a uiris suis trucidate sint: quam immoderate postea a feminis sumptum, que idcirco solitum osculum propinquis porrigere non audebant: quam frequens fuerit uxorum repudiatio, priscis temporibus incognita; ac qua ratione ethnici proauis suis nuntium sermone, et loquendi modo remiserint.

Nihil sane antiqua Romanorum probitate magis dignum,  quam salubris illa seueritas, qua uini usus feminis ita interdictus fuerat, ut matronam, sicuti Tertullianus noster memorat, ob resignatos celle uinarie loculos sui inediâ necarint. Sub Romulo uero que uinum attigerat, impune a Mecenio marito trucidata est. Idcirco et oscula propinquis offerre necessitas erat, ut spiritu iudicarentur . Eadem plane, etsi non eodem ordine, clarius explicat Plinius: Non licebat, inquit, id  feminis Rome bibere. Inuenimus inter exempla, Egnatii Mecenii uxorem, quod uinum bibisset e dolio, interfectam fuisse a marito, eumque cedis a Romulo absolutum. Fabius Pictor in Annalibus suis scripsit matronam, quod loculos, in quibus erant claues uinarie celle, resignauisset, a suis inedia mori coactam; Cato, ideo propinquos feminis  osculum dare, ut scirent an temetum olerent. Hoc tum nomen uino erat, unde et temulentia appellata . Quis autem facile sibi non persuadebit hec omnia a Tertulliano non ita simul coniungi potuisse, nisi ea uel ex ipso Plinio, uel iisdem ac ille fontibus hauserit? Paulo enim aliter ualerius Maximus narrat illam Egnatii Mecenii uxorem, eo quod uinum biberat, ab eo interemptam sine accusatore aut reprehensore ; quoniam omnes existimabant optimo illam exemplo uiolate sobrietatis penas luisse .

Prius uero dixerat uini usum olim romanis feminis ignotum; quia proximus est inde ad inconcessam uenerem gradus. Quin etiam ab A. Gellio rursum citatur  Cato, qui tradidit eodem modo condemnatam mulierem, que aut uinum biberat, aut in adulterio fuerat deprehensa . Ad hec uero, Atheneus non solum uini mulieribus a Romanis interdicti mentionem facit, sed addidit insuper cellam uinariam iis non commissam, et osculum a maritis et cognatis idcirco porrectum, ut possent odoratu agnoscere utrum reuera uinum bibissent . De hac autem uini interdictione iam disputauimus .

Contra hanc tamen legem: Pre uino, inquit Tertullianus, nullum liberum est osculum . At in illud ebrietatis uitium uarii scriptores, ac potissimum satyrici pete inuehuntur.  Sed sufficiet in rem notissimam hec retulisse Iuuenalis carmina, quibus ea, que non modo de ebrietate, sed luxu etiam in superiori articulo diximus, manifeste confirmantur:

Nullum crimen abest, facinusque libidinis, ex quo
Paupertas Romana perit. . . . . .
. . . . . . . . . .
Prima peregrinos obscena pecunia mores
Intulit, et turpi fregerunt secula luxu
Diuitie molles. Quid enim uenus ebria curat?
Inguinis et capitis que sint discrimina nescit,
Grandia que mediis iam noctibus ostrea mordet.
Cum perfusa mero spumant unguenta Falerno,
Cum bibitur concha, cum iam uertigine tectum
Ambulat, et geminis exsurgit mensa lucernis.
I nunc, et dubita que sorbeat era sanna
Tullia, quid dicat note Collacia Maura,
Maura pudicitie ueterem cum preterit aram. 

 Quid plura? Gentilibus adhuc probro Auctor noster uertit, quod euanuerit prisca felicitas matrimoniorum, de moribus utique prosperata, qua, per annos fere sexcentos ab Urbe condita, nulla repudium domus scripsit.  uisne id tibi grecis quibusdam latinisque testibus probari? Primus erit Dionysius Halicarnasseus, cuius hec sunt uerba: , , , , , , , . Constat  per annos 520 nullum accidisse diuortium. Septima demum supra centesimam et tricesimam olympiade Marco Pomponio et C. Papyrio consulibus, primus dicitur uxorem dimisisse Sp. Caruilius, uir non obscurus, coactus a censoribus iurare liberorum caussa se coniugem non retinere; erat enim sterilis; qui ob hoc factum, quamuis necessitate compulsus, in perpetuum exosus fuit populo .

Latini uero scriptores ualerius Maximus et A. Gellius eadem litteris mandauerunt , nisi quod Gellius, citato auctore Seruio Sulpicio, narrat id contigisse anno Urbis condite 523, M. Attilo et P. ualerio consulibus . Sed ibi certe aut postea subest aliquis illius memorie, uel librarii  error. Nam alio in libro scribit illud actum anno ab Urbe condita quingentesimo undeuicesimo, quo alii proinde consules esse debebant, iique forsitan qui a Dionysio Halicarnasseo notantur .

Ab his itaque tam equis et moribus et legibus plane penitusque desciuerant ethnici, quibus repudium, ait Tertullianus, iam et uotum est, et quasi fructus matrimonii . Neque suspiceris aliquam hic subesse illius amplificationem. Suspectum enim non habebis Senecam, cuius hec de repudio legimus uerba: Numquid iam ulla repudio erubescit, postquam illustres quedam ac nobiles femine, non consulum numero, sed maritorum suorum annos computant, et exeunt matrimonii caussa, nubunt repudii. Tamdiu illud  timebatur, quamdiu rarum erat; quia uero nulla sine diuortio acta sunt, uidelicet a publicis notariis descripta, quod sepe audiebant, facere didicerunt . Huc quoque accedat Iuuenalis, qui hec frequentissima uxorum diuortia his uersibus insectatur:

Imperat ergo uiro, sed mox hec regna relinquit,
Permutatque domos, et flammea conterit; inde
Aduolat, et spreti repetit uestigia lecti.
Ornatas paulo ante fores pendentia linquit
uela domus, et adhuc uirides in limme ramos.
Sic crescit numerus, sic fiunt octo mariti
Quinque per autumnos, titulo res digna sepulcri. 

Audis sane quam perspicue dixerit unam uxorem intra quinque autumnos, id est, quinque annos habuisse  octo maritos. Martialis uero Tolesinam quamdam acriter corripit, que intra unum mensem decies contra leges latas impune nupserat:

Iulia lex populis ex quo, Faustine, renata est,
   Atque intrare domos iussa pudicitia est,
Aut minus, aut certe non plus tricesima lux est,
   Et nubit decimo iam Telesina uiro.
Que nubit toties, non nubit, adultera lege est,
   Offendor mecha simpliciore minus. 

uerum adeo effrenis erat hec nefaria repudiorum licentia, ut uix unquam ullis imperatorum, quarum plures adhuc exstant, legibus refrenari poluerit. Quid uero, quod non solum tot tamque preclaras leges, quo diximus modo, conculcabant, sed debitam quoque maioribus uenerationem. Quapropter illos his Tertullianus uerbis alloquendo, sic urget: Habitu,  id est, uestitu, uictu, instructu, censu, ipso denique sermone proauis renuntiastis . Et rursus alio in libro: Plane, inquit, subiacet quanta a maioribus mutaueritis, cultu, habitu, apparatu, ipsoque uictu, sicut ex iam dictis patet. Adiecit autem ipsoque sermone. Cur ergo sermone etiam ac loquendi modo? Quia pristinum, inquit, ut rancidum relegatis , id est, tanquam insuauem, putidum, et male olentem reiicitis.



ARTICULUS uII. Examinatur quodnam sit uetus decretum de nouis diis sine senatusconsulto non introducendis, et Metelli uotum de templo in Alburni dei honorem construendo, quod irritum factum est; ac quomodo decretum illud uiolatum sit ab ethnicis, qui Liberum patrem, Serapidem, et Harpocratem cum suo Cynocephalo senatusconsulto reiectos, impudentissime restituerunt.


Ethnicos uehementius adhuc Tertullianus premit, planeque opprimit. Euidenter enim ostendit ab eis non solum sanctiores de rebus humanis, sed de diuinis etiam ritibus leges spretas et pessumdatas. At illum, si placet, in suo ad Nationes libro argumentantem audiamus: At enim illi, inquit, sapientissimi ac prudentissimi maiores, quorum institutis renuntiare non nostis, maxime in persona deorum uestrorum, ipsi quoque impii deprehenduntur. Mentior, si nunquam censuerant ne qui imperator fanum, quod in prelio uouisset, prius dedicasset, quam senatus probasset, ut contigit M. Aemilio Probo, qui uouerat Alburno deo. Utique  enim impiissimum, imo contumeliosissimum admissum est, in arbitrio et libidine sententie humane locare honorem diuinitatis, ut deus non sit, nisi cui esse permiserit senatus . Sed hec ille breuius in Apologetico suo: uetus, ait, erat decretum, ne qui deus ab imperatore consecraretur, nisi a senatu probatus. Scit M. Aemilius de deo suo Alburno. Facit hoc ad caussam nostram, quo apud uos de humano arbitratu diuinitas pensitatur. Nisi homini deus placuerit, deus non erit; homo iam deo propitius esse debebit . In quibusdam uero antiquioribus editionibus pro his uerbis, Scit M. Aemilius, habetur ut Marcus Aemilius; atque  ita legisse uidetur Eusebius, qui hec Auctoris nostri uerba in grecam linguam sic conuersa exhibet: , , . uerum utriusque lectionis idem plane est sensus. Quamobrem hec primum explicanda sunt, ac deinde examinandum quo Tertullianus modo inde contra ethnicos disputet.

Dubium enimuero esse potest quodnam sit illud de deo consecrando edictum. Scimus quidem unum a Cicerone hisce uerbis describi: Separatim nemo habessit deos, neue nouos, sed ne aduenas, nisi publice adscitos, priuatim colunto . Aliud tamen decretum a Tertulliano designari  uidetur; utpote qui imperatoris fecerit mentionem. Laudata enimuero a Cicerone lex Romanis imperatoribus longe uetustior est. Quid ergo, si dicamus ab Auctore nostro imperatoris nomine appellari prefectum exercitus, aut consulem illius ducem? Aemilius autem Probus huiusce legis ignarus, aut de illa in ancipiti prelii fortuna nichil cogitans, uouit fore ut, si hostes uinceret, fanum consecraret deo, cui Alburno nomen erat. Sua autem experientia agnouit illud nimis preceps sine senatusconsulto fuisse uotum. Prohibuit enim senatus hoc fanum edificari, quemadmodum postea impediuit, ne Christus, ut ibidem ait Tertullianus, Deus renuntiaretur; tametsi Tiberius id uehementer optauisset.

Quis uero sit ille deus Alburnus, dictu procul dubio  non minus difficile. Rara siquidem apud ueteres mentio illius occurrit. Ex uirgilio tamen discimus in Lucania apud Silarum fluuium esse montem, qui ab illo Alburnus his uersibus uocatur:

Est lucus Silari circa ilicibusque uirentem
Plurimus Alburnum uolitans, cui nomen Asilo
Romanum est, Oestron Graii uertere uocantes. 
At is mons pro gentilium more consecratus fuerat alicui deo, cui Alburni nomen impositum, et Metellus fanum uouere potuit. Neque mireris, si nunc deus ille sit incognitus; topicus quippe deus erat. At hi dii, ut obseruat Seruius, non transibant ad alias regiones, ac proinde uix aliis, quam locorum incolis noti erant. 

Duo autem argumenta contra ethnicos Tertullianus  inde eruit. Primo enim inde euidentissime concludit deos gentilium factos esse pro hominum uoluntate et arbitratu, atque idcirco nullum posse gentilium esse deum, nisi homini placuerit. Atqui summa impietas est ulli pro hominum arbitrio tribuere diuinitatem. uerus siquidem Deus a se ipso et omnipotens est, atque ideo nulli subiectus, sed illi subiecta sunt omnia. Ethnici ergo nulla prorsus lege, nisi iniquissima, decernere potuerunt, ut Christiani, reiecto ueri Dei cultu, factos ab hominibus deos adorarent, secus uero illi etiam inauditi interficerentur. Secundo inde colligit Tertullianus uetus illud de nouis diis non introducendis decretum ab ipsismet gentilibus uiolatum, qui  pari licentia deos olim factos repudiarunt, ac repudiatos restituerunt. Nam Liberum patrem, uti ille ait, cum mysteriis suis consules senatus auctoritate non modo Urbe, sed uniuersa Italia eliminauerunt . Que quidem ille alio in libro iisdem pene uerbis repetit . Totam autem hanc historiam accurate narrat Liuius, ac quando, qua occasione, et quomodo a Posthumio consule nefanda horrendaque crimina, que in his exsecrandis sacris noctu perpetrabantur, sint relecta, atque eam ob caussam senatusconsulto Rome totaque in Italia penitus abrogata sublataque fuerint . Quam obrem recte Augustinus: Hec postea, inquit, displicuerunt senatui saniori, et ea iussit auferri .

Contra uero: Serapidem, ait adhuc Auctor noster, et Isidem, et Harpocratem, cum suo Cynocephalo, Capitolio prohibitos, id est, curia deorum pulsos Piso et Gabinius consules, non utique christiani, euersis etiam aris eorum, abdicauerunt, turpium et otiosarum superstitionum uitia cohibentes . Sed hec ille paulo uberius in alio libro, ubi et testem uarronem hunc in modum citauit: Serapidem et Isidem et Arpocratem et Hanubim prohibitos Capitolio uarro commemorat, eorumque statuas a senatu disiectas, non nisi per uim popularium restructas; sed tamen Gabinius consul calendis ianuariis cum uix hostias probaret pre popularium cetu, quia nichil de Serapide et Iside constituisset, potiorem habuit senatus  censuram, quam impetum uulgi, et aras institui prohibuit .

Sed animaduertas uelim que fuerit etiam in rebus sacris inconstantia et insulsitas gentilium, qui postquam turpissima ac plane detestanda hec Serapidis mysteria iure tam merito sustulissent, summa tamen impietate instaurauerunt, quemadmodum Tertullianus se postea fusius demonstraturum pollicetur. Nos uero de illorum cum euersione tum renouatione quedam in nostra de Minutii Octauio dissertatione annotauimus , et infra adhuc obseruabimus.

Ethnicis igitur, qui deos suos ita repudiauerant et restituerant, fas nunquam fuit Christianos, nec auditos, nec defensos ideo condemnare, et interficere;  quia uerum Deum ueramque religionem suam negare et abdicare nolebant. Sed id adhuc confirmatur ex iis, que retulimus in alia dissertatione , ubi patefecimus quanta illi audacia mores, leges et instituta etiam sacratiora contempserint, labefactarint et abrogauerint.



CAPUT XIX. De legibus in Christianos datis, et imperatorum in eos odio uel fauore.



ARTICULUS PRIMUS. Quomodo Tertullianus ostendat primas in Christianos leges latas esse a Nerone nequissimo imperatore, ac deinde a Domitiano, Neroniane crudelitatis portione; qui tamen eos restituit, quos relegauerat.


Satis abunde Tertullianus demonstrauit quam absurde ethnici ad uexandos et occidendos christianos suis se legibus obstringi caussarentur, qui maiorum suorum instituta, mores ac leges sanctiores impune, aut uiolabant, aut adspernabantur. Laudabant enim ueteres, sed noue de die uiuebant, ait Auctor noster, atque exclusa in negotiis et officiis antiquitate, uenerandam patrum suorum auctoritatem pessumdabant . Sed hec ille omnia sibi satis esse non putauit, ipsumque petit ac-Cusationis caput. Manifestum itaque facit datas in christianos leges esse iniquissimas, et statutas a pessimis ac sceleratissimis principibus. Neque minus  euidenter demonstrat bonos piosque principes, uel nunquam in Christianos seuiisse, aut nunquam precepisse in eos seuiri. Quod quidem ille imperatorum a christiane religionis initio ad suum usque tempus breui inductione ostendit .

Ubi enimuero christianum nomen in mundum peruulgari cepit , tum Tiberius imperator, uti superius animaduertimus , uoluit Christum in deorum numerum referre, ac quamuis prohibitus sit a senatu, in sua tamen permansit sententia. Tantum itaque abest, ut aliquam tulerit in Christianos legem, quin potius eorum accusatoribus, inquit Tertullianus, periculum, pene uidelicet et supplicii, comminatus fuerit  .

Neque etiam Auctor noster unquam credidit quidquam a Caligula et Claudio imperatoribus in eosdem Christianos decretum. Etenim ibidem adiecit: Consulite commentarios uestros, illic reperietis primum Neronem in hanc sectam, cum maxime Rome orientem, Cesariano gladio ferocisse . Nos uero infra explicabimus cur prima Christianorum persecutio ab hoc imperatore concitata dicatur . Quamobrem illud tantum obseruabimus quibusdam uisum fuisse his uerbis, commentarios uestros, ab Auctore nostro designari aut Cornelii Taciti Annales, aut potius descriptam a Suetonio Neronis uitam. Nam alibi ille dixit, uitas Cesarum legimus: orientem fidem  primus Nero cruentauit . Nec prorsus quidem inepta uidetur hec coniectura. Sed quid impedit, quominus commentarium nomine adhuc denotauerit arcana seu acta publica Romanorum, in quibus, sicuti supra notauimus , extraordinaria facta litteris consignata conseruabantur.

Utcumque res se habeat, certe Religio christiana hoc Nerone, tyranno omnium nequissimo, uel, quemadmodum loquitur Tertullianus, tali dedicatore damnationis nostre etiam gloriatur . Ab illo siquidem damnata, eo ipso bona esse et uera probatur. Nam sicuti ille pergit: Qui scit illum, intelligere potest non nisi grande aliquod bonum  a Nerone damnatum . Sed hec paulo fusius prosequitur in suo ad Nationes libro: Sub Nerone, inquit, damnatio inualuit, ut iam hinc de persona persecutoris ponderetis. Si pius ille princeps, impii Christiani; si iustus, si castus, iniusti et incesti Christiani; si non hostis publicus, nos publici hostes; quales simus damnator ille demonstrauit, utique emula, id est, contrarias pessimis suis moribus uirtutes puniens. Et tamen permansit, erasis omnibus, hoc solum institutum Neronianum, iustum denique, ut dissimile sui auctoris .

Non poterant igitur gentiles Christianis obiicere se legibus ab impiissimo illo tyranno datis obstringi. Prima quippe lex in eos sancita ab illo, qui tantis  tamque horrendis sceleribus infamem uitam duxit, manifestum certe omnibus fecit quam castum et innocens erat Christianorum uiuendi genus. Deinde uero ille bonorum omnium hostis infensissimus, nichil nisi bonum et equum damnabat. Ethnici ergo iniquissimis eius legibus nunquam teneri poterant; ac Christiani iure merito se ab homine tam impio damnatos esse gloriabantur. Denique sua crudelitate et inauditis hactenus flagitiis horrori omnibus adeo fuit, ut cuncta eius monumenta abrasa abolitaque fuerint. Nam a senatu, ut ait Suetonius, hostis publicus iudicatus est, moreque maiorum puniendus . In Dionis Epitome legimus a militibus comminutas, et dirutas eius statuas , ac si Plutarcho fides, Spicillus gladiator,  iis per urbem raptis, in foro obrutus necatusque fuit .

At quamuis ethnici omnia eius acta et decreta iure merito resciderint, ceco tamen illorum in Christianos furore factum est, ut, erasis omnibus, solum Neronis in illos decretum permanserit. Sed Tertullianus eorum insaniam irridendo addidit: Iustum quidem, ut dissimile sui auctoris, hoc est, tam iniquum, quam ipsimet impio Neroni, et aliis nefandis eius factis ac legibus simile fuit.

Prosequitur Tertullianus: Tentauerat et Domitianus, portio Neronis de crudelitate, sed qua et homo facile ceptum repressit, restitutis etiam, quos relegauerat . Cuncta uero hec uerba grece reddita Eusebius retulit, aliumque testem citat Hegesippum, qui memorie tradidit Domitianum,  postquam nonnullos Christi cognatos de sua origine et eiusdem Christi regno interrogasset, nichil aduersus eos statuisse asperius, sed dimisisse liberos, ac misso edicto compescuisse commotam in christiane religionis sectatores, persecutionem: . Denique de utroque Domitiano et Nerone hec Auctor noster adiecit: Tales semper nobis insecutores iniusti, impii, turpes, quos et ipsi, uos gentiles, damnare consuestis, a quibus damnatos restituere soliti estis 

Frustra ergo ac prorsus inepte iidem gentiles conabantur  uano edictorum, ab his imperatoribus datorum, pretextu suam in Christianos excusare crudelitatem. At de utroque illo imperatore Domitiano et Nerone, et commota aduersus Christianos persecutione, in alia dissertatione disputabimus .

Ceterum, si hi duo nequissimi imperatores quasdam aduersus Christianos sanciuerunt iniquissimas leges, constat sane alios, qui medio inter utrumque tempore, uel post Domitianum ad Tertulliani etatem regnauere, aut Christianos non uexauisse, aut ipsis fauisse, aut nulla tulisse contra illos edicta, sed potius priora emendauisse. Quam autem id certum sit, agnosces profecto his Tertulliani uerbis, quibus ethnicos  sic prouocat: De tot exinde principibus ad hodiernum, diuinum humanumque sapientibus, edite aliquem debellatorem Christianorum . Qua autem, obsecro, fronte ethnicos tanta securitate compellare audebat, nisi hoc fuisset uerissimum? Et certe Melitonem, ab Eusebio citatum , ac plures alios, sicut alibi ostendimus , habuit sue suffragatores et patronos sententie, quam ipse adhuc confirmat, uti ex sequentibus articulis patebit.



ARTICULUS II. Expenditur utrum Marcus Aurelius christiane religioni propterea fauerit, quod christiani milites exercitui eius, siti enecato, imbrem non sine magno miraculo a Deo impetrauerint, ac quomodo iisdem christianis penas impositas non dimouerit, sed palam disperserit.


Ethnici iniustissimis pessimorum imperatorum legibus ad christianos excarnificandos eo maiore peruersitate abutebantur, quo certius nouerant longe meliores fuisse suos imperatores, qui aut in illorum gratiam fecerunt decreta, aut eorum fautores fuerunt, et defensores. Nominibus autem suis Tertullianus illos appellat, sed non seruato uniuscuiusque etatis ordine. Orditur enim a Marco Aurelio, quem Christianorum protectorem fuisse asseuerat. Nec ullus, inquit, unquam diffitebitur: Si littere illius grauissimi imperatoris requirantur, quibus illam germanicam  sitim, christianorum forte militum precationibus impetrato imbri, discussam contestatur . Certum quidem, ac unanimi omnium, siue gentilium, siue christianorum consensu probatum est hec contigisse, cum Marcus Aurelius aduersus Germanos ac Sarmatas pugnaturus, aciem instrueret. Tum quippe eius milites, qui siti enecabantur, impetrato celitus imbre, recreati sunt. Sed in dubium aliquis uocabit utrum ethnicorum uel christianorum precibus obtentus fuerit.

Plures namque scriptores ethnici hunc imbrem precationi pietatique eiusdem imperatoris acceptum referunt. Primus autem ex istis occurrit nobis Capitolinus, cuius hec sunt de illo uerba: Fulmen de  celo precibus suis contra hostium machinamentum extorsit, suis pluuia impetrata, cum siti laborarent . Fusius uero Themistius publica ad Theodosium oratione: , , , , , , , . Cum Antonini Romanorum imperatoris exercitus siti laboraret, manus ille ad celum erexit: Hac ego manu, inquiens, supplex te placare uolui, et oraui uite largitorem, qua nulli eam eripui: eaque prece sibi placasse numen, ac statim serenitate facta, magna imbrium copia ad militarem sedandam sitim erupit . Tum continuo addidit se meminisse uisam a se picturam, in imagine descriptam, in qua imperator media in phalange pictus, ac milites galeis imbrem excipientes representabantur. Baronius uero specimen exhibuit columne, in qua mirificus ille imber a Ioue pluuio et fulminante concessus conspicitur .

In Dionis tamen Epitome legimus fama peruulgatum quibusdam magicis artibus inuocatum ab Arnuphi Mago Aegyptio Mercurium, aliosque, qui in ere degunt, demones, quorum opera hanc extorsit pluuiam . Quamuis autem Xiphilinus Dionem ibi mendacii arguere totis animi uiribus enitatur , Claudianus tamen incertus, animique dubius utramque opinionem his  exposuit uersibus:

. . . Chaldea mago seu carmina ritu
Armauere deos, seu quod reor, omne Tonantis
Obsequium Marci mores potuere mereri. 

Sed hoc ethnicorum et notatum a Lampridio dubium, non aliunde, quam ex innato in Christianos odio ac solita in principes suos adulatione manauit .

Eusebius siquidem iure prorsus merito asserit maiorem habendam fidem scriptoribus nostris, qui ueritatis cultores, simpliciter et ingenue rem ipsam litteris mandauere . Ne quis uero fidem ipsi denegaret, duos citat testes, quorum primus est Apollinaris, qui scriptis  tradiderat illi christianorum militum legioni nomen Fulminee idcirco ab Aurelio imperatore inditum, quia imbrem illum diuinitus impetrauerat. At gentiles captata haud dubie huius cognominis occasione, id a Ioue fulminante factum finxerunt. Secundus testis, ab Eusebio laudatus, noster est Tertullianus, cuius transcripta a nobis Apologetici uerba grece reddita citauit. At poterat insuper alium citare eius librum, ubi non minus clare et asseueranter affirmat hunc mirandum imbrem a Deo indultum christianorum militum precibus. Ad Scapulam enim ethnicum presidem hec scripsit; Marcus Aurelius in Germanica expeditione christianorum militum orationibus ad Deum factis, imbres in siti illa impetrauit. Quando non geniculationibus  et ieiunationibus nostris etiam siccitates sunt depulse? Tunc et populus ac clamans Deo deorum, qui solus potens est, in Iouis nomine Deo nostro testimonium reddidit . Ex his porro uerbis facile animaduertes nichil plane mirum esse, si scriptores ethnici illam mirabilem pluuiam a Ioue suo concessam uenditauerint, qui solebant huic similia miracula, christianorum precibus facta, eidem Ioui tribuere. Sed ut optime Tertullianus aduertit, uero et omnipotenti Deo nostro, Iouis nomine, imprudentes et inuiti acclamabant.

At queret forsitan aliquis cur ille hoc posteriore in loco tam affirmate pronuntiauerit hunc imbrem christianis precationibus concessum, qui in Apologetico aduerbium forte addidit. Numquid aliquando  hac de re hesit dubius, aut illud aduerbium textui eius prepostere insertum est? Non enim exstat in greco Eusebii textu. Sed id contra codicum manuscriptorum fidem asserere non audemus. Nonne ergo uerisimilius est illud aduerbium non dubitantis esse, sed irridentis ethnicos, qui hunc imbrem a fictitio suo Ioue datum stulte opinabantur?

Magis autem omnibus id manifestum fieret, si Aurelii imperatoris littere quas Auctor noster citat ad nos peruenissent. Nonnulli tamen suspicantur illas esse, quarum exemplar post primam Iustini martyris Apologiam editum exhibetur. uerum iam annotauimus spurium illud esse et adulterinum .

Scaliger uero ex his Tertulliani uerbis, si requirantur,  colligi posse putat eas ab illo nunquam lectas . Quod Orosii etiam testimonio stabilire conatur. At quomodo Tertullianus tanta confidentia ethnicos ad illas legendas excitauit, nisi ipse eas, aut quid in eis scriptum est legisset? Ad hec uero, Eusebius ex iisdem Tertulliani uerbis concludit hasce litteras Tertulliani tempore exstitisse . Cur ergo, arguit Scaliger, illas Eusebius solita diligentia integras non descripsit, si tunc reuera exstitissent? Sed imbecilla prorsus est illa reclamatio, nisi euidenter probetur nullum omnino esse huius generis monimentum, quod ab Eusebio transcriptum non fuerit. Nunquam autem id poterit a Scaligero aut ullo alio probari.

 Ceterum Marcus Aurelius tanti beneficii, precibus christianorum celitus accepti memor, ipsis, prout potuit, gratificatus est. Cum enim maximum gentilium in Christianos furorem penitus comprimere nequiret: Sicut non palam, inquit Tertullianus, ab huiusmodi hominibus penam dimouit, ita alio modo palam dispersit, adiecta etiam accusatoribus damnatione, et quidem tetriore . Non enim audebat penas penitus dimouere, relaxare et remittere, que prius aliorum imperatorum legibus in Christianos constitute fuerant; petulantiam tamen ethnicorum, illos nunquam non accusantium, ut cohiberet, alias grauiores quam Traianus, ab Auctore nostro ibidem, ut mox uidebimus, citatus, penas  hisce accusatoribus imposuit; atque hoc prudenti temperamento Christianos pro sua parte tutatus est.

Nobis porro Eusebius integrum legis ad commune Asie nomine Marci Aurelii Antonini inscripte, et in Christianorum gratiam date, transcripsit exemplar, cuius hec sunt posteriora uerba: , , , . Quod si quis adhuc pergit cuiquam illorum negotium facessere, ex eo quod christianus sit, delatus quidem crimine absoluatur, tametsi constet eum reipsa christianum esse. Delator autem ipse penas luat . Scimus quidem nonnullos existimauisse hanc legem, non a Marco Aurelio,  sed ab Antonino Pio profectam. uerum si uera sit hec opinio, ad Tertulliani pariter faciet propositum. Nam ille hunc etiam eumdem Antoninum Pium in bonorum principum numero collocat, qui nulla aduersus Christianos edicta sanciuerunt .

Non deerit fortasse aliquis, qui a nobis requirat quo pacto Tertullianus tantis laudibus extollat Marci Aurelii in Christianos studium ac fauorem, quo imperante ortam putant, ut postea animaduertemus , quartam Ecclesie christiane persecutionem. Sed ea ipsa lex proxime a nobis citata responsum nobis suppeditat. Illa enim tametsi pene in christianorum accusatores decernerentur, prius tamen laudantur dii  gentilium. At hec commendatio bacchantium in illos ethnicorum estus auxit potius, quam restinxit. Quid uero, quod iidem gentiles persuasum habebant recentioribus hisce legibus alias aduersus Christianos editas non abrogari? Preterea quid leges facere poterant contra effrenatum uulgi uariis superstitionibus obcecati furorem, et popularium insanas incursiones? Nonne, his legibus spretis, innumeri prope martyres, ut narrat Eusebius, his temporibus crudelissime interempti sunt ? Nihil ergo inde concludendum contra propensum in Christianos Marci Aurelii animum, qui ea passus est, que impedire non poterat.



ARTICULUS III. Examinatur quo iure Tertullianus asserat mitigatas ab imperatore Traiano scriptas in Christianos leges, nullas uero in illos latas ab Adriano curiositatum omnium exploratore, neque a uespasiano debellatore Iudeorum, neque a Pio, neque a uero, seu Seuero, imperatoribus.


Gradum Tertullianus reuocat, atque a Marco Aurelio uenit ad Traianum, illo antiquiorem. Leges autem in Christianos datas ex parte, uti ipse Tertullianus loquitur, frustratus est, uetando inquiri christianos . Superioribus etenim imperatorum decretis iussum erat eos inquiri ac puniri: sed Traianus, uti supra ostendimus , prohibuit quidem inquiri, sed oblatos puniri precepit.

 At successor eius Adrianus nullam plane legem in eos constituit, quibus tamen magis quam alii infensus esse debere uidebatur: Erat enim, inquit Auctor noster, curiositatum omnium explorator , id est, quibuslibet magicis artibus omnino deditus. Et certo uitio illi, teste Xiphilino, datum est, quod esset . Curiosissimus, ac diuinationibus et omnibus magicis artibus uteretur . Ammianus uero Marcellinus, ubi de Iuliano apostata: Presagiorum, inquit, sciscitationi nimie deditus, ut equiparare uideretur in hac parte principem Adrianum, superstitiosus magis, quam sacrorum legitimus obseruator . uerumtamen nulla, ait Tertullianus, aduersus  Christianos lex ab hocce Adriano sancita fuit. Quapropter Melito in sua ad Marcum Aurelium Antoninum Apologia scripsit Neronis et Domitiani imperitiam resciptis subsequentium imperatorum fuisse correctam: , . Inter quos auus tuus Adrianus cum aliis pluribus, tum Fundano Asie proconsuli litteras dedit . Testatum preterea Hieronymus facit Adriano inuisenti Eleusinam, et omnibus pene Grecie sacris initiato, oblatum pro christiana nostra religione librum, qui tante admirationi omnibus fuit, ut persecutionem grauissimam illius excellens sedaret ingenium  uerum  gentiles tantis impii imperatoris superstitionibus datam sibi christianos impune uexandi occasionem nacti, in eos acerbissime seuiebant; tametsi nullam ille in ipsos tulerit legem; imo uero ortam tempestatem postea sedauerit.

Tum deinde Auctor noster retro adhuc ab hoc Adriano regreditur ad uespasianum, qui pariter nullum, inquit, contra Christianos edictum emisit, quanquam Iudeorum, inquit, debellator , quos plerique omnes ethnici cum iisdem Christianis confundere solebant. Ab eo autem debellatam Iudeorum gentem, actumque Rome de illis cum Tito filio suo triumphum quis nescit? Quod nullum uero de Christianis decretum fecerit, testis est Eusebius, qui litteris mandauit excitatam  fuisse a Domitiano secundam post Neronem persecutionem: . Quamuis pater ipsius uespasianus nullam unquam iniuriam nobis facere tentasset .

Quid plura? nullas quoque Pius, qui longo post uespasianum tempore imperauit, cruentas, pergit Tertullianus, aduersus Christianos leges, aut approbauit, aut subsignauit . Melito enim in iam citata a nobis Apologia Marcum Aurelium his apud Eusebium uerbis affatur: , , , ,  , , . Pater quoque tuus, quo tempore cuncta simul cum ipso administrabas, scripsit ad ciuitates, ne contra nos tumultus concitarent, nominatim ad Larisseos, ad Thessalonicenses, ad Athenienses, ad uniuersos denique Grecos . Plures etiam eruditi nostre etatis uiri opinantur ab illo latam fuisse, in christianorum gratiam, legem, quam ab aliis tamen Marco Aurelio adscriptam paulo ante notauimus .

Sextus tandem, et horumce equiorum imperatorum ultimus, a Tertulliano his uerbis appellatur: Nullus uerus leges Christianis aduersas impressit , subaudiendum haud dubie tabulis publicis, ut ee promulgarentur. At obseruare hic iuuat  in textu Eusebii, qui hunc Tertulliani locum grece reddidit, pretermitti hec uerba: Nullus uerus . Et certe hic ipse uerus, consors imperii a Marco Aurelio factus, nouem ad summum annis cum illo regnauit, et ante illum mortuus est. Quamobrem quidam suspicantur hoc nomen corruptum fuisse in Tertulliani textu, ac legendum Seuerus. Pamelius enim nos admonet illud in uaticano uno, et altero Leodiensi reuera inueniri. Sed quia in ceteris omnibus ac melioris note codicibus non legitur, nichil contra tot codicum auctoritatem definire audemus. Nonne etiam Tertullianus mentionem illius facere ideo potuit, quia Aurelii college sui et ab eo adoptati exemplum secutus, nullam in Christianos legem tulit, nichilque  contra eos machinatus fuerat?

Si quis tamen pertinacius contendat ibi scriptum fuisse Seueri nomen, non multum quidem repugnabimus. Nam Tertullianus alio in libro commendat singularem illius in christianos propensionem et beneuolentiam, quibus ob miraculum in eius gratiam factum illos omnes saltem primis imperii sui annis complexus est. Sed audiamus si placet illius uerba: Ipse, inquit, Seuerus, pater Antonini Caracalle, Christianorum memor fuit. Nam et Proculum christianum, qui Torpacion cognominabatur, Euhodie procuratorem, qui eum per oleum aliquando curauerat, requisiuit, et in palatio suo habuit usque ad mortem eius; quem et Antonius optime nouerat, lacte christiano educatus . Certiores itaque nos facit Seuerum imperatorem egritudine quadam mirabiliter  fuisse leuatum oleo, quod Proculus illi dederat. Ne quis autem aut peruicacior, aut omnino incredulus, de tanto miraculo dubium moueret, Proculi et cognomen et munus declarat. Torpacion, inquit, uocabatur, et Euhodie erat procurator. Sed quis ille fuerit, iam dictu difficillimum.

Alio autem in libro Tertullianus narrat ualentinianorum errores impugnatos fuisse non solum ab Iustino martyre, Miltiade et Ireneo, sed etiam a Proculo, de quo hunc loquitur in modum: Proculus noster uirginis senecte et christiane eloquentie dignitas, quos in omni opere fidei, quemadmodum in isto, optauerim assequi . Quia uero  hic liber a Tertulliano post suam ad Montanistas defectionem compositus est, et Proculus uocatur noster, hinc quidam colligi posse putant ideo ita appellari, quoniam iisdem Montanistarum erroribus addictus erat. Quamobrem addunt illum his notari Hieronymi uerbis: Caius, sub Antonino Seueri filio, disputationem aduersus Proculum, Montani sectatorem, insignem habuit . uerum cum iste montanista fuerit, non idem profecto esse uidetur, atque Proculus Torpacion. Preterea hic Euhodie procurator dicitur, ille uero christiane eloquentie dignitate celeberrimus.

At discimus ex Dionis Epitome Euodum () Antonini Caracalle fuisse educatorem, . Tum autem Proculus huius Euodi, seu  Euhodias, procurator esse poterat. Nam hoc ipso tempore in Seueri palatio, ut ait Tertullianus, commorabatur, ubi eum Caracalla cognouit, atque, ipso instigante, lacte christiano educatus est.

Ceterum quidquid de hoc Proculo Torpacione statuatur, nullus ambigendi locus est, quin Seuerus, ob sanitatem sibi mirandum in modum restitutam, fauerit Christianis. Non solum enim hunc Proculum christianum in suo retinuit palatio: sed et clarissimas, uti adhuc asserit Tertullianus, feminas, et clarissimos uiros, Seuerus sciens huius secte esse, non modo non lesit, uerum etiam et testimonio exornauit, et populo, furenti in nos, palam restitit . Christianis igitur reuera, nec parum quidem fauit, seque illorum non occultum, sed publicum  exhibuit fautorem atque defensorem. Quidni uero eis fauisset, a quibus non modo beneficium maximum acceperat, sed quorum summam quoque in se fidelitatem fuerat semper expertus? Nam inter factiones Cassii, Nigri et Albini ab ipso eius imperii, ut supra uidimus , et infra adhuc dicetur, exordio subortas, nullus unquam christianus inuentus est.

Nec dixeris hec pugnare cum iis, quibus superius diximus , commotam ab eodem Seuero imperatore in Christianos persecutionem. Non enim imperii sui initio, sed post decem et amplius annos concitata fuit. Constat autem illum ad id usque tempus non parum quidem fauisse Christianis.

Nullum porro equum rerum estimatorem esse  putamus, qui ex his, que hactenus dicta sunt, facile non intelligat quanti roboris sit hec Auctoris nostri argumentatio, cuius pondere ethnicos penitus obruit, qui se legibus suis ad cruciandos tollendosque Christianos obligari uenditabant. Nam has, et iniquissimas, et ab iniquissimis principibus datas esse demonstrauit. Nec minus luculenter patefecit illas a compluribus aliis, probitate et equitate preditis, correctas fuisse et emendatas. Denique qui nullam in Christianos tulerunt legem, hi procul dubio illos, quantum iniquitas temporum sinebat, tutari ac protegere conabantur.



CAPUT XX. De lese diuine maiestatis criminibus, quorum Christiani, tam falso quam impudenter, ab ethnicis illorum reis accusabantur.



ARTICULUS PRIMUS. Quam inuicte Tertullianus demonstret Christianos immerito accusari infanticidii, siue infantis in sacris eorum synaxibus occisi, comese postea eius carnis potatique sanguinis, ac turpissimi incestus, uanasque ethnicorum cauillationes funditus euertat, ubi de Cynopennis, Sciapodibus et Antipodibus.

Nullus ad uexandos perdendosque Christianos alius supererat ethnicis pretextus, nisi ut eos capitalis  alicuius criminis quoquo tandem modo accusarent. At eo furoris et dementie processerant, ut illos non unius tantum flagitii reos dicerent, sed omnium, ut ait Tertullianus, scelerum, deorum, imperatorum, legum, morum, ac totius nature inimicos . uerum quis, hac plane horrenda accusatione perculsus, non statim obstupescat? Quo enim modo tot tantorumque criminum rei esse poterant Christiani, qui, sicut iam demonstrauimus, non modo unum uerumque Deum summa ueneratione colebant, sed quorum etiam castissimi erant mores, ac piissimum uiuendi genus? Ruebat igitur se ipsa tam falsa criminatio. uerum quia christiana religio nichil, ut loquitur Tertullianus, de caussa sua deprecatur , nec, sicut rei solent, ullam gratiam  ullumue fauorem requirit, hoc idcirco unum optat et petit, ut secundum seueriora legum prescripta examinetur. Quamobrem Tertullianus ad ea omnia, que Christianis obiiciebantur, singulatim examinanda ac diluenda aggreditur, ac manifestissime demonstrat eosdem Christianos tam falso horum flagitiorum insimulari, quam certum erat illorum reos reuera esse gentiles.

Quid enim a ueritate magis alienum, quam eos lese maiestatis diuine redarguere, qui uerum, ut diximus, Deum et priuatim et publice in suis synaxibus semper colebant, malebantque atrocissimis quibuscumque se necari suppliciis, quam hunc unicum Deum negare, aut falsos deos ullo uel ficto tantum et simulato cultu uenerari? Contra uero huius summe impietatis euidentissime conuincebantur gentiles, qui  factitios, ut infra ostendemus, deos colebant, quos infames et omni turpissimorum criminum genere fedatos fuisse fatebantur.

At hi tamen nunquam non clamabant Christianos idcirco lese diuinitatis esse conscios, quia in suis synaxibus, et inter sacratiora sua mysteria, nefandissimis sceleribus sese impudentissime contaminabant. Nam dicebantur, inquit Tertullianus, sceleratissimi de sacramento infanticidii , siue infantis quem ibi occisum deuorare ferebantur. Inde et post conuiuium illud exsecrandum turpissimo pollui incesto, quod euersores luminum, uerba adhuc sunt Auctoris nostri, canes, lenones scilicet, tenebras, tum et  libidinum impiarum inuerecundiam procurent . In manuscriptis nostris codicibus et editionibus antiquis, deest uox tum, nec ibi multum necessaria uidetur. Sensus autem Tertulliani, isthec breuius alio in libro enarrantis, hic est: Post lumina a canibus euersa et exstincta, tenebre, impurissimorum lenonum munus obeuntes, inuerecundiam impiarum libidinum procurant . Precipua autem et capitalia hec crimina erant, que ethnici, quemadmodum alibi, nec semel, annotauimus , tamdiu tantaque impudentia Christianis obiiciebant, quanta facilitate ab antiquis Ecclesie Patribus diluta confutataque sunt.

uariis uero Tertullianus noster rationum momentis  falsam hanc criminationem funditus euertit. Primum enim ethnicos ipsos hunc alloquitur in modum: Dicimur semper a uobis tantorum scelerum rei; nec uos, quod tamdiu dicimur, eruere, inuestigare, et retegere curatis . Nullus tamen condemnari prius debet, quam sceleris conuincatur: Ergo aut eruite, inquit ille, si creditis, et Christianos horum scelerum conuincite, aut nolite credere, quia non eruistis . Enimuero hac affectata dissimulatione atque negligentia prescribitur , preiudicioque certissimo probatur Christianorum innocentia, et summa morum integritas, quod nec ipsi audetis eruere , ea crimina, quorum illos, tam falso, quam temere accusatis, nec caussa unquam, ut uidimus, audita, condemnatis, torquetis, et occiditis.

 Preterea eo maior erat hec ethnicorum peruersitas, quo facilius promptiusque poterant inuestigare, atque agnoscere an uera essent illa Christianorum scelera. Nam census istius discipline, ait Tertullianus, hoc est, huius disseminate in mundo christiane discipline initium, a Tiberio est ; aut, uti explicatius alio in libro: Principe Augusto nomen hoc, christianorum, ortum est; Tiberio, disciplina eius illuxit. At certe quoniam christiana religio uera est, cum odio sui cepit, illius adhuc totidem sunt uerba, simul atque apparuit inimica esse. Nostris uero in manuscriptis codicibus inimica est, hoc est, eo ipso quo cepit tempore, mundo apparuit, omnibus inimica et inuisa fuit; ac tot hostes eius fuerunt quot extranei , id est, omnes omnino homines preter solos ipsosmet Christianos. Nam, ut ait adhuc  Tertullianus, hostes illorum erant, et primo quidem propria ex emulatione Iudei, seu sua in illos inuidiâ, qua quidem propter abrogatos a Christo ueteres suos ritus semper conflagrarunt: deinde milites ex concussione , hoc est, sicut nonnullis uidetur, subdola furentium accusatione, sed melius, crudeli uexatione: ex natura tandem sua ipsi etiam domestici Christianorum ; utpote qui conditionis sue impatientes, more solito insidiabantur dominis suis, quibus nocere nunquam non connitebantur.

Ab his igitur omnibus quotidie, pergit Tertullianus, obsidemur, quotidie prodimur, in ipsis plurimum cetibus  et congregationibus nostris opprimimur ; uel, sicut ipsos gentiles alibi compellando dixit: Scitis et dies conuentuum nostrorum; itaque et obsidemur, et opprimimur, et in ipsis arcanis congregationibus detinemur . Latere ergo gentilibus non poterat quid in iis Christiani agere consueuerant.

At quis unquam, arguit Auctor noster , taliter uagienti, dum a christianis occideretur, infanti superuenit? Quis cruenta christianorum, qui comedebant illius carnes et sanguinem bibebant, ut inuenerat, tanquam cyclopum et sirenarum ora, minime quidem abstersa iudici conspicienda, reseruauit? Quis uel in uxoribus aliqua immunda adulterii, in iisdem cetibus paulo ante admissi,  uestigia deprehendit ? Que quidem ille aliis uerbis alio in libro sic urgebat: Quis unquamsemeso puero superuenit? Quis in cruentato pane uestigia dentium deprehendit? Quis tenebris repentino lumine irruptis, immunda aliqua, ne dixerim incesta, recognouit ? In Apologetico autem ad duplicem cyclopum et sirenarum fabulam respexit. Pete enim tam greci, quemadmodum Homerus , quam latini, sicut uirgilius , finxerunt cyclopes homines fuisse monoculos, qui suos uorabant hospites. Nec minus nota est fabula sirenarum, que nauigantes, cantus sui dulcedine sopitos, in mare deiiciebant .

 Tertullianus itaque sic argumentatur: Christianorum tot hostes erant, quot ethnici, iudei, milites et domestici, a quibus quotidie in suis etiam synaxibus obsidebantur opprimebanturque. Si ergo in illis tot tamque horrenda crimina perpetrassent, a tot hostibus suis adeo infensis deprehendi facillime poterant. Atqui ex infinito propemodum illorum hucusque numero ne unus quidem minima sceleris ullius uestigia unquam agnouit. Falsissima igitur erant ea crimina, que improbi calumniatores Christianis obiectabant .

Neque hi quantumlibet impudentissimi homines respondere poterant horum criminum testes a christianis pecunia aut mercede fuisse unquam corruptos. Nam quis talia facinora, ait Tertullianus, cum inuenisset,  celauit, aut uendidit ipsos trahens homines?  id est fieri non potuit, ut ethnicus aliquis hec sibi cognita christianorum crimina aut sponte sua celauerit, aut dum christianos ad iudicum tribunalia trahebat, illa pretio aliquo uendiderit, et tunc factus sit omnino mutus. Alio autem in libro hec aliis, uide an clarioribus uerbis, sic enuntiat: Si premio impetramus ab ethnicis, criminum nostrorum testibus, ne tales, quales illorum reuera conscii, in publicum extrahamur, ac condemnemur, quare a nemine accusati et conuicti opprimimur? Nonne possumus, corruptis auro testibus, et omnino ad iudicium non extrahi? Quis enim proditionem, siue declarationem et accusationem  horrendi alicuius criminis, sine crimine ipso, quod poterat ab alio aliquando agnosci et puniri, aut testis aut iudex uendit, aut conscius redimit .

Nullius itaque testimonio probatum unquam fuerat Christianos reos esse horum criminum. Ecquis enim illa, uti urget Tertullianus, unquam prodidisset? Non ipsi quidem christiani. Si enim ethnicis sacra sua Samothracia et Eleusinia declarare nefas erat, quanto magis christiani diuina sua mysteria reticere tenebantur ? Si ergo ab ipsis summo tegebantur silentio: Unde, inquit Tertullianus, extraneis gentilibus eorum notitia, cum semper etiam pie initiationes arceant prophanos, et arbitris careant,  nisi impii minus metuunt ? In nostris melioris note codicibus manu exaratis, et plerisque antiquis editionibus legimus, etiam impie initiationes. Nec forsitan male. Nam Tertullianus, a minori, ut aiunt, ad maius sic argumentari potuit: Si impie ethnicorum initiationes celari debent, quanto magis sacre et pie christianorum; nisi impii gentiles eas uulgando, minus sibi, quam christiani metuant?

Instat adhuc Auctor noster, atque hec exsecranda scelera a nemine nec perpetrari, nec credi posse hoc argumento demonstrat: Christianis pie uiuentibus futura post hanc uitam beata eternitas promittebatur. At cui unquam christiano, aut christiana religione initiando, persuaderi aliquando potuit tot tantisque sceleribus eam posse comparari? Numquid ulli  etiam summe auctoritatis uiro hec dicenti, uel si uis iuranti, ne unus quidem gentilis, non omnino insanus, fidem posset unquam habere, ac tam facili credulitate tam atrocibus coinquinari flagitiis? Atqui si ethnici hec nec credere, nec perpetrare possunt, quanto magis christiani, quorum non alia est, quam ceterorum hominum natura ? Non enim sunt cycopenne aut sciapodes, inquit Tertullianus, siue ut in alio libro, cynopenne aliqui, uel sciapodes, uel aliqui de subterranca antipodes . Primi autem, si Ctesie, quem Plinius citat, fides sit, Monocoli, inquit, uocabantur, singulis cruribus mire pernicitatis ad saltum; eosdemque Sciapodes uocari, quod in maiori estu humi iacentes  resupini, umbra se pedum protegant . De his autem Solinus , Augustinus , Suidas , et apud Tzetzem Apollodorus . Cynopenne uero in quibusdam editis appellantur cyclopes, in aliis cynophanes, sed contra manuscriptorum nostrorum codicum auctoritatem. uossius uero legendum censet cynopanes, grece , canes cornuti . Salmasio tamen placet eorumdem codicum nostrorum lectio Cynopenne a greco uerbo , quasi canina, inquit, fame laborantes . Recte quidem ad propositum Tertulliani, ibi loquentis de christianis, qui occisi infantis carnibus uesci, ac plusquam canina fame laborare ab ethnicis falso accusabantur. Sed quinam hi fuerint, scire parum interest. Nam de monstris Auctor noster loquitur, que penitus ficta esse omnes ultro fatentur.

Quid ergo, inquiet aliquis, numquid et his similia monstra putauit antipodas? At nullam illorum in Apologetico, sed in libro tantum ad Nationes legitur fecisse mentionem. Nonne autem ibi eos nominauit, quia ipse, sicut alii plures, alibi a nobis appellati , in animum induxerant nullos esse posse antipodes, nisi aduersis, uti aiebant, uestigiis ambularent? Neque certe  aliter quam monstra, et falsi fictique homines ab illo hisce uerbis exploduntur: uel aliqui de subterranea terra, instar fungorum exorti, qui aliam, quam terre nostre homines, naturam habeant. uerum ab horum aliorumque monstrorum feritate longe aberant Christiani, qui aliis hominibus nostris eo tantum dissimiles erant, quod illos humanitate et caritate superarent. Nunquam ergo cogi potuerunt, ut qualibet pietatis et religionis specie infantis a se occisi manderent carnes, ac postea stupris, adulteriis, et incestis contaminarentur.

Ceca tamen obstinatione perculsi gentiles urgebant nimium credulis aut Christianis, aut saltem in eorum religione tyronibus impositum et illusum. Sed nichil ineptius absurdiusque fingi poterat. Christianis  siquidem mos erat, ut initiandi a patre sacrorum, id est, episcopo, aut aliquo eius uicario, ea docerentur, quibus ad eadem sacra preparari, uel que in illis agi deberent. Qua autem fronte episcopus, aut quiuis alius tyroni uel christiano dixisset: Cum ad sacras synaxes ueneris, infans tibi necessarius, adhuc tener, qui nesciat mortem, qui sub cultro tuo, quo illum iugulabis, rideat: item panis, quo sanguinis iurulentiam, uel melius alio in libro, rudem sanguinem colligas . Necessarii quoque canes, qui post obiectam offulam lumina extinguant, ac tandem necessaria soror et mater tua, quibus mediis in tenebris stuprum afferas? Sed dic nobis, queso, quibus auribus quilibet christianus,  aut tyro hec audire poterat? Numquid sine horrore? Nonne saltem leges uereri debebat, quibus, ut monet Cicero, cautum erat: Incestum pontifices supremo supplicio sanciunto ? Si uero hanc penam fraude uel auctoritate Christianorum uitari posse arbitrabatur, quomodo ab ethnicis iudicibus interrogatus, crudelioribus tormentis cruciari et occidi malebat, quam hec, quibus conscientia penitus repugnat, crimina fateri? Nemini plane sani capitis homini hec credibilia sunt, aut fieri unquam potuisse persuadebitur.

Instabant gentiles se fama didicisse Christianos esse reuera prefatorum scelerum conscios. At insulsa prorsus, respondet Tertullianus, et futilis est  hec responsio . Negare enim non poterant uerum esse, quod celeberrimus peta cecinit:

Fama malum, quo non aliud uelocius ullum. 
Fama enim rei tantum incerte nomen est, eaque sepissime oritur, aut ingenio emulationis, siue inuidia, aut arbitrio suspicionis, seu suspicione gratis conficta, aut mentiendi uoluptate. Tam malo igitur ex principio, atque ex unius duntaxat ore exorta, plerumque mentitur, aut si quid ueri unquam renuntiat, uel tum aliquid adiicit, uel detrahit, uel immutat. Tamdiu uero uiget, quamdiu nichil probat. Ubi enim res probata est, tunc eo ipso illa cessat, et excidit.  Merito igitur uir sapiens nullam illi fidem habet, multo magis cum ipsa sola index et nuntia est scelerum prorsus occultorum, que nemo mentis sue compos homo aut perpetrare audet, aut potest. Nos uero alibi animaduertimus hanc Tertulliani responsionem a Minutio Felice paucioribus quidem, sed non minus efficacibus uerbis plane confirmari . Denique Tertullianus addidit fame tam ueloci, quam mendaci, non credendum, sed ueritatem inuestigandam; quoniam, uti ferebat uulgatum ab ethnicis prouerbium, Omnia tempus reuelat . Quod quidem adagium Aulus Gellius  his Sophoclis uersibus decantatum citauit:

 , ,
, .
Ad hec nichil occulta, quandoquidem omnia uidens,
Et omnia audiens, cuncta reuelat tempus.
Seneca uero: Quedam, inquit, falsa ueri speciem habent. Dandum semper est tempus: ueritatem dies aperit . Sed plura de hoc prouerbio congerit Erasmus, quem consulere poteris . Quis autem falsa sub ueri specie crebrius, quam fama adnuntiat? Solo igitur, si non falso, saltem incerto eius testimonio gentiles ad uexandos Christianos niti non debebant; sed capere tempus, quo examinata eorum caussa, ueritas cognosceretur.



ARTICULUS II. Quam inuicte Tertullianus ostendat gentiles homicidii, cuius Christianos falso accusabant, esse reos, utpote qui in Africa infantes Saturno, usque ad proconsulatum Tiberii, immolabant, huncque morem secreto perseuerasse; tametsi Saturni sacerdotes in arboribus templi eius obumbratricibus, teste militia patrie nostre, suspensi, penas morte dederint.


Nihil sane impudentius excogitari potest, quam alium grauissimi criminis falso accusare, cuius ipsemet accusator reus esse palam conuincitur. At tales tamen erant ethnici, qui Christianos infanticidii et incestus impudentissime redarguebant. Nam hoc ipsum est, sicuti eosdem compellando ait Tertullianus,  per quod forsitan de nobis credidistis alia , que recensuimus, longe grauiora scelera a nobis perpetrari. Sed consulto ibi adiecit forsitan; quia paulo ante dixerat adeo atrocia esse illa scelera, quorum Christianos arguebant, ut uix ab ullo homine credi potuerint, nisi quedam similia fecissent. Primum autem illos uario modo homicidas fuisse ostendit, quia infantes, sicuti loquitur, penes Africam Saturno immolabantur palam usque ad proconsulatum Tiberii, qui ipsos sacerdotes in eisdem arboribus templi sui obumbratricibus scelerum suorum uotiuis crucibus exposuit, teste militia patrie nostre, que id ipsum munus illi proconsuli functa est . De hac autem detestabili, et contra omnia nature ipsius iura, immolatione infantium  in superioribus nostris dissertationibus plura obseruauimus . Superest igitur ut ea, que Tertulliano nostro peculiaria sunt, nunc sigillatim expendamus.

Narrat itaque primo hunc morem crudelissimum perseuerasse usque ad proconsulatum Tiberii. Quidam autem suspicati sunt ibi legendum, usque ad proconsulem Tiberii, id est, proconsulem quempiam, aut a Tiberio imperatore missum, aut cui Tiberio cognomen, et alius omnino erat, quam hic Tiberius imperator, illoque posterior. Sed quia hec qualiscumque emendatio non sufficiebat, alteram addidere, ac postea legendum putauerunt, teste militia patris nostri, hoc est, sicut illi ominabantur, patris Tertulliani,  qui proconsul fuit post Tiberii Cesaris mortem. At probare prius debebant patrem Tertulliani proprio Tiberii nomine fuisse appellatum. Deinde uero huic coniecture refragantur omnes, cum editi, tum manuscripti codices.

Quid uero impedit quominus Tiberius imperator, dirissimum illud infantium sacrificium in Africa prohibuerit? Nonne Plinius memorie prodidit anno 647 Urbis condite, ac Cn. Lentulo, et P. Licinio Crasso consulibus, interdictum fuisse senatusconsulto, ne homo immolaretur: sed quia hec immanissima consuetudo postea adhuc apud Gallos perseuerabat: Tiberii Cesaris, inquit, principatus sustulit Druidas eorum. . . . . . nec satis estimari potest quantum Romanis debeatur, qui sustulere monstra,  in quibus hominem occidere religiosissimum uidebatur, mandi uero etiam saluberrimum . Audisne impiissimo sacrificio non solum occisos a gentilibus homines, sed comesas etiam illorum carnes? At Tiberius Cesar illud in Gallia et alibi sustulisse perhibetur. Quidni et in Africa, sicuti Tertullianus tam diserte pronuntiat? Si quid autem in huius opinionis confirmationem exemplum simile conferre ualeat, illud Iosephus nobis suggeret . Testatum quippe facit ab eodem Tiberio dirutum Isidis templum, proiectamque in Tiberim eius statuam, eo quod Paulina nobilis mulier a Decio Mundo iuuene, deum Anubin simulante, in  illo Isidis templo malis sacerdotum artibus constuprata fuisset. Cur ergo magis horribili infantium, Saturno immolatorum, sacrificio potius in Africa, quam in Gallia, uti diximus, et aliis in regionibus pepercisset?

Sed qua, inquies, ratione dictum a Tertulliano, usque ad proconsulatum Tiberii? Numquid Tiberius, antequam romani imperii gubernaculum teneret, proconsul in Africa fuerat? Sed quid, amabo te, uetat quominus illuc ab Augusto Cesare, aut antea renuntiatus sit Africe proconsul? Si quis tamen recte probauerit Tertullianum de alio intelligendum esse Tiberio Africe proconsule, huic facile assentiemur.

Subiunxit autem ille crudelissimos Saturni sacerdotes iussu eiusdem Tiberii expositos fuisse in illius templi arboribus, tantorum scelerum obumbratricibus.  Circa gentilium enim templa plantate erant arbores, singulari cuiusque templi Deo consecrate, de quibus ut alios omittamus, hec Apuleius de quodam fano litteris mandauit: uidet dona speciosa, et lacinias auro luteratas, ramis arborum postibusque suffixas, que cum gratia facti nomen dee cui fuerant dicate testabantur . uides igitur in his arboribus appensa fuisse dona, iisque prefixum nomen dei, cui templum illud nuncupatum erat. At ex his arboribus, templum Saturni, ait Auctor noster, obumbrantibus, facte sunt uotiue ac dicate cruces, quibus inhumanissimi illi sacerdotes suspensi, laqueo uitam finire coacti sunt. Utrum autem horum Tertulliani uerborum, que eruditorum  ingenium haud parum exercuerunt, uerus sit sensus, expendas uelim, uel alium nobis proferas meliorem. At nobiscum proculdubio fateberis huic loco aliquam lucem afferri posse his uersibus Ausonii, quibus Amorem stipiti myrti suspensum cecinit:

Eligitur mesto myrtus notissima luco,
Inuidiosa deum penis. Cruciauerat illic
Spreta olim memorem ueneris Proserpina Adonim.
Huius in excelso suspensum stipite Amorem,
Deuinctum post terga manus, substrictaque plantis
uincula merentem, nullo moderamine pene
Adficiunt. 

Ne quis porro dubitaret de sumpta ab illis Saturni sacerdotibus pena, testem Auctor noster appellat militiam patrie sue, que idipsum, inquit, munus illi proconsuli Tiberio functa est , quibus haud dubie uerbis significat milites Africe, qui tunc sub Tiberio proconsule merebant, dum suo munere fungerentur, uidisse sacerdotes in illis arboribus suspendi et strangulari. uerum gentiles eorum exemplo territi quidem fuerunt, sed non penitus expugnati. Non enim amplius audebant infantes Saturno palam immolare; uerum nunc in occulto, ait Tertullianus, perseueratur hoc sacrum facinus . False igitur pietatis specie aduersus innocentes filios suos armati, illos secreto et occulte, ac spretis imperatorum suorum legibus, mactare non destiterunt. Atque ita quidem Saturnus, qui filiis suis, ut ait Auctor noster, et nos alibi uidimus , non pepercit, pristinam non deposuit crudelitatem; uoluitque aliorum hominum gnatos sibi adhuc immolari.

Quamuis ergo christiani infantem aliquem, quod falsissimum tamen erat, in synaxibus suis occidissent, non debebant ab ethnicis idcirco argui et condemnari, qui proprios filios suos immanissima inhumanitate hostias Saturno, uti opinabantur, gratissimas sacrificabant.



ARTICULUS III. Ostenditur homicidii quoque reos fuisse Gallos, qui Mercurio; Tauros, qui Diane homines immolabant: item Romanos, qui in Aeneadarum urbe Iouem ludis suis humano proluebant sanguine; atque alios qui liberorum suorum recens natorum spiritum in aqua extorquebant, uel eos exponebant morti haud prorsus incerte; quantum uero Christiani ab omni homicidio abhorrerent, quibus nec in utero conceptum dissoluere licet, dum adhuc sanguis in hominem delibatur.


Prosequitur Tertullianus, ac gentiles parricidii et homicidii reos esse demonstrat. Nam maior, quam infantium etas, inquit, apud Gallos in suis quoque sacris Mercurio prosecabatur; et id quidem alio in libro repetit . Nos uero de hoc prorsus exsecrando sacrificio plura alibi annouatimus , ubi quoque enodatius ea explicauimus, que ille continuo subnectit:  Remitto Tauricas fabulas theatris suis ; siue quemadmodum ipse in alio libro loquitur: Nihil illic nisi feritas calet, illa scilicet, que fabulas dedit de sacrificiis Taurorum , qui uidelicet Diane hospites suos immolabant.

Pergit autem: Ecce in illa religiosissima urbe Aeneadarum piorum est Iupiter quidem, nimirum Latiaris, quem ludis suis circensibus, et gladiatoriis humano proluunt sanguine. Alibi uero scriptum ab eo legimus: Latio ad hodiernum Ioui media in Urbe humanus sanguis ingustatur; nec quisquam retractat, aut non rationem presumit aliquam, aut inestimabilem dei sui uoluntatem . Quis autem non uidet ab illo religiosissime  urbis et Aeneadarum piorum nomine, non magna sine ironia appellari Romanos, qui ab Aenea, quem ubique passim uirgilius pium patrem uocat, suam se originem duxisse gloriabantur? Qui autem magis impii, et minus religiosi esse poterant, quam hi Romani, qui in ludis et muneribus Ioui Latiari, deo suo optimo et maximo consecratis, gladiatores sese mutuo interficientes, aut a bestiis quibuscum pugnabant, horrendum in modum, laceratos et occisos, non siccis tantum, sed letis oculis intuebantur? Sed de hoc crudeli, cum homicidio, tum spectaculo alia in dissertatione egimus .

Respondebant ethnici tum quidem effundi sanguinem,  sed hominum aut bestiariorum, aut noxiorum iugulatorum . Atqui primi, sicuti aiebant, uilissimi erant homines, qui lucro conducti, operam bestiis trucidandis ultro locabant. Secundi uero sua propter scelera, sicut infra dicendum, aduersus bestias, lata iudicum sententia, pugnare cogebantur. Nihil ergo, inquiebant ethnici, horumce hominum cedes mali habebat.

Sed Tertullianus uanum illud effugium facile citoque euertit . Bestiarius enim, quantumlibet uilis, fexque infima ciuitatis, non idcirco tamen minus homo est, parique homicidio uita illi, sicut ditiori, eripitur. Si uero sceleratus morte damnatus sit, is certe quo iniquior, eo indignior, qui Ioui immolaretur, siue ut ipsiusmet Tertulliani uerbis utamur:  Hoc turpius, quod mali hominis , sanguis in summi, ueluti aiebant, dei honorem funditur. Quamobrem ibi ille de ethnicis, et eorum Ioue haud illepide iocando exclamabat: O Iouem christianum ! Qui homicidii, cuius Christiani falso insimulabantur, caussa auctorque fuit, et eo titulo solum patris sui Saturni, qui filios suos uorauerat, filium de crudelitate, qua uidelicet illi fuit similis.

Urget Tertullianus, ac maius illo homicidio crimen eorum esse asserit, qui natos sibi liberos enecabant. uisne illum ethnicos urgentem et alloquentem audire? Ecce ipsamet eius uerba: Utique crudelius in aqua spiritum extorquetis, aut frigori, et fami, et canibus exponitis. Sed inquires cur crudelius mortis genus ab illo dicatur infantium spiritum in aqua  extingui. Respondent nonnulli philosophos, quibus accessit Seruius, docuisse animam hominis igneam esse, que idcirco in aqua difficilius extinguitur, aut redigitur in nichilum . Omnium autem hanc reuera crudelissimam esse mortem probari posse putant his Ouidii carminibus.

Non lethum timeo, genus est miserabile mortis:
   Demite naufragium, mors mihi munus erit. 
uerum hec canebat peta amore sepulcri, quo naufragus caruisset. Ad philosophos autem quod attinet, si aliqui animam hominis ignem, alii certe aquam, alii corpus, alii spiritum, alii aliud, sicut alibi ostendimus, , esse existimauerunt.  Tertullianus porro non unius philosophi potius, quam alterius, opinionem notauit.

Nobis itaque parum soliditatis uidetur hahere illorum responsio, qui dum curiosius, quam par erat, uerborum Tertulliani rationem perscrutati sunt, in scirpo nodum quesiere. Non alio enim ille modo loquitur de infantibus, quorum spiritus in aqua extinguitur, quam de aliis, qui exponebantur frigori, fami et canibus. At horum omnium infantium crudeliorem, quam aliorum hominum necem esse asseuerat; quia infantes certe morti expositi, omni prorsus, quo alii se tueri poterant, destituti erant auxilio, atque idcirco crudelius quam natu grandiores necabantur. At hunc esse Tertulliani sensum, non  obscure significant subsequentia eius uerba: Ferro enim mori etas quoque maior optauerit . malebat quippe uno gladii ictu, quam diuturno ac languido miserandorum infantium modo interfici. De hac porro infantium expositione, huiusque argumentationis uiribus, a nobis in nostra de Minutii Felicis Octauio dissertatione, et locis ibidem citatis disputatum est .

Omne porro homicidii genus sic Christianis interdicebatur; ut ipsis etiam conceptum utero, Tertulliani uerba sunt, dum adhuc sanguis in hominem delibatur, dissoluere non liceret , id est, dum fetus in matris utero nondum humanam figuram acceperat. Non enim omnia hominis  membra simul formantur, nec anima statim fetui infunditur, sed post multos a conceptu dies, uti putant philosophi, nosque alibi ostendimus . Atqui si eiusmodi abortiones prouocare Christianis nefas erat, quanto magis quoslibet occidere homines! Quis igitur non indigne ferat illos homicidii tam temere postulari ab ethnicis, qui tam frequenter alios homines crudelissime occidebant, ut iam dictum et adhuc dicendum est?



ARTICULUS Iu. Quam certo Tertullianus asserat epotum ab ethnicis humanum sanguinem publicis in ludis Ioui dicatis, et ab his qui comitiali morbo remedium querebant, atque ab aliis, qui sicut Catilina fedus cum aliquibus inibant: item in Africa Bellone sacratos hausto signatos fuisse sanguine, atque ab aliis crimen his magis exsecrandum perpetrari.


Qua Tertullianus euidentia demonstrauit nichil esse falsius, quam infantis a Christianis sacra sua mysteria celebrantibus occisi sanguinem potari, eadem certitudine ostendit tanti flagitii conscios reipsa esse gentiles. In ludis etenim Latiaribus, de quibus in superiori articulo egimus, humano, ait Tertullianus, proluunt sanguine ; uel sicut in alio libro: Latio ad hodiernum Ioui media in urbe Roma humanus sanguis ingustatur . Ignotus uero libri de Spectaculis, post Cypriani opera editi,  auctor describit quomodo impium illud sacrificium fieri solebat: Plura, inquit, prosequi quid est necesse, uel sacrificiorum in ludis genera monstrosa describere? Inter que nonnunquam et homo fit hostia latrocinio sacerdotis, dum cruor etiam de iugulo calidus acceptus patera, dum adhuc feruet, et quasi sitienti idolo in faciem iactatus, crudeliter propinatur . Nos uero de hoc tam absurdo, quam crudeli sacrificio disputauimus in nostra de Minutii Octauii dissertatione , ubi etiam egimus de iis, qui comitiali morbo laborantes, potato iugulatorum in his spectaculis hominum sanguine medicinam querebant. Nam hi, uti ait Tertullianus, munere in arena noxiorum  iugulatorum sanguinem recentem auida siti comitiali morbo medentes auferunt . Quis autem, nisi immanis ac ferreus homo, tali remedio, ac aliorum hominum crudeli interitu, uite sue consulere non horreat?

Ab horum uero inhumanitate non procul aberant fere ille gentes, que sanguinis, ex membris suis eliciti, potu federa inter se feriebant et confirmabant. At huius plane barbari moris testem Herodotum his Tertullianus citat uerbis: Legite necubi relatum sit  defusum brachiis sanguinem ex alterutro degustatum nationes quasdam federi comparasse . At his ille uerbis, apud Herodotum opinor, satis aperte significat se isthec ex memoria ita recitasse; ut omnino  securus non fuerit an illa ab ipso Herodoto uel alio scriptore litteris mandata sint. uerumtamen eumdem Herodotum certo citare poterat; nam in primo suo libro hec narrat de Lydis: , , , . Ineunt autem he gentes federa cum cetera, ritu Grecorum, tum cruentando brachia uulneribus, sponte susceptis, et mutuum sanguinem delingendo . De Scythis autem alio in libro: , inquit, , , , ,  , , , , , . Federa cum quibuscumque Scythe hoc modo ineunt; infuso in grandem calicem fictilem uino, commiscent eorum sanguinem qui feriunt fedus, percutientes cultello, aut incidentes gladio aliquantulum corporis. Deinde in calice tingunt acinacem, sagittas, securim, iaculum. Hec ubi fecerunt, sese multis uerbis deuouent, postea uinum epotant non modo ii, qui fedus fecerunt, sed etiam comites ii, qui sunt maxime dignitatis .

Poterat ergo Tertullianus hunc antiquum scriptorem haud dubitanter opinionis sue assertorem aduocare, atque eo potiori iure, quod suffragatorem  habeat Lucianum . Nam testatum hic facit Scythas in calicem ex incisis digitis sanguinem distillasse, ac intincta gladiorum suorum cuspide, simul bibisse, atque ita pepigisse fedus, quod postea dirimere nemini licebat. De quibusdam uero populis, Axiacarum uicinis, hec Pomponius Mela memorie prodidit: Bella cedesque amant; mosque est bellantibus cruorem eius, quem primum interemerunt, ipsis e uulneribus ebibere . . . . . . Ne federa quidem incruenta sunt. Sauciant se, qui paciscuntur, exemptumque sanguinem ubi permiscuere, degustant. Id putant mansure fidei pignus certissimum .

 Ad hec uero Cornelius Tacitus, ubi de federe inter Rhadamistum et Mithridatem: Mos est, inquit, regibus, quoties in societatem ceunt, implicare dextras, pollicesque inter se uincire, nodoque prestringere. Mox ubi sanguis in artus extremos se effuderit, leui ictu cruorem eliciunt, atque inuicem lambunt. Id fedus arcanum habetur, quasi mutuo cruore sacratum .

Quid plura? ualerius Maximus de Sariastre, seu Tigrane Minore, qui relicto patre suo, ad Pompeium Magnum, ac deinde ab eodem Pompeio ad patrem suum defecerat, hec scribit: Sariaster aduersus patrem suum Tigranem, Armenie regem, ita cum amicis consensit, ut omnes dextris manibus sanguinem mitterent, atque eum inuicem sorberent .

Neque humaniores Romani ab hac barbarie ferisque moribus longe aberant. Etenim nescio quid, ait Tertullianus, et sub Catilina tale degustatum est , nimirum quando contra Rempublicam coniurauit, ut alibi ostendimus .

Mos porro ille, humanitatis plane expers, uiguit non modo in profanis, sed sacris etiam gentilium cetibus, nec tantum in remotis a Tertulliano barbaris gentibus, sed in ipsa quoque Africa, eoque ipso tempore, quo hunc Apologeticum scribebat. De iis enimuero, qui Bellone mysteriis initiabantur, hunc loquitur in modum: Hodie istic Bellone sacratos sanguis de femore proscisso in palmulam exceptus, esui  datus signat . At in omnibus nostris exemplaribus manuscriptis pro sacratos . . . . esui legimus sacratus . . . . et sui. Sed nullus horum uerborum sensus. In editionibus Rigaltio uetustioribus, sacratus . . . . . et suis datus signatis. Sed uix meliorem inde sensum efficias. Corruptus igitur fuit hic Tertulliani locus, et ad illum sanandum quidam pro et sui, uel et suis, siue esui, legi uolunt haustui. Et id quidem de sanguine in palmulam excepto, melius quam esui dici potest. Neque nos quidem huic coniecture multum repugnabimus, si adhuc sacratos pro sacratus, emendandum esse ostendas. Nam Minutius Felix , qui plura ex hoc libro delibauit, Tertulliani sensum his expressit uerbis, ubi sicut ille ethnicis obiectat: Bellonam sacrum  suum haustu humani cruoris imbuere. uidesis que in nostra de huius libro dissertatione annotauimus .

Ethnicos porro, ut falsi criminis accusare Christianos magis, si unquam fieri poterat, magisque puderet, iis horrendum aliud crimen honestis, prout res postulabat, uerbis exprobrauit. Sed illud nec a nobis nominandum, multo minus explicandum, quod satyrici tamen pete manifestum satis faciunt, et passim insectantur .



ARTICULUS u. Ostenditur quomodo humanis carnibus uescerentur gladiatores, Scythe, Messagete, et Derbices, qui suscepta religione christiana, ab his discesserunt feris moribus.


Pergit Tertullianus, planumque omnibus facit ethnicos non solum bibisse hominum sanguinem, sed illorum etiam pastos esse carnibus. Primum enim gladiatores, post finita spectacula, de arena, inquit, ferinis obsoniis cenant , id est, cenantes uescuntur carnibus ferarum, quas paulo ante in circo interfecerant. Atqui fere ille crudas hominum, a se in iisdem spectaculis trucidatorum, carnes proxime deuoratas, nondum digerere potuerant. Ab his itaque crudelissimis  gladiatoribus ipsorum ursorum, sicut Auctor noster loquitur, aluei appetuntur, cruditantes adhuc de uisceribus humanis . Et ita quidem in Rigaltii editione: sed in antiquioribus pro uerbo cruditantes, legimus trucidantibus; mendose omnino: in manuscriptis uero nostris et aliis codicibus constanter habetur, cruditantibus adhuc de uisceribus humanis, siue adhuc crudis, nondumque in ursorum, qui ea uorauerant, aluo et uentre digestis. Utrum autem hec uera sit lectio, quis certo sine correctioris alicuius codicis ope definire audeat? At quecumque sit, satis patet Tertullianum nichil aliud significasse, nisi a gladiatoribus appeti ac mandi carnes ursorum, qui paulo ante hominum uiscera et carnes deuorauerant, et idcirco in eorum stomacho erant adhuc indigesta.

 At nonne, inquies, corruptum quoque est nomen aluei, ac scribendum potius alui, qui ciborum sunt receptacula. Non absurde quidem, si dixeris meliorem partem pro toto a Tertulliano accipi, hancque emendationem quodam saltem codice probaueris. Non enim ursorum duntaxat alui, sed alie etiam illorum carnes comedi solebant, quemadmodum colligi potest ex Apuleii uerbis, quibus magnificentissimum gladiatorii ludi apparatum describit: Ursam, inquit, que ceteris sarcina corporis preualebat, quasi cibo parandam, portamus ad nostrum receptaculum . Quid ergo uetat quominus communem omnium codicum retineamus uocem aluei, qua significentur, uasa, in  quibus semicocte tantum erant ursorum carnes, quas gladiatores tanta auiditate appetitas comedebant? Quamobrem Tertullianus inde concludit: Ructatur proinde ab homine caro ursi, pasta de homine , a quo paulo antea occisus fuerat.

uerum hisce gladiatoribus longe immaniores alii procul dubio erant, de quibus ille non ita quidem affirmate, sed hunc duntaxat in modum loquitur: Aiunt et apud quosdam gentiles Scytharum defunctum quemque a suis comedi . At sane istud haud dubitanter pronuntiare poterat. Ex Strabone enimuero discimus hospites immolatos fuisse a Scythis, qui illorum carnes mandebant, ac poculorum loco  utebantur eorum caluariis . Tum paulo post de Massagetis, Scytharum aut populis, aut uicinis, hec memorat: , : Mortis genus optimum censent, si senio confecti cum carnibus ouilis concidantur, unaque deuorentur . Strabonem uero sequitur Eusebius, qui Massagetis adiunxit Derbices, tradiditque ab utrisque immolatos, quos eariores habebant, etate iam effetos parentes, eorumque usos carnibus, tanquam epulis lautissimis . Si quid uero clarius expressum desideras, adi Plinium , et qui eum sequitur, Solinum , qui diserte  affirmant anthropophagos esse Scythas, humanis corporibus uescentes. Ab Herodoto quoque disces Melanchenos, a nigra ueste sic dictos, Scythicis uixisse institutis, solitosque carne uesci humana . Huc accedit Mela, quem audire poteris hec narrantem: Pocula ut Essedones parentum, ita inimicissimorum capitibus expoliunt. Apud antropophagos ipse etiam epule uisceribus humanis apparantur .

Eusebius porro, iam a nobis laudatus, ibidem asseruit Massagetas ac Derbices, ubi primum christiane religioni nomen dederunt, ab his discessisse feris inhumanisque moribus . Ceterum in nostra de Minutii Felicis libro dissertatione , et aliis locis ibi citatis, ostendimus Christianos nunquam huius antropophagie, sed solos gentiles reipsa conscios fuisse et reos.



ARTICULUS uI. Quam perspicue Tertullianus ostendat Christianos secreti in sacris suis synaxibus incesti falso falsius accusari, quo gentiles Iouis exemplo palam ac sepius contaminabantur.

Manifestum unicuique iam fecimus quibus, ac quam ualidis rationum momentis Tertullianus noster penitus obtriuerit insulsam plane ethnicorum calumniam, qua ethnici Christianos infami suis in synaxibus incestu contaminari impudentissime mentiebantur. Quo enim pacto illi sacra sua mysteria incestu  tam sepe repetito coinquinare uoluissent, qui preceptam sibi a Christo coniugum castitatem, aut perpetuam uirginitatem, tametsi non imperatam, summo, sicut alibi patefecimus, studio seruabant? uerum ea tamen fuit ethnicorum impudentia, ut eis falsissime obiectarent secreti incestus crimen, quod reipsa ab illis ipsis non solum occulte, sed luce omni, ut ait Tertullianus, et nocte omni, ac toto conscio celo , tam impune quam audacter perpetrabatur. Quidni uero tantum scelus perpetrassent, quos, ut ille iure prorsus merito urget, Iupiter ipse docuit , suo uidelicet exemplo incestus facere? Quis enim nescit quam uere Athenagoras   aliique Ecclesie Patres iisdem ethnicis obiecerint, quod ab illorum scriptoribus palam predicabatur, hunc ipsum Iouem ex matre sua, et filia Core, seu Proserpina suscepisse liberos? Quis etiam uel primoribus labris editos a profanis petis libros attigit, nec illico exhorruit ab illis Iunonem induci, que se eiusdem Iouis sororem et uxorem esse iactitabat? Atqui , ait Iustinus martyr, : Omnes pulchrum autumant se deorum esse imitatores . Quamuis autem ethnici se illum reuera imitatos fuisse negassent, uitio tamen Christianis dare non poterant, quod a Ioue summo, ut aiebant, deo, actum fatebantur. De his porro illius sceleribus nos satis superque in superioribus nostris dissertationibus  disputauimus.

Summum porro, uel potius summe impium illum Iouem imitabantur Perse, quos cum suis, ait Auctor noster, matribus misceri Ctesias testificatur . Antiquiores manuscripti nostri codices Chteseas, in libro ad Nationes Thesias scriptum exhibent . De hoc autem nomine Ctesias, et nefando illo Persarum scelere in aliis nostris dissertationibus egimus .

Tum dehinc Tertullianus Macedones in magnam incestus suspicionem, aut certe comprobationem uenisse hinc colligit: Quia cum primum, inquit, Oedipum  tragediam audissent, uidentes incesti dolorem dicebant . Mirum autem quam corrupte et uarie hec greca uerba in manuscriptis nostris codicibus, et aliis editis scripta sint. In tribus enim uetustioribus legitur uel in aliis duobus elline eistena ligera: in prima editione Basilee anno 1512, . In secunda anno 1528, legitur charactere latino tantum emene, et alia uerba omissa sunt. Denique in libro ad Nationes latinis etiam litteris habetur: Elaune ten metera. A librariis igitur grece nescientibus corrupta fuerunt greca illa uerba, nec facile dixeris, que reapse a Tertulliano scripta sint.

Gothofredus tamen, qui primus hosee libros typis  edendos curauit, nullus plane dubitat ueram esse hanc posteriorem Agobardini codicis lectionem, atque ab eodem Tertulliano grecis litteris scriptum, : Rigaltius uero in antiquis codicibus scriptum asserit, . Sed qui hi codices, et utrum a nostris diuersi sint, indicare debebat. Nam preter iam notatos, et a nobis lectos codices nullum alium habuit, sed quasdam tantum non omnino certas Fuldenses lectiones. Sed quid de grecorum uerborum, a librariis corruptorum, uera lectione statuere poteris, nisi sanos codices ad manum habeas? Expende tamen utrum Tertulliani sensus exprimatur his latinis uerbis: Age duc in matrem. Nam introductus in scenam Oedipus rex bellator  cum fingeretur flere incestum, quem cum matre inscius fecerat, tum Macedones hunc bellicosi regis fletum deridentes, hoc dicterio pupugerunt: Age duc in matrem, quasi metropolim quamdam subacturus. Hunc autem esse Auctoris nostri sensum haud inepte forsan colligi potest ex illius ad Nationes libro, ubi hec uberius hisque uerbis explicat: Cum primus scenam eorum Macedonum Oedipus intrauit, trucidatus oculos, risu ac derisu exceperant. Tragedus consternatus, retracta persona, numquid, ait, domini, displicui uobis? Responderunt Macedones: Imo tu quidem pulchre . Inde autem sic argumentatur: Aut scriptor uanissimus, si finxit; aut Oedipus dementissimus, si ita fecit: atque exinde alter ad alterum, elaune ten matera dicebatis  . Audis sane Tertullianum narrantem a Macedonibus primo quidem risu ac derisu exceptum fuisse personatum Oedipum, quem tamen sibi non displicere postea confessi sunt: tum deinde secum colloquentes hec uicissim protulisse uerba Elaune ten metera. Que quidem si genuina sint, his significatur, alterum macedonem dixisse alteri: Agita, instiga, stimula, impelle matrem, et imitare Oedipum. Eo enim sensu uerbum ab Aristophane , Homero, et aliis grecis scriptoribus accipitur. Quoquo autem uerbo usus sit Tertullianus, eo plane incesti haud immerito arguit Macedones, qui illud aut in Oedipo laudauerunt, aut eius exemplo ad perpetrandum sese inuicem prouocabant.

 Denique non solos Macedones, sed quoslibet alios etiam ethnicos huius flagitii conscios esse inde conuincit, quod filios, uti diximus, recens natos exponerent. Parentes siquidem illos aliene misericordie antea expositos, postea non agnoscebant, nec ab illis agnoscebantur. Plerumque igitur contingebat, ut hac ignoratione libidinosi illi parentes stuprum incestumque filiis suis inferrent . Infaustissimo autem id Tertullianus probat exemplo, quod paulo antequam libros ad Nationes conscriberet, atque, uti uidetur, imperante Commodo, Rome acciderat. Tum enim Fuscianus, sicut ille ait, Urbi prefectus erat, cum puer quidam ex paterne domus limine egressus, rapitur a greculo  quodam, et in Asiam ducitur. Puer autem grandior factus, Romam reducitur, ubi a patre suo, illum amplius non agnoscente, constupratus est. Postea illum parentes quibusdam corporis maculis recognouerunt, ac laqueo, inquit Tertullianus, sibi medentur. Fuscianus uero horum bona puero adscripsit, non ad hereditatem, uti ait ille, sed ad stipendium stupri et incesti .

Dubitandi porro locus dari uidetur utrum improbus ille pater non solum a Fusciano, sed etiam senatu damnatus fuerit. Nam historie huius initium in Agobardi codice sic legitur: Talis tragedia erupit, Fusciano prefecto Urbi, iudicata punitione senatus. Fortuita negligentia comitum ultra ianuam progressus  iter, pretereuntibus tractus, domo excidit. Qui eum nutrierat greculus, uel a limine, greculo more captauerat intrans. Inde mutatus . Sed plura ibi redarguuntur librarii errata. Primum enim Rigaltio persuasum adeo fuit, pro senatus, ibi legendum reatus, ut illud reposuerit in ipso Tertulliani textu. Deinde ex eo resecauit hec uerba: Qui eum nutrierat, et hec uel a limine: ac preterea uerbum intrans, auferendum adhuc arbitratur. Prime autem emendationis hanc affert rationem; quia hec caussa si a senatu iudicata fuisset, a Fusciano non debuit amplius iudicari. Potius itaque legendum Fusciano iudicata punitione reatus. Nec parum quidem probabilis uidetur hec coniectura. Quid tamen si aliquid ibi desit, et Tertullianus significare uoluerit sententiam Fusciani a senatu  probatam fuisse? At ipse Rigaltius nobis non edixit, cur ex Auctoris nostri textu penitus abstulerit hec uerba: Qui eum nutrierat. Numquid ibi tam inutilia sunt, ut nemine monito, amputari debuerint? Nonne postea dixit: Alumnus in pueritia? Denique ista, uel a limine, et intrans, detrahenda suspicatur, quia posterius prioris interpretatio est. Sed de his alii iudicent. Nobis autem si coniiciendi locus daretur, pro his uerbis progressus iter, legendum suspicaremur, progressus puer, de quo nimirum ibi agitur, et cuius pueritia paulo post memoratur.

Quantumuis autem deprauatus sit hic locus, non tamen minus certa est huius nefarii incestus historia. Recte ergo concludit inde Tertullianus plures alios fuisse parentes eiusdem reos criminis, quod quidem  quia occultum fuit, debitas culpe grauissime penas effugerunt. Quis porro diffitebitur non ex hac tantum historia, sed plurimis aliis exemplis, que retulimus , gentiles apertissime conuinci incestus, cuius Christianos impudentissimo mendacio accusabant. Iam itaque ad alias non minus falsas eorum criminationes ueniamus.



ARTICULUS uII. Quam absurde ethnici obiecerint a Christianis adorari caput asini: quis huic fabule occasionem dederit: quanta impudentia nebulo quidam iudeus illius asini cum ridicula prorsus inscriptione picturam circumtulerit; ac quam uere iidem ethnici asinos totos, aliasque belluas, aut uiuas, aut depictas adorauerint.


Alia ethnici, nec ceteris minore, calumnia Christianos ideo infamare frustra moliti sunt, quasi caput, uti ait Tertullianus, asininum, tanquam deum adorarent. Sed illud, inquit, merum erat uigilantium et inuidorum hominum somnium, qui conabantur quoquo modo Christianos calumniari. Non diffitetur tamen false huic criminationi datam a Cornelio Tacito occasionem. Tam temere enimuero, quam falso suis in historiis scripserat Iudeis, qui in uastissimis Arabie desertis errantes, siti laborabant, indicatos fuisse a quibusdam onagris aquarum fontes, quibus eam sedauerunt; quapropter in grati animi testificationem, sic uti inquiebat, asini consecrauerunt imaginem.  Quia autem religio christiana iudaice erat proxima, hinc finxerunt gentiles a Christianis quoque asini caput adorari . uerum nos alibi hanc insulsissimam criminationem, non solum quatenus Iudeos, sed etiam Christianos spectat, funditus euertimus .

Reliquum itaque est, ut singulare aliquod factum expendamus, quod a Tertulliano nostro duobus in libris sic describitur: Noua iam Dei nostri in ista proxime ciuitate editio publicata est, ex quo quidam frustrandis bestiis mercenarius noxius, picturam proposuit, cum eiusmodi incriptione: DEUS CHRISTIANORUM ONOCHeTES. Is erat auribus asininis, altero pede  ungulatus, librum gestans, et togatus . Alio autem in libro id paulo fusius explicat: Iam de nostro Deo fama suggessit. Adeo nuper quidam perditissimus in ista ciuitate, etiam sue religionis desertor, solo detrimento cutis iudeus, utique magis, quod bestiarum morsus, ad quas se locando quotidie toto iam corpore decutit, cum incedit, picturam in nos proposuit sub ista proscriptione: ONOCHeTES. Is erat auribus canteriorum, et in toga cum libro, altero pede ungulato .

Primum ergo dixit hoc factum esse nuper, siue paulo antea quam utrumque librum composuit, atque proxime in ista ciuitate, in qua commorabatur. De huius igitur facti ueritate nullus dubitandi locus  est. Deinde illius auctorem fuisse iudeum quemdam, sue, id est, iudaice religionis desertorem, quique tunc solo detrimento cutis, hoc est, sola circumcisione iudeus, impios ethnicorum cultus profitebatur: sed hunc fuisse hominem perditissimum, ac plurium criminum publico iudicio conuictum, et propterea ad bestias damnatum, ut cum eis nimirum suo ordine pugnaret. uerum quia fas illi erat ab hac pugna aliquando uacare, ut lucrum maius faceret, sese quotidie frustrandis bestiis, hoc est, ad illarum impetus ac morsus dimicando declinandos ultro locabat. Nam ut adprime Cassiodorus obseruat: Actus detestabilis, certamen infelix, cum feris uelle contendere, quas fortiores se non dubitat inuenire. Sola est ergo in fallendo presumptio, unicum in deceptione solatium. Qui si  feram non mereatur effugere, interdum nec sepulturam poterit inuenire . Talis erat iudeus ille recutitus, cui preter circumcisionem, quotidie, ait Tertullianus, toto iam corpore decutit, id est, plures singulis diebus plagas morsibus bestiarum accipiebat. At id genus hominum bestiarii cognominabantur, de quibus paulo ante disseruimus 

In ludis itaque publicis nebulo ille pseudo-iudeus ut christianam religionem ludificaretur, illam circumtulit descriptam a Tertulliano ridiculam plane imaginem, cuius hec erat inscriptio: DEUS CHRISTIANORUM ONOCHeTES , siue ut in codicibus nostris manuscriptis et  aliis Onochitis, in aliis Onochorsitis, uel Onochortissis, aut Onochotasis; in antiquis editionibus Onychites, in quibusdam tandem . In libri autem ad Nationes inedito exemplari et aliis editis hoc nomen scribitur triplici modo, ac primo quidem Onocholtes; secundo, Onochoites; tertio, Onochete . At quam uarie discrepantesque sunt huius unius nominis lectiones, tam clare patet illud esse corruptum. Quamobrem eruditi plures uiri in eo sanando non parum desudauerunt. Quidam enim putant legendum Onochetes, ita ut hac uoce significetur asinus sacrorum magister, et sacerdos, a quo alii initiandi erant. Malunt alii scriptum Onochorsites, ab asinino capite, alii Onocoites, id est, asinine originis et prosapie. Alii  etiam Onotacoustes, grece . Sed quid in uno huius inscriptionis nomine inueniendo laborandum, cui hec duo latina, Deus Christianorum preposita in Apologetico libro indicantur? Quid enim si posterius illud nomen a scelerato nugatore confictum, et a librariis deinde corruptum fuerit? Quid etiam, si uulgare quoddam punicum nomen sit, iamque penitus obsoletum? Nonne nobis sufficere debet data ab Auctore nostro huius nominis et picture explicatio: Is, inquit, erat auribus asininis, altero pede ungulatus, librum gestans, et togatus. Quod quidem aliis uerbis in libro ad Nationes, sed idem omnino significantibus edixit.

Pictus autem asinus ille erat togatus, siue toga contectus, et librum gestans in derisum uidelicet  Christianorum, qui sacra Euangelia summo habebant in honore, eaque secum ferre, ac suis in synaxibus palam legere consueuerant.

At Christiani et Tertullianus illud diuinitatis monstrum, ex impii nebulonis cerebro ortum, ac nomen eius et formam riserunt. Quidni risissent illud auctoritate temporis, ut ille ait, destitutum, et qualitate auctoris infirmum ?

Nec est sane quod nobis aliquis obiiciat non tam longe Gnosticos hinc recessisse, qui multo antea, sicut post Epiphanium  obseruauimus , finxerant Sabaoth septimum Aeonum, celi et terre esse conditorem, quem alii  asini, alii porci figuram pre se ferre effutiebant. Nam hec ridicula Sabaoth imago omnino diuersa erat ab horrida Dei Christianorum figura, quam nequissimus et flagitiosissimus iudaice religionis proditor insulsissime excogitauerat.

Ad eam fortasse propius accedebat asinus albus, quem uti Suidas narrat  et nos alibi annotauimus . Zeno quidam Alexandrinus, iudaice religionis desertor, per iudeorum synagogam die sabbati traduxisse perhibetur. uerum tametsi id ante Tertulliani tempus actum fuisse probaretur, multum tamen ab illa pictura discrepabat, quam pseudo iudeus in Christianorum Dei derisionem, non in synagoga, sed  in publicis gentilium spectaculis circumtulit. At non omnino absurde dici posset unum ex his pseudo-iudeis nebulonibus alteri hec faciendi dedisse occasionem.

Quamuis autem detestabile prorsus fuerit utrumque illud diuinitatis portentum; gentiles tamen neutrum plane penitusque reprobare poterant, quin semetipsos nequitie et amentie protinus condemnarent. Tertullianus enim id perspicue probat his, quibus eos compellat, uerbis: uos non negabitis et iumenta omnia, et totos cantherios cum sua Epona coli a uobis . Rursus autem in primo ad Nationes libro: Sane uos totos asinos colitis, et cum sua Epona, et omnia iumenta, et pecora, bestiasque perinde cum suis presepibus consecratis. Quamobrem illos sic urget: Sed illi ethnici  debebant adorare statim biforme nomen illud a iudeo confictum : Quia canino et leonino capite commistos, et de capro, et de ariete cornutos, et a lumbis hircos, et a cruribus serpentes, et planta uel tergo alites deos receperunt . Similiter in suo libro ad Nationes: Sunt penes uos et canino capite, et leonino, et de boue, et de ariete, et de hirco cornuti dii, caprigene, uel anguini, et alites, planta, fronte, et tergo . Nos uero hec omnia in aliis dissertationibus enucleauimus, et Minutium audiuimus aduersus ethnicos simili modo disputantem .

At Tertullianus illos ipsorummet gladio sic iugulat.  Si uitio, inquit, nobis uertitis, quod asini caput tanquam Deum colamus, multo certe uos nequiores esse conuincitis. Non enim asini tantum caput, uel quasdam bestiarum partes, sed totos asinos, aliasque quamplures totas bestias dicitis esse deos, et reuera adoratis. Que autem, amabo te, maior insulsitas, quam unius criminis aliquem insimulari ab alio, qui eiusdem et plurium grauiorum seipsum reum esse fatetur? uerum hec, ait Tertullianus, ex abundanti. Quam certum quippe erat bestias ab ethnicis, tam falsum erat a Christianis caput asini, uel asinos adorari. Unum siquidem hi adorabant summum Deum, qui omnia creauit, nec ab ullo potest aut uideri, aut comprehendi.



ARTICULUS uIII. Quam inconsiderate ethnici uitio Christianis uerterint cultum crucis Christi, cum illi ipsi quaslibet in deorum suorum simulacris, tropeis, uexillis, et militarium signorum ornatu, cruces adorarent: quibus partibus crucem Christi compositam Tertullianus putauerit; cur siphara appellauerit stolas crucis, cuius homo expansis manibus figuram exhibet.


Urgebant adhuc ethnici lesam uiolatamque a Christianis supremam Dei maiestatem religioso cultu crucis, cui Christus affixus fuerat. Sed qua, putas, ratione hanc sepe sepius ab illis repetitam criminationem Tertullianus diluit? Non alia profecto, quam  intortum ab ethnicis telum in ipsosmet retorquendo. Tacet enim utrum Christiani crucem illam reuera colerent, ac uariis tantummodo rationum momentis ostendit illos omnino imprudenter huiusce cultus redargui ab ethnicis, qui cruces quaslibet passim uenerabantur.

Quid ergo, inquies, numquid fallaci aliquo silentio negauit, aut dissimulauit crucem Christi ab ipsius discipulis honorari? Minime gentium. Quam enimuero ob caussam id negare aut dissimulare potuisset, qui fatetur illos ad omnes fere uite sue actus frontem suam crucis muniuisse signaculo? Cur autem, obsecro, sacrum illud signum frontibus suis tam sepe imponebant, nisi persuasum omnino habuissent aliquid in illo sibi presidii esse, ac ueneratione sua  digni . At de hoc antiquissimo colendi crucem Christi more plura in aliis dissertationibus nostris contra hereticos disputauimus . Non poterat ergo Tertullianus hoc negare, quod suo tempore omnibus Christianis quotidie usitatum, ac ipsis etiam gentilibus satis compertum erat .

Quamobrem his, crucis Christi cultum obiicientibus, non aliud, quam hoc breuissimum dedit responsum: Qui crucis nos religiosos putat, consecraneus erit noster; uel sicut in alio libro: Qui nos crucis antistites affirmat, consecraneus erit noster . Nomen uero consecraneus, quemadmodum in ueteribus glossis annotatur, idem sonat, ac sacrorum socius. Palam ergo ille asseuerat prorsus inconsideratos esse gentiles, qui cum plurimas cruces adorarent, Christianos tamen ideo huius superstitiosi et impii cultus arguere audebant, quia crucem Christi uenerabantur.

Antequam uero argumenta, quibus illud probare contendit, examinemus, animaduertendum est quam ille dixerit esse crucis Christi figuram. Nobis, inquit, tota crux imputatur, cum antenna scilicet sua, et cum illo sedilis excessu . Nos itaque docet crucem Christi integram fuisse ac perfectam; utpote que tribus partibus composita erat, ligno uidelicet recto, et antenna, siue transuerso altero  ligno, atque sedili, siue scabellulo, cruci imposito, et eam excedente. Nos uero alibi obseruauimus  ortam inter eruditos controuersiam utrum illud scabellum, seu lignum excedens, toti hominis crucifixi corpori, uel eius tantum pedibus supponeretur. Sed cum sedile a Tertulliano nostro appellatur, hoc procul dubio nomine satis aperte innuit illud in crucis medio positum, ac in eo requieuisse crucifixi hominis corpus, ne grauiori sua mole dilaberetur, aut fractis manibus caderet. Nonnulli autem putant hoc sedile designari his eiusdem Tertulliani nostri alio in libro uerbis: Cornua crucis extima; nam et in antenna nauis, que crucis pars est, cornua extremitates uocantur, unicorni  autem media stipitis palus . Fatentur tamen non plane incorruptum esse hunc locum, nec proinde certo definiri posse utrum his posterioribus uerbis rectum crucis lignum non denotetur. At extra dubium esse uidetur integram ac perfectam ab illo appellari Christi crucem, utroque ligno recto et transuerso, ac sedili compositam.

Ethnicorum autem, Christianis huius crucis cultum exprobrantium, ut temeritatem comprimat, conglobatis argumentis ostendit plures alias cruces non solum integras, sed earum etiam partes ab illis adorari. Non enim, uti ait, distinguitur a crucis stipite Pallas Attica, et Ceres Pharia, que sine effigie, rudi palo, et informi ligno prostat . Atque hec iisdem pene uerbis in libro ad Nationes repetit . Sed in nostris manuscriptis exemplaribus scriptum est Ceres Fariam, in antiquioribus editis, Ceres Farrea; que lectio pluribus placet, quia Cereri hoc nomen ideo impositum censent, quod illa far frugesque inuenisse perhibeatur. Alii uero legendum malunt Pharia, seu Faria, sicuti in libro ad Nationes. Eo enim cognomine Cererem appellatam autumant, quia in Pharo Aegypti insula colebatur. De ea porro aliquid in nostra de Minutii Felicis Octauio dissertatione obseruatum a nobis fuit .

Non semel autem in aliis dissertationibus  adnotauimus antequam gentiles deorum suorum simulacra ad hominis effigiem finxissent, a quibusdam acinacem, an aliis gladium, ensem, hastam, a nonnullis lapidem, ab aliis rude lignum, et stipitem non elaboratum pro diis habita fuisse et adorata. Qui quidem mos apud quasdam gentes diutius perseuerauit. Tertullianus autem significare uidetur suo adhuc tempore exstitisse aliquod Palladis in Attica regione, et Cereris in Pharo insula simulacrum, quod rudis dumtaxat palus, et informe, ac sine ulla effigie lignum erat. At id profecto ex his, que in citatis nostris dissertationibus retulimus, confirmari utique potest. Ethnici ergo palum huiusmodi terre defixum tanquam sacra numina adorantes, partem crucis profecto adorabant.

 Integras autem cruces uenerabantur in deorum suorum simulacris, humanam effigiem representantibus. Fabricari siquidem a plastis et artificibus non poterant, nisi prius argilla aut alia quedam materia sustentaculis, in crucis integre modum appositis, reuera superponeretur. Quapropter recte Tertullianus: Diximus, inquit, originem deorum uestrorum a plastis de cruce induci . Antea uero dixerat: Simulacrum prius argilla deformat , id est formare incipit, cruci et stipiti superstructa. Rursus autem alio in libro: Huic exordio et uelut statumini argilla, desuper intexta, paulatim membra complet, et corpus struit, et habitum, quem placuit, argille intus cruci ingerit . . . . . a  cruce argilla, ab argilla deus quodam modo transit, crux in deum per argillam. Crucem igitur consecratis, a qua incipitur consecrari .

De his autem iam egimus in nostra de Minutii Felicis libro dissertatione , nec non etiam de tropeis, cantabris, et uexillis. Eadem uero ratione his omnibus ab Auctore nostro adiiciuntur: Siphara illa uexillorum et cantabrorum . At sipharum, siue sypharium, supparus, et supparum uocabatur uarium uestimenti et ueli genus, puta nauium et theatri: sed ibi a Tertulliano, uti satis liquet, sumitur pro uelamento signorum militarium, cruci, uel lignee, uel alterius materie imposito. Continenter  enim, hec siphara, inquit, stole crucem sunt , id est, amictus sunt, et uelamenta, quibus crux uelabatur, uel tegebatur. Siphari igitur nomine designat uelum illud ex transuersa crucis parte appensum, quo uexilla et cantabra decorabantur. Quamobrem ethnicos hisce uerbis irridet: Laudo diligentiam. Noluistis nudas et incultas cruces consecrare  In altero etiam libro: Siphara illa uestes crucum sunt. Erubescitis, opinor, incultas et nudas cruces colere .

Instat adhuc ille: uictorias adoratis, cum in tropeis cruces intestina sunt tropeorum , id est, tropeis subiecte sunt. Paulo uero aliter in alio libro: uictorias ut numina, et quidem augustiora, quanto letiora ueneramini con . . . . one quid  melius extollant, cruces erunt intestina quodam modo tropeorum . Constat sane uictoriam ab illis in dearum positam fuisse numero: quod quidem, uix ulli incognitum, probasse sufficiat his Tullii uerbis: Quid concordie templum, libertatis, et uictorie, quarum omnium rerum, quia uis erat tanta, ut sine deo regi non posset, ipsa res deorum nomen obtinuit . De illa uero eiusque effigie Claudianus hos fecit uersus:

Ipsa duci sacras uictoria panderet edes.
O palma uiridi gaudens, et amicta tropeis,
Custos Imperii uirgo, que sola mederis
uulneribus, nullumque doces sentire laborem. 

Effigies igitur illius fulgebat in tropeis, siue captis  hostium spoliis, que summo stipiti, et in crucis figuram erecto, superposita, solebant solemni pompa deferri. Ethnici itaque uictoriam non solum in suo templo, sed in his etiam tropeis, adorantes, crucem quoque adorabant. Nam tropea uictricia, inquit Minutius Felix , non tantum simplicis crucis, uerum etiam affixi in ea hominis figuram imitantur.

Sed acrius adhuc urgentem Tertullianum subsequamur: Religio Romanorum, inquit, tota castrensis signa ueneratur, signa iurat, signa omnibus diis preponit. Omnes illi imaginum suggestus insignes monilia crucum sunt. . Ita quidem in nostris codicibus manu exaratis, et editis antiquioribus. uerum Rigaltius ibi nomen Romanorum,  nulla reddita ratione, sustulit. Suspicamur tamen eam fuisse, quia in libro ad Nationes eadem, sed omisso illo Romanorum nomine, his uerbis repetit: In uictoriis et cruces colit castrensis religio, signa adorat, signa deierat, signa ipsi Ioui prefert: sed ille imaginum suggestus, et totus auri cultus monilia crucum sunt . At Rigaltius animaduertisse satis non uidetur illud Romanorum nomen potuisse in hoc libro, ad omnes generatim nationes directo, pretermitti, non autem in Apologetico, qui ad omnes antistites ac imprimis romanos missus fuit. Mos autem militaria signa adorandi apud istos ita inualuerat, ut Artabanus Parthorum rex ad Caligule, inquit Suetonius, legatum ueniens: Aquilas et signa romana Cesarumque  imagines adorauerit .

Cur autem religio castrensis uocetur, ac signa sua iuraret, his intelligere est Senece uerbis: Primum militie uinculum est religio, et signorum amor, et deserendi nefas; tunc deinde facile cetera exiguntur, mandanturque ad iusiurandum adactis . Primum itaque illud erat militum iusiurandum, quo se militie addicebant, de quo plura Schelius in suis ad Polybium notis , Brissonnius , Iustus Lipsius , et alii. At preter hoc sacramentum milites etiam sua per signa iurabant. Nam Lucanus centurionem Cesari per ea iurantem sic induxit:

 . . . Per signa decem felicia castris,
Perque tuos iuro quocumque ex hoste triumphos. 

Nec mirum sane; quandoquidem  signa sua et aquilas putabant, ut ex Cornelio Tacito discimus, propria legionum esse numina . Alibi uero de Antonio seditionem compescente: Mox conuersus, inquit, ad signa et bellorum deos, hostium potius exercitibus illum furorem, illam discordiam iniicerent, orabat, donec fatisceret seditio . At clarius certe Dionysius Halicarnasseus: . Nihil in romana militia signis habetur uenerabilius, nec minus sacra iudicantur, quam deorum simulacra. .

Quapropter adiecit Tertullianus, signa omnibus diis preponit , uidelicet castrensis illa religio; quia milites ea, quemadmodum uexilla, maiori cultu quam alios omnes deos suos uenerabantur. Non deerit fortasse qui existimet his uerbis Tertullianum significasse signa militaria in exercitu et acie ante deorum simulacra et imagines ab antesignanis fuisse adsportata; sed prior sensus dictis illius ac menti magis congruere uidetur. In alio enim libro dixit: Signa ipsi Ioui, et si deorum suorum maximo, prefert .

 Atqui omnes illi imaginum, inquit, suggestus insignes monilia crucum sunt. Nos autem ibi quidam monitos esse uoluerunt in nonnullis manuscriptis legi in signis non insignes, nec prorsus quidem absurde. De militum quippe signis ibidem agitur. uerum quia in longe pluribus meliorisque note exemplaribus habetur insignes, hanc lectionem explodere non audemus. Nihil uero ad huius potius, quam alterius lectionis confirmationem erui potest ex libro ad Nationes, ubi hoc nomen Tertullianus pretermisit, hecque uerba subiunxit: Ille imaginum suggestus et totius auri cultus monilia crucum sunt . Nonnulli quidem opinantur nomen suggestus ibi accipi pro uestitu et ornamento; sed id probare debuissent. Quid enim si sumatur pro ipso actu suggerendi, seu subtus gerendi  hasce imagines, que pendebant ex altiori haste, siue ligni oblongi parte, et crucum monilia et ornamenta erant; quia ab illis supra se positis uelabantur et decorabantur. Ceterum de his omnibus iam disputauimus in nostra de Minutii Felicis Octauio dissertatione , ubi adhuc ostendimus hominem, sicuti tandem Auctor noster ait, manibus expansis, pre se ferre crucis imaginem .

Sed aliquem audire nobis uidemur, qui obiiciet infirmam omnino esse hanc Tertulliani argumentationem. Gentiles enim, inquiet, deorum suorum simulacra, signa, tropea, uictorias, ac quelibet eiusmodi alia adorantes, nichil plane cogitabant de crucibus, que illis erant supposite, aut eas uelabant. uerum  animaduertere is debet haud Tertulliani, aliorumque religionis christiane defensorum argumentationem, illa niti ethnicorum opinione, qua deorum suorum simulacra et signa ueros deos esse arbitrabantur. Ea igitur tota, et omnes illorum partes, quarum precipue cruces erant, reipsa adorabant. Non enim existimabant ex simulacri tantum forma, habitu et qualitate, sed ex eius etiam materia factum esse deum, quem solebant totum, omnibusque suis partibus compositum uenerari. Dicendum ergo tam cruces uelis et monilibus signorum militarium suppositas, quam alias eorumdem signorum partes, de quibus fortasse tum nichil expresse cogitabant, ab iis religioso cultu honoratas.



CAPUT XXI. De lese maiestatis humane criminibus, quorum reos agere Christianos ethnici perperam conabuntur.



ARTICULUS PRIMUS. Quam euidentur Tertullianus ostendat Christianos lese maiestatis humane immerito accusari, qui toto mentis affectu non falsos deos, sed uerum et omnipotentem Deum orabant pro salute imperatoris, illiusque prosperitate, et diuturnitate romani imperii, quod Tertullianus et alii plures cum toto mundo finem accepturum opinabantur.

Omnia hactenus exposuimus, atque explanauimus argumenta, quibus Tertullianus luculentissime demonstrat  Christianos false omnino et impudentissime ab ethnicis lese incusari diuine maiestatis, cuius illi ipsimet accusatores multis nominibus rei prorsus erant. Iam itaque examinandum est quibus ille rationum momentis, similique modo ostendat ethnicos lese humane maiestatis esse reuera conscios, tametsi summa adhuc temeritate Christianos huius criminis insimulare non uererentur. Nam ut eius uerbis utamur: uentum est ad secundum titulum lese augustioris maiestatis , uidelicet imperatorum. Augustior autem eorum maiestas idcirco uocatur, quia gentiles imperatoris uiuentis longe magis, quam Iouis, aliorumque mortuorum deorum maiestatem, ut paulo post dicemus, ledere reformidabant. At Christiani imperatorem debita  reuerentia colentes, pro illius salute, non mortuos fictitiosque deos precabantur, sed uerum uiuumque Deum, a quo iidem imperatores supremam et secundam ab illo potestatem, lucis usuram, et quidquid ipsi erant, reipsa acceperant .

Ab hoc enim solo omnipotenteque Deo quotidianis Christiani precibus efflagitabant uitam eorumdem imratorum, uti ait Tertullianus, prolixam, imperium securum, domum tutam, exercitus fortes, senatum fidelem, populum probum, quietum, et quecumque hominis et Cesaris uota sunt ; hoc est, quecumque imperatores pro priuata sua uita, et imperiali dignitate poterant secundum equitatis et iustitie leges optare. Nec minus asseueranter hoc predicarunt alii eximii christiane religionis defensores; , inquiebat  Iustinus martyr, , , , , . Solum Deum adoramus, et uobis in rebus aliis inseruimus, imperatores ac principes hominum esse profitentes, et simul precantes, ut cum imperiali potestate sanam mentem obtinere comperiamini . Athenagoras uero in fine sue pro Christianis legationis palam declarat eosdem Christianos Deum precatos esse pro Augusti imperio, utque illud magis ac magis augeatur, omnia illi eueniant ex animi sententia, ac filius eius et heres in eius succedat locum . Sed hec que omnibus satis nota sunt, fusius prosequi  nichil necesse est. Manifestum quoque omnibus fecimus  quam sincero mentis affectu, quam innocente anima, quam humili et abiecto corporis motu hec fusis et priuatis, et publicis precibus ab omnipotente Deo suo impetrare niterentur. Quamobrem nichil amplius adiiciemus, nisi quod ille ad Scapulam ethnicum presidem scripsit: Colimus et imperatorem sic, quomodo et nobis licet, et ipsi expedit, ut hominem a Deo, secundum . . . . Itaque sacrificamus pro salute imperatoris, sed Deo nostro et ipsius, sed quomodo precepit Deus, pura prece. Non enim eget Deus, conditor uniuersitatis, odoris aut sanguinis alicuius. Hec enim demoniorum pabula sunt .

 Nec respondere poterant ethnici falsa esse ac mendacia hec Christianorum pro salute imperatoris uota, aut fallaces illorum preces, qui ne debitos cruciatus experirentur, eas ore tenus fundebant. Nam hac futili responsione ethnici, uti ait Tertullianus, concedebant Christianos Deo suo pro salute imperatorum preces reuera fudisse . Quis autem unquam probauerit illas non ex intimo cordis sensu, sed ore tantum profectas? At sinceras omnino fuisse hinc ille plane conuincit, quod in sacris, quas ethnicis ipsis non esse incognitas ostendimus, nostris Scripturis precipiatur singulis et omnibus Christianis: Ad redundantiam, inquit, benegnitatis, etiam pro inimicis Deum orare, et persecutoribus suis bona precari . Quis autem non uidet  his uerbis ab illo designari illud Christi preceptum: Audistis quia dictum est: Diliges proximum tuum et odio habebis inimicum tuum; ego autem dico uobis: Diligite inimicos uestros, benefacite his qui oderunt uos, et orate pro persequentibus et calumniantibus uos . Christus enim his uerbis iubet ut Christiani inimicos suos non amplius, sicut Iudei, odio habeant, sed ad redundantiam benignitatis christiane illos diligant, illis benefaciant, pro persequentibus et calumniantibus intimo sinceroque cordis affectu Deum precentur.

At qui magis, pergit ille, inimici et persecutores Christianorum, quam imperatores, de quorum lesa maiestate conuenimur in crimen, id est accusamur ? Alibi uero nec semel hoc uerbo utitur . Superius quippe dixerat, sacrilegii et maiestatis rei conuenimur. Infra autem: De secunda, post Deum scilicet, maiestate, in secundum sacrilegium conuenimur. Quod iurisconsultorum est uerbum, quo idem significatur, atque in ius uocari. Lata igitur a Christo lege Christiani tenebantur pro imperatoribus, quantumlibet inimicis, ac persecutoribus suis, illorumque salute Deo supplicare.

Quid uero, quod Christiani alia adhuc data ab Apostolo lege, Deum rogare debebant nominatim pro regibus et pro principibus, et potestatibus, ut omnia tranquilla sint . Paucis autem ibi uerbis, ac tacito eiusdem Pauli nomine, ea complectitur, que ab illo ad Timotheum sic scripta, et a nobis iam citata sunt . Obsecro  primum omnium fieri obsecrationes, gratiarum actiones pro omnibus hominibus, pro regibus, et omnibus qui in sublimitate sunt; ut quietam et tranquillam uitam agamus in omni pietate et castitate 

Non sola autem Scripture sacre auctoritate, et lata Christianis lege, id probat Tertullianus; sed hac etiam ratione, contra quam nemo sane ne mutire quidem poterat: Cum concutitur, inquit, imperium, concussis etiam ceteris membris eius, utique et nos, licet extranei a turbis estimemur, in aliquo loco casus inuenimur . At ibi contra codicum nostrorum et editorum fidem in Rigaltii editione sublatum est uerbum estimemur. Qua autem  an oscitantia typographorum, uel Rigaltii propria auctoritate, sicuti nescimus, ita certe nulli dubitamus, illud recte ab Auctore nostro additum. Prius namque uti uidimus, asseruit Christianos cum ethnicis ubique in rebus publicis omnibus fuisse permixtos. uerumtamen estimabantur extranei a turbis gentilium, quia ab eorum mysteriis, et superstitioso cultu omnino erant alieni. Cetera cum ethnicis uiuebant, atque idcirco concusso imperio et ipsos concuti necesse erat. Pro imperii igitur tranquillitate, et incolumitate imperatorum, Deum equo totoque animo non solum priuatim, sed in suis etiam, quemadmodum superius obseruauimus, synaxibus publice precabantur .

Quid uero, quod maior necessitas, si Tertulliano  credimus, flagitabat ut Christiani has preces ex animo funderent . Per eorum quippe animos opinio peruaserat proxime futurum mundi finem uariis portentis tum prenuntiari: sed eum tamen, sicut iam obseruauimus , non antea destruendum, quam Romanum imperium euerteretur. Rogabant igitur pro huius diuturnitate, et ut retardaretur mundi finis, quem experiri nolebant. At quamuis illa Christianorum opinio, ut supra uidimus , uera non sit, non inde tamen minus certo conficitur illos sinceris precibus a Deo expoposcisse et salutem imperatorum, et tranquillam imperii eorum diuturnitatem.



ARTICULUS II. Christianos immerito lese maiestatis humaue accusari, quia nolebant pro imperatoris salute sacrificare diis gentilium, aut eos precari, qui nec sua templa, nec se ipsos tutari poterant, nec imperatoris dare aut conseruare salutem, sed solus Deus omnipotens, a quo Christiani poterant eam suis impetrare precibus.


Tot rationum momentis satis demonstratum est Christianos, qui toto animo Deum pro imperatorum salute quotidie orabant, lese eorum maiestatis non esse reos. Quod ergo contra opponere poterant gentiles, nisi imbecillia prorsus argumenta, absurdasque cauillationes, que ruunt se ipsis et funditus concidunt? Ne quid tamen, sicuti Tertullianus noster, intactum relinquamus, ea examinanda sunt, ut manifestius  cuilibet fiat quanta iniquitate iidem Christiani suam propter religionem uexarentur, atque opprimerentur.

Obiiciebant itaque ethnici illos lese maiestatis humane conuinci, quia pro imperatorum salute falsis illorum diis sacrificare uel eos precari pertinaciter recusabant. Sed quibusnam, ait Tertullianus, ita sacrificandum est . Nonne iis, qui possunt salutem cuilibet homini, atque etiam imperatoribus impertiri? Atqui eorumdem ethnicorum dii, neque imperatoribus neque ulli homini illam conferre possunt. Nam hi dii uel demones sunt, atque ut superius dictum, pessimi spiritus, perditi ac damnati, uel potius mortui homines, quemadmodum  ethnici propria conscientia compertum habebant, et nos infra ostendemus. Christiani igitur a neutris salutem imperatorum nec poterant sperare, nec petere debebant.

Quo enim modo falsi illi dii eam dare poterant, qui nunquam potuerunt aut se ipsos, aut sua templa et simulacra a furibus, aut temporum iniuriis tutari? Quapropter ad ea seruanda indigebant militum, uti ait Auctor noster, excubiis, id est, diurna nocturnaque illorum custodia. Tertulliano autem plane suffragatur auctor epistole ad Diognetum, hec ethnicis iure ac merito sic exprobrantem, , , : Deos lapideos quidem,  et testaceos ueneramini, custodibus carentes; argenteos autem et aureos includitis noctu, ac interdiu custodes apponitis, ne furto auferantur . Recte ergo Tertullianus hasce excubias christiano militi uetitas esse sic pronuntiat: Excubabit pro templis quibus renuntiauit, et cenabit illic ubi apostolo non placet, et quos interdiu exorcismis fugauit, nimirum demones et gentilium deos, noctibus defensabit incumbens et requiescens super pilum . Alie editiones super luncho, siue lancea, qua perfossum est latus Christi. Cernis profecto qua ethnici ratione pro diis suis excubarent uigilarentque. Sed hi custodes, quantumlibet uigiles, impedire non potuerunt quominus illorum templa et simulacra spoliata, rapta, ac plurimis  ludibrio despectuique fuerint. uerumtamen gentiles persuasum utique habebant hec simulacra ipsosmet deos suos esse, aut eorum certe domicilium, sedem et habitationem. Plura autem de iis alibi annotauimus  et adhuc infra dicemus.

Fac tamen, si uelis, gentiles non credidisse hec simulacra esse deos, sed iis tantum representari, quid inde proficies? Constat enim hos ipsos met gentilium deos, quicumque fuerint, ad nutum arbitriumque pependisse imperatoris. Et id quidem multi, ut superius ostendimus, experti sunt. Quin etiam plures dii, sicuti aiebat Tertullianus, habuerunt Cesarem iratum , qui uidelicet non solum illorum fana et statuas edificari, sed ipsos pro diis haberi prohibuerat. Nihil autem  absurdius, quam a diis imperatori subiectis salutem illius petere, qui suam potius ab illo, quam hic ab illis poterat obtinere. Quapropter Tertullianus eosdem ethnicos his compellat uerbis: Sed uos irreligiosi, qui eam salutem queritis ubi non est; petitis a quibus dari non potest . Ita quidem in nostris codicibus, et editionibus antiquis. At Rigaltius contra illorum omnium auctoritatem scribi iussit, religiosi, haud dubie quia putabat illos ibi religiosos ironice appellari. Sed licetne hanc ob coniecturam auctoritate propria textum auctoris immutare, atque tum maxime quando utriusque lectionis idem est sensus?

Rursus autem ille demonstrat Christianos magis, quam gentiles, de imperatoris sui salute esse sollicitos  , utpote qui exploratum habebant illum a uero Deo suo fuisse electum. Etenim inde, inquit, potestas illi, unde spiritus et uita . At illud non tantum naturali lumine agnouerat, sed a diuino spiritu afflatis nostris scriptoribus . Reges namque ipsos Salomon, in Sapientie, sicut ille ait, libro sic alloquitur: Data est a Domino potestas uobis, et uirtus ab altissimo . Paulus uero ad Romanos scripsit: Non est potestas, nisi a Deo, que autem sunt, a Deo ordinate sunt . Tertullianus igitur iure sane merito hinc concludit: Noster est magis Cesar, a nostro Deo constitutus , quam ulli gentilium dii, qui nullum cesarem aut imperatorem facere unquam  potuerunt. Plus igitur ad imperatoris salutem confert Christianus Deum suum, a quo ille institutus est, rogando, quam ethnicus orando commentitios deos suos, qui nec imperatori, nec ulli homini possunt uel minimum quidem beneficium tribuere.



ARTICULUS III. Quam frustra gentiles obiicerent Christianos lese maiestatis humane esse reos, quia per imperatoris genium iurare recusabant, sed iurabant tamen per illius salutem, quamuis alia prorsus quam gentiles ratione.

Instabant ethnici Christianos cesareane maiestatis reos ideo redargui, quia per eorum genios iurare detrectabant, uel sicuti Auctor noster alibi loquitur: Inreligiosi dicimur in Cesares, neque imagines eorum propitiando, neque genios deierando . Ethnici autem genium, teste Festo , appellabant non modo uniuscuiusque loci Deum, sed eum etiam, qui uim obtinebat rerum omnium gerendarum; ibique in opinionis sue confirmationem refert hec Aufustii uerba: Genius est deorum filius, et parens hominum, ex quo homines gignuntur, et propterea genius meus nominatur, quia me genuit. Seruius uero alicubi obseruat genium ab antiquis uocari naturalem deum uniuscuiusque loci, uel rei, uel hominis; et alibi, manes a uirgilio appellari genios, quos cum uita omnes sortiuntur . uarro quoque, ab Augustino citatus , dixerat genium esse deum, qui  prepositus, ac uim habet rerum omnium gignendarum. Plura autem de geniis Lipsius , Natalis Comes , uossius , et alii, nosque in superioribus nostris dissertationibus.

Que uero ibi leuiter attigimus, satis superque demonstrant ethnicos persuasum habuisse genium imperatoris esse singularem illius deum, a quo ipsum genitum ac regi arbitrabantur. Non mirum itaque si per eum iurarent, ac Christianos iurare renuentes lese accusarent maiestatis.

uerum hi ad impium hoc iusiurandum, modo blanditiis,  modo minis ac cruciatibus sepissime ab ethnipis prouocati, dare illud nunquam uoluerunt. Cupisne id tibi aliquo exemplo comprobari? Presto adest Eusebius, qui semel et iterum narrat sanctissimum martyrem Polycarpum a proconsule lacessitum fuisse, ut per Cesaris genium iuraret: , inquiebat, . At non aliud, pergit Eusebius, ab eo proconsul, nisi hoc accepit responsum: Fingis te ignorare me esse christianum, cui iusiurandum illud plane penitusque prohibetur. Nos quidem non fugit greco nomine significari fortunam, sed ea Cesaris fortuna ibi designatur, quam ethnici ab illius genio gubernari existimabant. At de hoc ethnicorum, et negato a Christianis iureiurando in superiori de  Minutii Octauio dissertatione disputauimus .

Christiani itaque detestabantur omne iusiurandum per imperatorum genios, quandoquidem hi aut nulli, aut demones erant, iisdem subiecti Christianis, qui illos Christi nomine adiuratos de obsessorum corporibus eiiciebant . Fas ergo illis non erat per eos iurare, in quos summam habebant potestatem. Preterea ethnici per genium Cesaris iurantes frequentissime peierabant. Perduelles enimuero ac periuri frangere solebant datum hoc sacramento Cesari fidem . Ecquis ergo lese maiestatis conscius? num is qui impio iureiurando aut infami periurio tenetur; an alius, qui iniquissimum illud  iusiurandum dare constanter recusat ?

Christiani ergo hoc respuentes, eo minus lese maiestatis humane rei erant, quo libentius iurabant per imperatoris salutem, que augustior est, inquit Auctor noster, omnibus geniis, quemadmodum paulo ante exposuimus . Testem uero huius iurisiurandi habemus Athanasium, qui ad Constantium imperatorem de Syriano haud dubie christiano hec scripsit: , tuam contestatus salutem , pollicitus est se nichil conturbaturum amplius, sed longe maiori solemnitate rem ad eius delaturum religionem. In carthaginensi autem Collatione Marcellinus comes eodem sacramento sese his uerbis obstrinxit: Siue cum alio, siue solus in hoc negotio iudicaturus interero,  nichil aliud me, nisi quod allegationes partium examinate potuerint demonstrare, et quod ueri inuenerit fides, per admirabile mysterium Trinitatis, per incarnationis dominice sacramentum, et per salutem supra memoratorum principum, Honorii et Theodosii, iudicaturum me esse promitto . uides sane quanti momenti sit hoc sacramentum, quod duobus aliis, quibus nichil sacratius esse poterat, in celebri episcoporum cetu coniungitur. Plura autem huius iurisiurandi siue in publicis, siue in priuatis rebus, et imperatorum legibus confirmati, exempla omnibus satis obuia sepius occurrunt . Nihil itaque a nobis adiiciendum, nisi antiquissimum  esse dandi huius sacramenti morem. In sacris siquidem Scripturis , Ioseph Patriarcha per salutem Pharaonis bis iurasse narratur. Nos tamen Basilius monitos esse uoluit illud etiamsi quamdam pre se ferat iurisiurandi speciem, non proprie dictum esse iusiurandum, sed aliquod potius remedium, quo res aliqua possit auditoribus facilius persuaderi . At Tertullianus aperte pronuntiat ideo Christianos iurasse per salutem imperatoris, quia saluum, inquit, uolumus esse, quod Deus uoluit, et pro magno id iuramento habemus . Intelligis igitur quantum inter Christianos et ethnicos, sic iurantes, erat discrimen. Christiani quippe hac publica iurisiurandi religione affirmabant sincero se  animo imperatoris, qui a Deo ipsis prepositus erat, optare ac petere salutem. Ethnici uero impia adulatione imperatorem, quem mortuum optabant, contestabantur esse Deum, et uere diuinitatis participem. Tam nefarie autem assentationis testis profecto, et conscius fuit Horatius, qui ad Cesarem Augustum, uti alibi annotauimus , hec scripsit carmina:

Presenti tibi maturos largimur honores,
Iurandasque tuum per nomen ponimus aras. 



ARTICULUS Iu. Christianos perperam ab ethnicis lese maiestatis humane idcirco insimulari, quod imperatores uocare deos nollent: ipsum imperatorem sue infirmitatis admonitum fuisse in maxima triumphi gloria: recusatum ab Augusto Cesare dei ac domini cognomen: imperatores a Christianis dominos uoce communi appellatos: nefas gentilibus fuisse imperatorem ante mortem et apotheosim deum dicere.


Nulla certe maior erat peruersitas, quam gentilium, qui Christianis dicam lese maiestatis idcirco scribebant, quod imperatores deos uocare, aut diuinis afficere honoribus plane recusarent. Nam ut scite Tertullianus arguit: Negat illum imperatorem, qui deum dicit. Nisi homo, non est imperator . Inficiari enim quis potest, ex patre ac matre homine genitum imperatorem, esse non posse Deum, qui eternus sit omnino oportet? Christiani ergo, qui fedissimam ethnicorum,  imperatores suos deos appellantium, adulationem merito detestabantur, non poterant lese maiestatis humane hanc ob caussam ab ullo postulari.

Quin etiam Tertullianus celeberrimo triumphantis imperatoris exemplo ethnicos, qui illum uocare deum consueuerant, turpissimi mendacii apertissime conuincit. Etenim in hoc summo humane glorie apice, siue ut ille loquitur, in triumphi sui sublimissimo curru, infirmitatis sue, admonetur. Suggeritur enim ei a tergo: Respice post te, hominem te memento . Tacet autem quis fuerit ille, qui hec suggerebat; haud dubie quia tunc tam cunctis notus erat, quam paucis hodie cognitus. At is Tzetze uocatur famulus, seruus,  et minister publicus. De triumphali enimuero curru, illoque monitore hec cecinit:

,
,

Et quomodo in curru publicus minister,
Pone hunc stat, coronam sustinens,
Et dicens hunc in aurem, et quid a tergo est, respice. 
Plinius uero illum appellat inuidie et glorie medicum: Currus, inquit, triumphantium sub his pendens, defendit medicus inuidie; iubetque eosdem respicere similis medicina lingue, ne sit exorata a tergo fortuna, glorie carnifex . At si sanus et integer sit hic Plinii locus, ibi significat inuidiam, quam triumphantes facere  aliis solebant, aut uane glorie uitium, quo fascinari poterant, sanari medicina lingue adstantis serui, qui triumphantem humane sue conditionis admonebat. Nam idem Plinius alibi aperte dixit coronam triumphantis a seruo sustineri .

uerum quia priori loco fortuna uocatur glorie carnifex, hinc fortasse Isidorus in animum induxit monitorem illum non seruum fuisse, sed carnificem: Triumphantes a carnifice, inquit, contingebantur, ut ad tantum fastigium euecti, mediocritatis humane commonerentur . Sed melius procul dubio ab Hieronymo simpliciter nuncupatur comes, qui medias inter populorum acclamationes in aurem triumphanti memorata a Tertulliano uerba suggerebat. Ad Paulam quippe  scripsit: Triumphantibus in curru retro comes adherebat, per singulas acclamationes ciuium dicens: Hominem te memento . Atqui si imperator in tanta triumphi pompa debebat humanitatis sue reminisci, quanto magis per totum uie sue cursum. Non poterant ergo Christiani ullum imperatorem uocare Deum; quando quidem, ut recte ait Tertullianus, nesciebant mentiri, aut illum deridere non audebant .

Instat adhuc: Augustus, tametsi romani imperii, iam a Iulio Cesare fundati, formator, ne dominum quidem, multo minus deum, dici se uolebat . Testem uero huiusce moderationis si desideres, Suetonium aduocabimus, qui hec de  eodem Augusto memorie prodidit: Domini appellationem, ut maledictum et opprobrium semper, exhorruit. Cum, spectante eo ludos, pronuntiatum esset in mimo: O Dominum equum et bonum! et uniuersi, quasi de ipso dictum exsultantes comprobassent, et statim manu uultuque indecoras saltationes repressit, et in sequenti die grauissimo corripuit edicto, dominumque se post hec appellari, ne a liberis quidem, aut nepotibus suis uel serio uel ioco passus est, atque huiusmodi blanditias etiam inter ipsos prohibuit .

Sed contra insurget aliquis, nobisque alium citabit testem Cornelium Tacitum, qui litteris quoque mandauit uarios post eiusdem Augusti mortem sparsos fuisse rumores, atque ab illo nichil deorum honoribus  relictum, cum se templis, et effigie numinum per flamines et sacerdotes coli uoluit . uerum huic utique responderi potest aliis Suetonii uerbis: Templa quamuis sciret etiam proconsulibus decerni solere, in nulla tamen prouincia, nisi communi suo Romeque nomine recepit. Nam in urbe quidem pertinacissime abstinuit hoc honore . Itaque etiamsi id, de quo postea agendum, ille passus sit; non minus tamen constat reiectam ab ipso domini appellationem, quam eius successores auidissime corripuerunt. Nam Plinius Secundus, quamuis ethnicus, in suo ad Traianum imperatorem Panegyrico palam asseruit elapsum esse tempus, quo imperatori, tanquam deo et numini, adulatores ignaui blandiebantur: Non enim  de tyranno, inquit, sed de ciue, non de domino, sed de parente loquimur . Christiani igitur potiori iure nolebant imperatorem uocare deum; quia, sicut ait Auctor noster, hoc solius ueri Dei est cognomen , quemadmodum alibi animaduertimus .

Quia uero iam longo usu receptum erat, ut domini nomen imperatoribus aliisque tribueretur, hinc Tertullianus: Dicam plane, inquit, imperatorem dominum, sed uoce communi, quando non cogor ut dominum, Dei uice, dicam . Sed Rigaltius hec duo uerba, uoce communi, abstulit, tum quia acceperat ea in codice Fuldensi non haberi; tum quia notam, ut ipsi uidetur, sapiunt de margine excerptam. At  illa uerba in omnibus nostris et aliis, siue editis, siue manuscriptis exemplaribus occurrunt. Nullus autem dubitandi locus est, quin plures antiquitate sua Fuldensem superent. Quomodo igitur ex margine in textum illa intrudi potuerunt? Nonne etiam optimum sensum, et Auctoris proposito conuenientem efficiunt? Imperatorem, inquit, appello dominum, quando non cogor hoc nomine illum tanquam Deum agnoscere, sed quando nomen illud profero uoce communi, seu uulgari significatu, quo filius patrem, herum seruus, aliique alios homines uocare solent. Quam communis autem ac popularis esset hec appellatio, uel ex solo Martiale disces:

E serua scis te genitum, blandeque fateris,
   Cum dicis dominum, Sosibiane, patrem.
 Alibi uero:

Cum uoco te dominum, noli tibi, Cinna, placere,
   Sepe etiam seruum sic resaluto meum. 
Sed hec trita, omnibusque passim obuia, fusius probare prorsus tederet. Eo igitur sensu uulgari et communi imperatorem, pergit Auctor noster, appello Dominum, sed ceterum liber sum illi, nec illius seruus. Nam Dominus meus, inquit, unus est Deus, omnipotens, et eternus, idem qui et ipsius imperatoris Dominus, et cui proinde tam ille, quam ceteri homines seruire debent .

Patris porro nomen Auctor noster longe gratius  esse fatetur, quam domini; quia hoc potestatis, illud pietatis nomen est. Quapropter hanc ille ex iam dictis elicit conclusionem: Tanto abest ut imperator deus debeat dici, quod credi non potest, non modo turpissima, sed et perniciosa adulatione, sed tanquam si habens imperatorem, alterum appelles . uerum hec uerba, quod credi non potest, inutilia haud dubie uisa sunt Rigaltio, qui illa contra omnium codicum, siue editorum siue ineditorum, fidem excidit. Siccine igitur fas illi fuit sua auctoritate ex Tertulliani textu ea omnia amputare que superflua sibi uidebantur? Nonne hic est illius sensus: imperator pater patrie esse debet, at hoc nomen longe gratius est, quam domini. Imperatorem ergo Deum, quod eum esse credi non potest, dicere non debes. Nam  hac turpissima et perniciosa adulatione significas te alterum habere imperatorem, qui Deus non sit, sed homo, qui tibi homini imperet.

Denique si gentiles legibus moribusque suis stetissent, fas illis non erat ullum imperatorem uocare deum, nisi post eius mortem, et apotheosim, siue in deos senatusconsulto, ut supra uidimus, relationem. Etenim maledictum est, ait Tertullianus, ante apotheosim deum Cesarem nuncupare . Solemnem uero huius apotheosis pompam preter ceteros accurate descripsit Herodianus, nosque prius admonet in Romanorum more positum ut imperatores a successoribus suis consecrarentur, atque ita declararentur inter deos relati . Antea igitur fas nulli erat illos uocare deos.  Quocirca Cornelius Tacitus decimo quinto Annalium suorum libro finem his uerbis imponit: Deum honor principi non ante habetur, quam agere inter mortales desierit . Recte ergo Tertullianus alio in libro: Sed non dicimus, inquit, deum imperatorem. Super hoc enim, quod uulgo aiunt, sannam facitis. Imo qui deum Cesarem dicitis, et deridetis dicendo quod non est, et male dicitis, quia non uult esse quod dicitis; mauult enim uiuere, quam deus fieri . Quia enim post suam tantum mortem deus esse poterat, malebat utique uiuere, quam uitam ponere, ac postea fieri deus, siue potius hoc mendaci prorsus titulo decorari. Christiani ergo lese maiestatis humane rei, uel publici hostes summa sine iniustitia dici ideo  non poterant, quod nollent imperatorem appellare Deum. Nam hec appellatio illi soli competit, qui non homo, sed eternus et immortalis est.



CAPUT XXII. Christianos nec publicos esse hostes, nec factiosos, sed gentiles, qui illos horum criminum accusabant.



ARTICULUS PRIMUS. Publicos hostes non esse Christianos, qui allatas sibi ab ethnicis iniurias nunquam ulcisci uoluerunt, tametsi id facillime possint, uel ciuitate clam incensa, uel indicto palam bello; uel se ab iisdem ethnicis, quorum minor erat numerus, separando; uel demones ab obsessorum corporibus non eiiciendo.

Quanta temeritate ethnici Christianos lese maiestatis  humane reos esse effutiebant, tanta profecto impudentia illos publicos, ac totius humani generis hostes esse criminabantur. Nihil quippe hac calumnia putidius fingi unquam potuit. Diuina siquidem lege  prohibitum illis erat ulli male, uti ait Tertullianus , uelle, male facere, male dicere, male cogitare de quoquam, et ledenti uicem referre. At his preceptis accuratissime obsequebantur, quemadmodum patet ex his, que de sanctissimis illorum moribus antea diximus . Non ergo publici, imo ne ullius quidem hominis, multo minus imperatoris, et totius generis humani hostes erant. Et certe quamuis omni contumeliarum  tormentorumque genere ab imperatoribus aliisque ethnicis excarnificarentur; inter plurimos tamen, de quibus paulo post agendum, qui contra eosdem imperatores, et rempublicam coniurauerant, nullus unquam ex illis inuentus est.

Neque tamen illud eorumdem Christianorum aut infirmitati, aut impotentie erat adscribendum. Poterant enim factas sibi a gentilibus iniurias non solum clam ac tectis cuniculis, sed palam et aperto marte ulcisci. Et occulte quidem: quando uel una nox, sicuti ait Tertullianus, pauculis faculis largiter ultionis posset operari ; id est, poterant per obscure noctis silentia paucissimis faculis, minimoque pretio emptis, urbes incendere. uerum absit, pergit ille, ut aut igni humano  uindicetur diuina secta, aut doleat pati in quo probetur , siue ut ipse ad Scapulam scribebat: Absit ut indigne feramus ea nos pati, que optamus, ut ultionem a nobis aliquam machinemur, quam a Deo exspectamus . Tres igitur affert rationes, propter quas Christiani offensas suas, sicut promptum illis erat, clam uindicare noluerint. Primo quidem, quia diuina est illorum secta, cuius legibus, ultionem prohibentibus, non obedire nefas putabant. Secundo, illam ultionem exspectabant ab omnipotente Deo suo, equissimo scelerum uindice. Tertio, omnes cruciatus, sibi ab ethnicis inflictos, libentissime patiebantur, quia nouerant iis se non ledi, sed probari utrum eterna digni essent mercede.

 Solis itaque his rationibus, non autem ulla infirmitate uel impotentia, a sumenda de ethnicis hostibus suis ultione abstinebant. Nihil enim illis magis facile expeditumque erat. Nam superius ostendimus  illos omnia totius terrarum orbis loca, exceptis solis falsorum deorum templis, impleuisse, ac longe maiorem illorum, quam gentilium fuisse numerum. Quid ergo prohibere eos poterat, quominus indicto bello, ethnicos uincerent, uictosque meritis adficerent suppliciis ? Fac tamen, si uelis, illos et numero et copiis fuisse illis impares, numquid idcirco ad bellum gerendum, et hostes uincendos minus idonei erant? Nonne fatebantur ethnici mortem ab  illis non timeri ? At certe quanto minus eam uerebantur, tanto acrius quolibet incerto belli euentu depugnassent, sicque potuissent debitas de hostibus suis penas repetere. uerum religione sua obstricti, illud nunquam, siue armati, siue inermes, tentare uoluerunt.

Nullo preterea ad uindictam bello nullaque ui opus habebant . Ad eam namque sufficiebat illorum ab ethnicis diuortium et secessio. Hi quippe tunc solitudine sua obstupefacti, plures habuissent hostes, quam ciues, ac quibus imperarent, certe paucissimos: Nunc enim, ait Tertullianus, pauciores hostes habetis pre multitudine Christianorum  . Ita quidem in nostris  codicibus manuscriptis, et editis Rigaltio antiquioribus, nisi quod in quibusdam ex illis legitur habendo pro habendos, atque hec ultima uerba, potius quam erroris humani, resecata sunt. Sed Rigaltius audacior ea omnia amputauit, que uncinis includi iussimus. Tante tamen amputationis ne unum quidem uerbum fecit. Numquid ergo arbitratus est rationem illius cunctis notam esse, quia paulo post Tertullianus dixit: Hostes iudicare maluistis, qui sumus plane non generis humani tamen, sed potius erroris . Sed numquid auctori nunquam licuit iisdem uerbis eamdem ex duobus argumentis deductam inferre conclusionem? Tertullianus autem concludit gentiles maluisse Christianos iudicari non quidem erroris, sed humani generis hostes, quia non satis animaduerterant  illos primo quidem ab eis secedendo; secundo autem, demones, ut mox dicetur, non eiiciendo, plures ipsis hostes quam ciues futuros. De industria uero ciues dixit, quia communem cum illis, ut uidimus, uitam agendo, eorum ciues erant.

At nobis aliquis forsitan obiiciet totam hanc Tertulliani argumentationem niti intolerabili multitudinis Christianorum exaggeratione. Sed ab hoc petimus quid Tertulliano prodesse poterat intempestiua hyperbole? Ethnicos siquidem ibi compellat, quibus ignotus non erat numerus Christianorum, et qui illi cito citius mendacii conuicto fidem aliis in omnibus derogassent. Deinde uero superius ostendimus  quam hec uera sint, que ille de ingenti Christianorum numero tam diserte et ibi  et alibi tradidit.

Alia demum ratione demonstrat quam facile Christiani ulcisci se poterant. Penes ipsos, inquit, solos erat potestas demones ex obsessis, sicut antea uidimus , ethnicorum corporibus eiiciendi . Atqui si illos non exegissent: Suffecisset hoc solum, ipsamet eius uerba sunt, nostre ultioni; quod uacua exinde possessio immundis spiritibus pateret . Ibi autem Rigaltius serio nos admonet se ab aliis accepisse in codice Fuldensi, pro pateret, scriptum pateretis. Miraberis procul dubio summam illius diligentiam, qui hanc diuersam tam leuis momenti lectionem aliorum testimonio annotat, et superiorem  aliasque longe maioris momenti, tametsi omnium codicum auctoritate munitas, penitus omisit. At illud uerbum pateretis Tertulliani, inquit, stylum sapit. Numquid uero alie omnes, quas pretermisit, lectiones illius stylum minus sapiunt? Nemo sane, nec ipse Rigaltius, id serio affirmare audebit. Ad hec uero, uulgata cunctorum, solo Fuldensi excepto, librorum lectio, non minus Tertullianea est, eumdemque sensum hunc efficit: Nisi Christiani fugarent demones, corpora gentilium tamquam uacua possessio istis ad libitum pateret.

Quid autem hoc adhuc sese ulciscendi modo promptius et expeditius? uerum ab omni uindicta illi sic abhorrebant, ut demones ex hostium suorum gentilium corporibus expellere mallent, quam hos  non expellendo, de illis non bene mereri. Ingratissimi ergo erant gentiles, qui tantum, ait Tertullianus, presidium flocci facientes, clamitabant Christianos, sibi adeo necessarios, esse publicos generis humani hostes .



ARTICULUS II. Quam absurde ethnici obiicerent Christianos esse publicos hostes, quia imperatorum solemnia non sicut illi celebrabant focos et toros educendo in publicum, epulando uicatim, taberne habitu abolefaciendo ciuitatem, uino lutum cogendo, cursitando cateruatim ad iniurias, ad impudentias, illecebrasque uoluptatis, ac domus sue non secus ac noui lupanaris postibus lauros lucernasque affigendo.

 Cum Christiani ab omni uindicta prorsus abhorrerent, et de omnibus bene mererentur, quo dementi, inquies, furore ethnici illos hostes publicos esse tam audacter uociferabantur? Nulla sane, nisi plane absurda ratione, uti ex his intelliges Tertulliani uerbis: Propterea publici hostes Christiani, quia imperatoribus neque uanos, neque mentientes, neque temerarios honores dicant, quia uere religionis hominis etiam solemnia eorum conscientia potius, quam lasciuia celebrant . Totum igitur grande illud Christianorum scelus erat, quod imperatorum solemnia suo tantum pio ac sancto, non corruptissimo gentilium ritu agebant.

Que autem fuerint ea solemnia si quis primum scire aueat, is meminisse debet hec ab ipso Auctore  nostro appellari solemnes dies Principium, ac uota et gaudia Cesarum , que solebant uariis temporibus celebrari. Nam singulis annis post calendas ianuarias die tertio, sicuti ait Caius, pro salute principum uota suscipiuntur ; uel quemadmodum ipse Tertullianus scripsit, incipiente anno, incipiente mense . Preterea agebantur quotannis natali, siue ipso die quo creati fuerant imperatores, ac potissimum quinto, decimo, quintodecimo, et uigesimo abhinc anno. Que quidem festa quinquennalia, decennalia, quindecennalia, et uicennalia uocabantur. De his autem nos aliquid perstrinximus alia in dissertatione .  ubi Pagium , et alios, qui plura de his disputant, citatos inuenies.

Tum autem illis in solemniis ethnici fictos deos suos precabantur pro imperatorum ciuiumque salute, pro eternitate imperii, florentique illius statu, sicuti a Plinio , Brissonio  aliisque obseruatum est. Christiani itaque, qui uerum et unicum colebant Deum, nec poterant alios quam ueros, et sacris religionis sue legibus prescriptos, honores imperatoribus deferre, celebrabant quidem eorum solemnia non eadem utique, qua ethnici, lasciuia, sed conscientia, ait Tertullianus , id est, uero sinceroque mentis adfectu,  prout nouerant a Deo postulari. Quamobrem ille alibi: Quod attinet ad honores regum et imperatorum, satis prescriptum habemus in omni obsequio nos esse oportere secundum Apostoli preceptum subditos magistratibus, et principibus, et potestatibus, sed intra limites discipline, quousque ab idololatria separamur .

Fatetur itaque solemnia imperatorum a Christianis celebrata fuisse secundum hanc Apostoli legem, ac fusis ad Deum intimo cordis adfectu, ut supra uidimus, pro imperatore et imperio precibus; non autem gentilium more, quem uti ipse eos adloquendo ait, nec modestia, nec uerecundia, nec pudicitia permittunt  fidem, et ueritatem uestram demonstrare . Que in hoc textu uncinis inclusa uides, ea omnia contra codicum editorum et ineditorum fidem, Rigaltius eiusque sequaces penitus sustulerunt. Nullam tamen huius amputationis rationem ab eis datam reperies, nisi suo silentio hec ab imperito quodam scriptore adiecta sibi uideri significare uoluerint. Sed quis illis ita tacentibus fidem habebit? Genuina enimuero Tertulliani uerba esse euidenter probat communis codicum omnium consensus. Preterea totum illius ingenium, et loquendi modus in eis satis deprehenduntur. Sensus autem eius est: Christiani et imperatorum, ac reipublice hostes proclamantur, quia eorumdem imperatorum solemnia non agunt gentilium more, quem nec modestia, nec uerecundia, nec pudicitia illis permittunt;  ac que iisdem gentilibus celebrare persuasit occasio uoluptatis potius, quam digna ratio, qua suam erga imperatores, fidem et ueritatem demonstrent. Palam itaque adseuerat in his solemnibus festis nullam fuisse ethnicorum fidem et ueritatem. Nam falsissima tum uota faciebant pro salute imperatorum, quos cito, et sepius, ut in sequentibus articulis uidebimus, mori optabant.

Tres quoque uirtutes, modestiam, uerecundiam, pudicitiam tunc pessumdatas fuisse merito conqueritur. Quid enim his uirtutibus magis contrarium, quam magnifica et splendida, non quidem occulte, priuatisque in domibus, sed palam ac publicis in plateis agere conuiuia, que epulantium temulentia,  ebrietate, impudicitia, lasciuia, libidine aliisque flagitiis contaminabantur? Sed ipsummet, si lubet, Tertullianum audiamus: Grande, inquit, ethnicorum illa principum solemnia agentium, uidelicet officium focos et toros in publicum educere . In antiquioribus editionibus legitur choros, sed melius haud dubie toros. Nam ibi ille loquitur de publicis conuiuiis, quibus ethnici ad mensam accumbebant. Quamobrem paulo post adiecit: Quam cultissimis et superbissimis toris forum sibi diuidebant . Tanta igitur magnificentia tantoque numero lectos sternebant in foro, ut illud inter se diuisisse et impleuisse uiderentur.

Sed quia forum, tantum quantum esset, omnibus non sufficiebat, alii uicatim , hoc est, in ciuitatis  cuiuslibet uicis, publicisque uiis, et compitis epulabantur. Expende itaque, obsecro, utrum ad hunc morem nonnichil conducant hec Ciceronis uerba, quibus palam renuntiat Apronium imperasse ut in foro sibi medio lecti sternerentur: quotidie solitum esse non modo in publico, sed de publico conuiuari, cum in eis symphonia caneret, maximisque poculis ministraretur . Memorie etiam Cornelius Tacitus alicubi prodidit Neroni imperatori, nichil usquam perinde letum sibi, publicis locis struere conuiuia, totaque urbe quasi domo uti  ethnici uero his festis principum diebus omnia sibi licere arbitrati, tum solebant non solum tota urbe quasi domo uti, sed ciuitatem, inquit Tertullianus,  taberne habitu abolefacere ; ita ut tota ciuitas taberne ac caupone speciem haberet. Non desunt autem, qui in hunc locum explicationis ergo hos adducunt Martialis uersus:

Tonsor, caupo, coquus, lanius sua limina seruant;
   Nunc Roma est, nuper magna taberna fuit. 
Sed alii censent taberne nomen ibi a Martiale sumi non quidem pro caupona, sed mercatu, uel loco ubi merces uenumdari solebant. At quoquo modo accipiatur, constat tantam fuisse gentilium in his publicis conuiuiis intemperantiam, impudentiam et lasciuiam, ut cibis sese non solum ingurgitarent, sed uino, ut ait Auctor noster, per medias ciuitatis uias  effuso, terreque immisto lutum cogerent . Tum autem uidere erat temulentos ebriosque homines, cateruatim cursitare ad iniurias, ad impudentias, ad libidinis illecebras uel sicut postea loquitur , in cateruas cesionum, qui alios uerberibus et flagris cedebant, in classes discursationum, siue hominum, qui bacchantium more per totam discurrebant urbem. Quanta porto in hisce publicis conuiuiis fuerit intemperantia, ex his coniice, que de priuatis scripsit Seneca: uides, inquit, hos eosdem e lectis suis spectantes popinam suam, aures uocum sono, spectaculis oculos, saporibus, palatum suum delectantes. Mollibus lenibusque fomentis totum lacessitur eorum corpus; et  ne nares interim cessent, odoribus uariis inficitur locus ipse, in quo luxurie parentatur . Nam si talia erant priuata illorum conuiuia, quanto magis publica in honorem imperatorum acta, quibus omnia etiam atrociora, et turpiora sibi licita esse credebant.

Iure ergo merito Christiani hec homine, cui pudoris uereque religionis uel quid minimum reliqui fuerit, indigna prorsus detestabantur. Casti itaque, et sobrii festos solemnesque illos Cesarum dies agitabant. Procul igitur a corruptis gentilium moribus remoti, non laureis, inquit Auctor noster, postes obumbramus, nec lucernis diem infringimus . Nam occulti preduelles, ut suum aduersus imperatorem odium et simultatem  securius tegerent, tunc recentissimis, et ramosissimis laureis postes prestruebant, elatissimis et clarissimis lucernis uestibula nebulabant . Cur autem hoc ultimo uerbo utatur, intelligi potest his Persii de Herode uersibus:

Herodis uenere dies cunctaque fenestra,
Disposite pinguem nebulam uomuere lucerne. 
De iisdem autem lucernis et lauro, quibus domorum postes ornabantur, hec sunt Iuuenalis carmina:

Cuncta nitent, longos erexit ianua lauros,
Et matutinis operatur festa lucernis. 
Cur ergo Christiani has superstitiones penitus reprobarent, hanc Tertullianus reddit rationem: Accendunt  quotidie lucernas, quibus lux nulla est, nimirum uere religionis: affigunt postibus lauros postmodum arsuras, quibus ignes imminent: illis competunt et testimonia tenebrarum et auspicia penarum , ignis uidelicet eterni, quo impii homines post hanc uitam puniendi sunt. Tum deinde Christianum sic alloquitur: Si templis renuntiasti, ne feceris templum, falsi scilicet dei alicuius, ianuam tuam . De Iouis siquidem templo cecinit Ouidius:

Cur tamen apposita uelatur ianua lauro,
   Cingit et augustas arbor opaca domos?
An quia perpetuos meruit domus ista triumphos
   Aut quia Leucadio semper amata deo?
Ipsane quod festa est? an quod facit omnia festa?
   Quam tribuit terris pacis an ista nota est? 
 Ad reiiciendum itaque profanum hunc ritum sola hec ratio Christianis sufficiebat. Sed aliam adhuc Tertullianus suggerit: Si lupanaribus renuntiasti, ne indueris domui tue faciem noui lupanaris . Nam infamis huius domus ianuis solebant non solum lauri, sed lucerne etiam appendi. Unde hec apud Propertium ianue querimonia:

Non ego nocturnis potorum saucia rixis,
   Pulsata indignis sepe queror manibus:
Et mihi non desunt turpes pendere corolle,
   Semper et exclusis signa iacere faces. 
Suam itaque uxorem Tertullianus serio admonet  fas nec illi nec ulli christiane esse, ut omnibus solemnibus regum procedat de ianua laureata et lucernata, ut de nouo consistorio libidinum publicarum . Quamobrem in suo Apologetico recte concludit neque honestum esse neque licitum: Solemnitate publica exigente, induere domui tue habitum alicuius noui lupanaris .

Neminem porro sane mentis hominem esse putamus, qui ex hactenus dictis non intelligat quosdam heterodoxos homines hoc Auctoris testimonio plane penitusque abuti, qui inde inferunt uetitum esse iisdem Christianis in suis ecclesiis usum cereorum et luminum. Non de his enimuero, de quibus nos supra , sed de aliis cereis et luminibus profano gentilique ritu adhiberi solitis ibi disputat. At sane inde manifestissime colligitur Christianos nec reipublice, nec imperatorum hostes esse publicos, propterea quod horum solemnia pio suo, sed non illo gentilium prorsus damnando ac detastabili more celebrabant.



ARTICULUS III. Ostenditur ethnicos fuisse reuera publicos hostes imperatoris, quem palam uexabant dicteriis, ac conuiciis, quorum testis erat Tiberis, et schola bestiarum; et qui noui ac noui Cesaris scenam semper optabant, ac tum etiam cum ei acclamarent: De nostris annis augeat tibi Iupiter annos.

 Satis Tertullianus non habuit ipsa luce clarius demonstrasse Christianos non esse publicos aut imperatoris aut reipublice hostes: sed palam ac perspicue ostendit ipsosmet gentiles in hoc ipso genere offendisse, in quo alios plane immerito reprehendebant. Neque alienos quidem, uel longe remotos testes aduocat: sed ipsos, inquit, Quirites, Romanos, ipsam uernaculam septem collium, hoc est, urbis Rome plebem conuenio, an alicui Cesari parcat lingua romana , id est, parcat dicteriis, sannis, conuiciis et contumeliis, quibus imperatores suos insectabantur. Tantarum enimuero contumeliarum, ait ille, testis est Tiberis et schola bestiarum . Sed quodnam, rogabit aliquis, potuit esse istud Tiberis fluuii testimonium? Respondent  nonnulli eo nomine designari nautas ripam huius fluuii incolentes, feros procacesque homines, qui penurie tempore, et deficiente frumento, solebant in ipsum Cesarem petulantissima lingua inuehi. uerum hec explicatio uix ulli probabitur, nec menti Tertulliani uidetur conuenire. Alii opinantur Tiberis nomine denotari pontem, uel locum quemdam, ex quo maledici et obtrectatores proiiciebantur in Tiberim; sed id forsitan non melius. Nobis itaque facilius persuadebis Tertullianum alludere ad statuas quasdam, in publicis Rome locis, et in Tiberis ripa positas, ad quas mordaces huiuscemodi libelli affigebantur. Alibi siquidem ipse Tertullianus: uanitatis, ait, sacrilegia conueniam, et ipsius uernacule  gentis irreuerentiam recognoscam, et festiuos libellos, quos statue sciunt, et illa obliqua nonnunquam dicta a concilio, atque maledicta que circi sonant: si non armis, lingua semper rebelles estis . Nonne enim ibi aliis uerbis illa duo indicat, que ab eo Tiberis et schola bestiarum in Apologetico uocantur? Festiui quippe libelli in imperatoris contumeliam appendebantur statuis, que in publicis locis, Tiberi procul dubio uicinis, collocate fuerant. Atque hinc Tiberis horum festiue et contumeliose dictorum testis dici potuit.

Ad bestiarum autem scholam quod spectat, non deerunt fortasse, qui putent eo nomine designari illarum caueam, in cuius ianua inscribebantur illa facete et acute dicta, quibus imperatores pungebant.  Quid tamen, si schola bestiarum, seu forte bestiariorum sumatur pro toto circo, de quo mox a Tertulliano dictum audiuimus: Maledicta circi sonant? uix enim alibi gentiles maiore licentia, amarioribus dicteriis, ac magis scurrili dicacitate imperatores suos ledere consueuerant. uisne id, quod satis tamen notum est, aliquibus exemplis probari? Audi hec Suetonii de Augusto Cesare, etsi optimo principe, uerba: Populus quondam uniuersus ludorum die, et accepit in contumeliam eius, et assensu maximo comprobauit uersum in scena pronuntiatum de gallo Matris deum tympanizante :

uidesne ut cinedus orbem digito temperet.
Postea uero de Tiberio imperatore: Urebant insuper anxiam mentem uaria undique conuicia, nullo non  damnatorum omne probi genus coram, uel per libellos in orchestra positos ingerente . Iulius autem Capitolinus hec de uero imperatore narrat: Circensium tantam curam habuit, ut frequenter prouincialibus litteras caussa circensium et miserit et acceperit. Denique etiam presens, et cum Marco sedens, multas a uenetianis est passus iniurias, quod turpissime contra eos faceret . Sed hec, que tam sepe obtigerunt, fusius prosequi quid necesse est?

Urget Tertullianus: Si que cordis animique humani fenestra ad scrutandos sensus eius intimos pateret, tunc certe agnosceremus quantis omnes uotis optabant, noui ac noui Cesaris scenam, hoc est, frequentem Cesaris mortem, et electionem alterius  congiario diuidendo presidentis . Quidam autem legi uellent presiderantis, sed leui coniectura, et contra codicum fidem. Tertullianus enim significat ethnicos semper optasse scenam noui Cesaris, qui congiario siue muneri, plerumque pecuniario, plebi aut militibus diuidendo preesset, aut se presente diuidi iuberet. Mos quippe erat Cesaribus recens electis, aut ut eligi possent, huiusmodi munera populo largiri. Plura autem huius largitionis exempla apud romane historie scriptores passim reperire est. Si quis tamen aliqua desiderat, ex his pauca seligemus. Claudius postero die, quo ad imperium a militibus raptus, potius quam electus fuit, armatos, ait Suetonius, pro concione  iurare in nomen suum passus est, promisitque singulis quinadena sextertia, primus Cesarum fidem militis etiam premio pigneratus . Claudio autem mortuo, illatus est castris Nero, Cornelii Taciti uerba sunt, et congruentia tempori prefatus, promisso donatiuo ad exemplum paterne largitionis, imperator consalutatur . Testatum uero Spartianus facit ab Adriano datum militibus duplicem ob imperii auspicia largitionem , et Lampridius alias ab Macrino, cum Antoninum Diadumenum imperatorem renuntiauit . Cui autem hec satis non erunt, hic adeat Robertellum , Pancirolum , et alios. Gentiles igitur lucro semper ducti, ut donatiuum sepius acciperent, regnantis Cesaris mortem, ac noui, cito tamen morituri scenam optabant.

Urget adhuc Auctor noster eo tempore ipsaque hora hanc scenam, mortemque Cesaris ab illis cupidius expetitam, cum ipsi acclamabant:

De nostris annis tibi Iupiter augeat annos;
Sed in nostris codicibus et editis uetustioribus legimus, rupta metri forma: De . . . . . augeat tibi Iupiter annos . At quoquo modo legatur, ibi Tertullianus innuit simulatam planeque mendacem fuisse hanc acclamationem gentilium, qui tum Cesaris mortem toto animo appetebant. Nec ullus ambigendi locus esse uidetur, quin simili mendacio  Ouidius Augusto Cesari acclamauerit hoc carmine:

Augeat imperium nostri Ducis, augeat annos. 
uerum si hec gentilium acclamatio simulata plane fuit, constat sincerissimum fuisse illud Ambrosii pro ualentiniano imperatore, licet mortuo, uotum: Nec ego abnuo immatura obiisse etate, quem nostre uite temporibus fulcire cuperemus, ut de nostris annis uiueret, qui fungi non potuit suis . Nos uero olim obseruauimus ibi Ambrosium his uerbis allusisse ad notatam a Tertulliano solemnem acclamandi formulam. Plures porro his similes, quibus longam Cesarum uitam optare ethnici uidebantur, sepius legimus in eorum libris, qui uitas imperatorum Commodi, Pertinacis,  Probi, Balbini, aliorumque scripserunt. Sed adire preterea poteris Brissonium  et Bernardini Ferrarii primum de acclamationibus et plausu librum . Ceterum Tertullianus recte ex dictis colligit gentiles, qui huiusmodi uota de proxima imperatoris morte faciebant, reipsa fuisse et illius et reipublice hostes publicos, uti adhuc ex iis patebit, que in sequenti articulo dicenda sunt.



ARTICULUS Iu. Maiores imperatorum hostes fuisse ethnicos proditores, Cassios, Nigros, Albinos, et alios, qui inter duas lauros Cesarem obsederunt; qui faucibus eius exprimendis exercuerunt palestricam; qui irruperunt in palatium, omnibus Sigeriis atque Partheniis audaciores; qui scelestarum partium socii ac plausores quotidie reuelabantur; ac tandem qui astrologos, aruspices, augures et magos de imperatorum capite consultabant, ac tam falsa pro eorum salute faciebant uota, quam sincera Christiani.


Si lese maiestatis humane rei fuerunt gentiles, qui mortem cesarum et imperatorum tam nefariis uotis efflagitabant, longe grauius proculdubio in illos peccabant alii perduelles, atque ignaui proditores, qui uel ab eorum partibus defecerant, uel uita illis erepta tentarunt occupare tyrannidem. Ex illorum procul dubio numero fuerunt, memorati a Tertulliano   Cassii, et Nigri, et Albini, id est, Cassius Clemens, Pescenninus Niger, et Albinus, qui moliti sunt in Seueri imperatoris, ut supra uidimus , imperium inuadere. Publici ergo hostes erant, et lese maiestatis humane rei.

Eiusdem quoque sceleris ii aperte conuincuntur, qui inter duas lauros, Tertulliani adhuc uerba sunt, obsident Cesarem, qui faucibus eius exprimendis palestricam exercent . Non obscure autem loqui uidetur de Commodo imperatore, cuius uite non semel insidie instructe sunt. Primo enim Pompeianus, siue ut alii uolunt, Quadratus uite eius insidiatus est, in angusto quodam introitu, sicuti in Dionis Epitome legitur , aut  ut ait Ammianus Marcellinus, in amphitheatri cauea , aut quemadmodum Herodianus tradidit, in aditu amphitheatri, et obscuro loco . At si in hoc amphitheatriaditu plantate erant laurus, haud difficiliter intelligere est cur Commodus inter duas lauros obsessus dicatur. uerum quia id rigidioribus criticis facile non probatur, opinatus est Rigaltius his Auctoris nostri uerbis designari lauretum uariis , teste Herodiano, arboribus ac pulchra copiosaque lauro obsitum, quo, dum pestis Rome grassaretur, Commodus medicorum consilio secesserat. Non omnino forsitan inepte, nisi Herodianus dixisset non ibi, sed in amphitheatri aditu paratas fuisse eidem Commodo insidias. Quidam itaque suspicantur  laurus nomine significari duo Commodi palatia, inter que insidiator eum aggressus est. Laurus quippe, uti obseruat Plinius, ianitrix erat Cesarum . Expende, queso, que ex his tribus explicationibus tibi magis arrideat, ac te pronuntiantem libenter audiemus. Quecumque porro illa sit, euidentissime inde conficietur hunc uite Cesaris insidiatorem fuisse hostem publicum.

Facilius haud dubie explicari possunt hec subsequentia Tertulliani uerba: Qui faucibus eius exprimendis palestricam exercent . Nam denuo structe sunt eidem Commodo insidie, quibus a Narcisso, athleta, ut ait Xiphilinus , uel sicut  scribit Herodianus , a Narcisso audaci ac strenuo adolescente, siue quemadmodum narrat Aurelius uictor , ualidissimo athleta, seu ueluti Lampridius testificatur, per athletam eum, quo exerceri solebat , compressis faucibus strangulatus est.

Addit Tertullianus alios quoque ethnicos esse publicos hostes, reosque maiestatis, qui in palatium irrumpunt , ii uidelicet perduelles sicarii, a quibus crudeliter occisus est Pertinax imperator, quemadmodum Herodianus , Capitolinus , ac Xiphilinus , litteris consignarunt. At hi, inquit,  Auctor noster, omnibus Sigeriis atque Partheniis audaciores , a quibus scilicet occisus fuit Domitianus imperator, sicut alibi ostendimus . Quapropter nichil nobis superest obseruandum, nisi ea Tertulliani uerba plane incorrupta non uideri. In antiquioribus enim nostris codicibus habetur tot Sigeriis, in quibusdam editionibus, Stephanis; haud dubie, quia Suetonius , nulla Sigerii facta mentione, narrat Domitianum primo quidem sauciatum fuisse a Stephano, ac postea a Clodiano, Parthenio et Saturio interemptum. Sed dictu difficile, cur ibi omissum fuerit nomen Sigerii, cuius diserte meminit non modo Xiphilinus , uerum etiam Martialis duobus  his carminibus:

Et sacro decies repetis palatia cliuo
   Sigeriosque modos, Partheniosque sonas. 
ualeat ergo Heraldi coniectura, qui primum quidem suspicatus est in Tertulliani textu legendum Sergiis, et melius, uti ipse ait, deinceps consultus, Chereis, aut Corneliis. Nam his lectionibus aduersatur nostrorum melioris note codicum confirmata Martialis aliorumque testimonio auctoritas.

Preterea Tertullianus asseuerat illos etiam publicos hostes esse: Qui nunc scelestarum partium socii aut plausores quotidie reuelantur . Et certe iam a nobis supra  annotatum est his uerbis  designari Albiane factionis conscios fautoresque, qui in Seueri imperatoris perniciem coniurauerant. Plenius quoque illud ibi enucleauimus; quod Auctor noster adiecit: Eadem officia dependunt, et qui astrologos et aruspices, et augures, et magos de Cesarum capite consultant . Cur enim eos tanta curiositate consulebant, nisi quia aut cogitabant de futura Cesarum morte, quam certe cupiebant breui tempore futuram. Nam continenter ille dixit: Non ea mente de caris, id est, consanguineis atque parentibus, consulitur, qua de dominis , quos sincere non diligimus. De primis siquidem curiosa est, ait ille, sollicitudo sanguinis, hoc est, illorum, quibus  sanguine coniuncti sumus, quos quidem cupimus esse incolumes: alia uero seruitutis, cuius iugum, sublato domino, quilibet seruus cito citius discutere exoptat. Tuum tamen ne induxeris in animum primam de propinquorum salute consultationem Tertulliano probari. Non aliud quippe significat, nisi posteriorem de Cesarum interitu esse hac longe peiorem. Omnes enimuero magorum consultationes plane penitusque condemnat, utpote ab Angelis, inquit , desertoribus, ut supra uidimus, proditas, et a Deo interdictas .

Quis porro non horreat immanem horum omnium perfidiam, qui sub ipsa usque impietatis eruptione et sacra faciebant pro salute imperatoris . . . . ut uota propria iam edicerent in aliena, nimirum imperatoris, solemnitate,  et exemplum atque imaginem spei sue inaugurarent, nomen principis in corde mutantes , id est, ficta prorsus pro salute imperatoris, ac uera pro illius morte, et proximo eius successore uota nuncupantes, illius nomen ore tenus, alterius autem intimo corde appellabant? Quid autem hac perfidia magis detestandum?

Mirari itaque satis non possumus temeritatem ethnicorum, qui cum tot exemplis hostes publici, et lese maiestatis rei fuerint, huiusce criminis Christianos plane innocentes impudentissime accusabant. Nullus enimuero inter tot perduelles hostesque publicos christianus unquam deprehensus est. Quocirca ad Scapulam Africe presidem hec Tertullianus noster scripsit in uerba: Circa maiestatem imperatoris infamamur.  tamen nunquam Albiniani, nec Nigriani, uel Cassiani inueniri potuerunt christiani; sed iidem ipsi, qui per genios eorum, sicut supra ostendimus, in pridie usque iurauerant, qui pro salute eorum hostias et facerant et uouerant, qui Christianos sepe damnauerant, hostes eorum sunt reperti. Christianus nullius est hostis, nedum imperatoris, quem sciens a Deo constitutum, necesse est ut et ipsum diligat, et reuereatur, et honoret, et saluum uelit cum toto romano imperio . Sed hec satis a nobis supra explanata sunt.

Tam uera itaque erant Christianorum pro imperatorum salute, quam falsa gentilium uota, ac tanto studio et honore imperatores colebant, quanto iidem ethnici odio eos prosequebantur. Etenim pietas et religio  et fides, inquit Auctor noster, imperatoribus debita, non in huiusmodi officiis consistit, quibus hostilitas magis ad uelamentum sui potest fungi , id est, quibus religio sub umbratili false pietatis larua potest perfidum, hostilemque occultare animum. At pietas et religio residet in iis moribus, quibus ciuilitas tam uere in imperatorem, quam circa omnes habet exhiberi. Ita quidem ex Woueriano codice, et quibusdam recentioribus editionibus. In antiquioribus uero, et nostris codicibus manuscriptis legitur, iis moribus, quibus diuinitas imperat, tam uere, quam circa omnes, etc. . Nonne autem tot uetustioris meliorisque note codicum auctoritas maioris, quam unius Woueriani, est ponderis?  Neque dixeris nomen ciuilitas, quo ciuium societas et concordia significatur, magis conuenire Tertulliani proposito. De moribus enimuero loquitur a Deo imperatis, quibus religio et pietas in imperatorem omnesque alios exhiberi debet. Nam inde etiam euidentius demonstratur Christianos, qui Dei sui legibus non parere nefas ducebant, sincero animo imperatorem honorauisse, ac proinde nec hostes fuisse publicos, nec reos lese maiestatis humane.



ARTICULUS u. Que sint illicite factiones, ac quantum ab eis discrepet pia uiuendi ratio Christianorum, qui immerito factiosi dicebantur, quia spectaculorum fugiebant uoluptates, tamque licitas sectabantur, quam aliis prohibitis Epicurei et alii indulgebant.


Nullis unquam rationibus, etiam ualidissimis, sedari potuit implacabile gentilium in Christianos odium: sed magis magisque clamitabant illorum factionem, et imperatoribus et reipublice plane contrariam, euellendam esse radicitus. Non obscure autem Tertullianus innuit factionis nomen in bonam malamque partem accipi . Festus quoque, Factio, inquit, et factiosus initio honesta uocabula erant. Unde etiam factiones histrionum et quadrigarum dicuntur. Modo autem nomine factionis seditio, et arma uocantur . Circensium etiam factionum, quas ethnici malas esse non putabant, mentio sepius facta est in Suetonii , Cassiodori , aliorumque libris, et diuersis inscriptionibus.

Tertullianus itaque ethnicos grauissimis hisce uerbis castigat: Proinde nec paulo lenius inter licitas factiones sectam istam Christianorum deputari oportebat, a qua nichil tale committitur, quale de illicitis factionibus timeri solet . Heraldus autem contra omnium, siue editorum, siue manuscriptorum codicum reclamationem legendum auguratur illicitas, non uero licitas factiones. Non enim aliud, inquit, sibi Tertullianus uoluit, nisi leniorem uideri quorumdam ethnicorum sententiam, qui existimabant Christianorum sectam legibus, contra factiones promulgatis, prohiberi; in hoc tamen illos errasse,  quod hanc sectam in factionum illicitarum numero collocabant. Sed quid audeas contra unanimem codicum omnium consensum? Quid uero, si transposita sit particula nec, aut referenda ad nomen licitas, ita ut sit hic Auctoris nostri sensus: Ethnici falsissime Christianos hostes publicos esse clamabant. Nec paulo lenius ii cum illis agebant, a quibus numero adscribebantur non licitarum factionum, quibuscum nichil habebant commune, et a quibus nichil tale committitur, quale de illicitis factionibus timeri solet .

Quo autem modo sectam Christianorum non esse illicitam probauerit, consideremus: Prohibendarum, ait, factionum caussa de prouidentia constat modestie publice, ne ciuitas in partes scinderetur . In antiquioribus  editis legimus, de prouidentia et modestia publica. Sed non ita bene, quando quidem Auctor noster declarat prohibendarum factionum hanc caussam esse, ut modestie publice prouideatur ac consulatur. Modestia uero a latino Oratore sic definitur: Scientia earum rerum, que agentur aut dicentur, loco suo collocandarum. Itaque uidetur eadem uis ordinis, et collocationis fore . . . Sicut modestia hec, quam interpretamur, ut dixi, scientia sit opportunitatis idoneorum ad agendum temporum . Eo autem sensu nomen modestie sumptum uidetur a Tertulliano nostro, qui idcirco malas factiones uetitas esse asseuerat, ne turbato ordine rerum, loco et tempore agendarum aut dicendarum, ciuitas scindatur in partes. Nam ea diuisio ac  dissensio inquietat, uti loquitur, siue perturbat comitia, id est, generales omnium ordinum cetus, et concilia , hoc est, illorum partem congregatam. Lelius enim Felix ab Aulo Gellio citatus: Is, inquit, qui non uniuersum populum, sed partem aliquam adesse iubet, non comitia, non concilium adhibere iubet . Turbat etiam curias, quibus olim sacerdotes, ut uarro obseruat , res diuinas, et senatus humanas curabant; turbat conciones, siue publicas patronorum orationes, et ad eas audiendas hominum conuentus; denique turbat spectacula, circensium aliorumque ludorum publicorum, uti paulo antea dicebamus.

At ea omnia, pergit Tertullianus, tunc potissimum  timenda erant, cum iam et in questu habere cepissent uenalem et mercenariam uiolentie sue operam , ad excitandas aduersus imperatorem, quemadmodum animaduertimus, turbas atque seditiones. Contra illum quippe coniurati, alios perditos homines pretio ac mercede in partes trahebant suas.

Nihil autem tale, uel quid his minimum simile a Christianis timendum erat. Primo enim in publicis suis synaxibus nichil agebatur, nisi pium, et sanctum; atque ibi, sicut alibi, Deum toto corde orabant pro imperatoribus, tranquillo imperii statu, pro suis inimicis, ac ceteris omnibus. . Que quidem omnia iam a nobis abunde demonstrata sunt .

Secundo his ab omni ambitione, ac dignitatum,  honorumque cupiditate prorsus abhorrentibus, siue ut Auctoris nostri uerbis utamur, nobis ab omni glorie et dignitatis ardore frigentibus nulla est necessitas cetus , id est, ut memoratis ethnicorum cetibus intersimus, ubi dignitates, magistratus, et honorum insignia cupidis ambitiosisque tribui solebant. Ad hec uero, ab actibus publicis alieni, unam duntaxat agnoscimus omnium hominum rempublicam, uidelicet mundum, quem tranquillum et pacatum optamus. In unam igitur partem non magis inclinati quam alteram, procul ab omni omnino turbulenta, seditiosa, et illicita factione absumus.

Preterea Christiani publica ethnicorum spectacula, que frequentissima factionum incitamenta erant,  plane penitusque fugiebant et detestabantur. Non aliam quippe illa habent originem, nisi de superstitione, uti ait, siue impio falsorum numinum cultu, sicut alio ipse in libro fusius et singulatim demonstrat. Recte ergo in Apologetico suo hanc inde elicit conclusionem: Nihil est nobis dictu, uisu, auditu, cum insania circi, cum impudicitia theatri, cum atrocitate arene, cum Xysti uanitate. Atque ita in omnibus manuscriptis codicibus, et antiquis editionibus: sed a Rigaltio eiusque sequacibus hec uerba dictu, uisu, auditu, sublata sunt, an recte, te iudicem appello. Ea enim genuina et consultissime ab illo addita sunt, ut ostenderet hec spectacula ideo a Christianis deuitari, quia preter idololatrie crimen nefas ducebant illicitas dictu, uisu, et auditu capere uoluptates  Quam autem iste noxie ac pestifere essent, his disces eius uerbis, quibus illas alibi appellat: Solemnes uoluptates circi furentis, et cauee seuientis, et scene lasciuientis . Alibi uero: Perit, et fidelis elapsus in spectaculum quadrigarii furoris et gladiatorii cruoris, et scenice feditatis, et xystice uanitatis . Sed de his plura in libro de Spectaculis, nosque in hac et aliis dissertationibus nostris.

Obiiciebant tamen gentiles uel eo ipso nomine prohibendam damnandamque Christianorum sectam, quod illi ceterorum hominum cetus adspernarentur, ac publicorum spectaculorum oblectamenta, quibus imperatores, antiquioresque humane leges fauebant,  non secus ac pestem publicam deuitarent. Sed his Tertullianus respondet: Esto tam licite, quam nefarie, sint he uoluptates: Quo uos, inquit, offendimus, si alias presumimus sectamurque uoluptates? Quid uero, si oblectari nouisse nolumus, ac omne respuimus uoluptatis genus? Certe nostra iniuria est, si forte non uestra , hoc est, nobis tantummodo damnum inferimus, nequaquam autem uobis, nisi forte et uestrum damnum sit tam nefariis uos totos dedere uoluptatibus.

Neque urgeatis ea nos reprobare, que placent uobis . Non diffitemur enim, imo inde gloriamur. Sed quid uestra illud interest? Nonne etiam nec uos nostra delectant? Si ergo nostras licitas castasque delectationes repudiatis, cur uestras plane libidinosas,  atque homine rationis compote prorsus indignas, reiicere nobis non licebit?

Prosequitur Tertullianus, illudque confirmat Epicureorum exemplo, quod his totidem codicum nostrorum uerbis proponit: Licuit Epicureis aliquam decernere uoluptatis ueritatem, id est, animi equitatem, et ampla negotia christiane . Eadem quoque in antiquis editionibus habentur, si tamen excipias ultimum nomen christiane; quod quidem librariorum oscitantia adiectum nemo sane negauerit. uerum Rigaltius, uti supra monuimus , hec tantum retinuit: Licuit epicureis aliquam decernere uoluptatis ueritatem, eaque loco suo mota istis preposuit: Quo uos offendimus. Nos autem ibi monitos  esse uoluit se hanc emendationem ab iis collegisse, qui Fuldensem codicem uiderant. Sed etsi res ita se habeat, numquid idcirco unius Fuldensis libri auctoritas ceteris omnibus, quorum plures longe uetustiores sunt, debuit anteferri? Nonne ea uerba, si nomen christiane, quemadmodum diximus, tanquam superfluum ademeris, Auctoris nostri proposito ac menti satis belle conueniunt?

Eum enimuero in modum argumentatur: Cur christianis non liceat, quam honestam existimant, sequi uoluptatem, cum epicureis licuerit illam seligere, que prestat animi equitatem, siue potius equabilitatem et tranquillitatem, que nullo motu iniucundo, nec amplis negotiis turbetur? Nam summa, inquiebat Cicero, uoluptas est, ut Epicuro placet, nichil  dolere , uel sicuti tradidit Theodoretus, ea uoluptas, que omne curarum fastidiique genus ac proinde ampla negotia excludit . Si autem hic ipse est Tertulliani sensus, in eius textu scribi debet nec, non uero, et ampla negotia, nisi hoc nomine ea negotia intellexerit, que amplitudine sua nullam commouent animi perturbationem. De illa porro Epicuri sectatorumque eius opinione alibi, nec semel disputauimus. Tertullianus porro ex his omnibus rationum momentis recte concludi Christianorum, qui illicitas gentilium uoluptates repudiabant, sectam non esse factionem illicitam ac prohibendam, sed optimam sane et aliis omnibus prestantiorem. Contra uero factiosi plane et seditiosi erant gentiles, qui, ut  articulis superioribus uidimus, imperatores suos scurrili dicacitate, conuiciis ac contumeliis palam insequebantur, mortem eorum optabant, contra illos conspirabant, uiolentasque eis inferebant manus.



CAPUT XXIII. Christianos publicarum cladium non esse caussam.



ARTICULUS PRIMUS. Que sint publice clades, quarum Christianos auctores esse tam sepe quam falso ethnici conquerebantur, ac quomodo Tertullianus eos refellat.

Obseruatum a nobis fuit in superioribus dissertationibus nostris , nullam fuisse criminationem ea sepius repetitam, qua ethnici conquerebantur Christianos omnis, sicut ait  Tertullianus publice cladis, omnis popularis incommodi esse caussam. Tederet nos sane cramben tam sepe recoctam, iterum recoquere, hanc rursus refellendo insulsam omnino argumentationem, si ethnicos illam tam inepte obtrudere aliquando penituisset. Sed homines uesani, immanique in Christianos odio furentes, uix aliud ad perdendos Christianos hac calumnia aptius excogitasse arbitrabantur . Quamobrem Tertullianum nostrum sequamur, ac quid eam exponendo, atque euertendo, aut singulare, aut paulo obscurius dixerit, enucleare tentemus.

A Romanis autem sic ille orditur: Si Tiberis  ascendit ad menia , aut ut alio in libro: Si Tiberis redundauerit, id est, si nimium exundans, Urbis menibus, ac terrarum etiam fertilitati nocuerit; contra uero, Si Nilus non ascendit ad arua, nec agros solita inundatione, siue ut canit uirgilius:

. . . . Nigra non fecundat arena. 

Preterea si celum, addit Auctor noster, stetit, siue ut postea, cum ab imbribus estiua hiberna suspendunt ; et ibi celi nomine quid denotet, si postules, tibi respondebimus his Tullii uerbis: Celum hoc, in quo nubes, imbres uentique coguntur ; ex hoc celo si imbres opportuno hyemis uel estatis tempore non effluant, terramque non reddant fertilem; quod  Cyprianus Tertullianum secutus, hoc ita expressit: Cum dicas plurimos conqueri quod imbres et pluuias serena longa suspendunt; et alibi: quando imbrem nubila serena suspendunt , item si terra mouit, eiusque insolito motu oppida corruerint, aut eius hiatu absorpti sint homines, uti paulo post uidebimus; denique si fames et lues ; aut ut alibi clarius: Si fames afflixit ; in his, inquit Tertullianus, omnibus publicis calamitatibus, una omnium gentilium uoce, Christianos ad leonem, acclamatur . Sed hoc ultimum uerbum, quod in nostris codicibus manuscriptis et antiquis  editionibus reperitur, a Rigaltio amputatum est. At etiamsi absit, subaudiri utique debet. Illa uero acclamatio, de qua nos supra egimus, in circo potissimum fieri consueuerat. uerum ea sola, quantumuis iniquissima, rapiebantur christiani, ac confestim leonibus aliisque belluis deuorandi exponebantur. Tertullianus uero illam tribus tantum his uerbis irridendo, explodit: Tantos ad unum , perinde ac si dixisset: Pape! Numquid putatis infinitam propemodum, sicut antea obseruabamus, christianorum multitudinem exponi potuisse leoni unico, atque ab illo deuorari?

Tum post hec ille grauibus rationum momentis demonstrat nichil falsius fingi potuisse, quam Christianos publicarum, aut aliarum calamitatum esse auctores:  Nam ante Tiberium, inquit, id est ante Christi aduentum, quante clades orbem et urbes ceciderunt ? Non eo autem sensu dixit ante Tiberium, quo significet Christum non antea in hunc mundum uenisse, sed aduentum eius mundo patefactum cum ille, regnante Tiberio, edidit miracula, suamque Ecclesiam fundauit. Nam in libro ad Nationes: Principe, ait, Augusto nomen hoc ortum est; Tiberio disciplina eius illuxit . Quocirca ille postea dixit: Aetatis nostre nondum anni trecenti, quante clades ante id spatium supra uniuersum orbem ad singulas urbes et prouincias ceciderunt? Quanta bella externa et intestina? Quot pestes, fames, ignes, hiatus motusque terrarum seculum digessit?  Ubi tunc Christiani, cum res Romana tot historias laborum suorum subministrauit ? Quibus autem exemplis hec demonstrauerit, cum sine aliqua explicatione preterire non possimus, ad ea singillatim exponenda, si placet, aggrediamur.



ARTICULUS II. Quomodo Tertullianus demonstret Christianos ideo publicarum cladium non esse auctores, quia ante Christi ortum plurimis terrarum inundationibus ac motibus pessum abierunt Hiera, Anaphe, Delos, Rhodos, Co, item maior Asie, uel Africe pars, et epotum mare Corinthium, atque ex Lucania Italie abscissa facta est Sicilia, omnesque homines cataclysmo non tantum campestri, sed uniuersali perierunt.


Nullo certe ualidiori argumento probari potest Christianos auctores non esse publicarum cladium, quam plurimarum exemplis, que ante Christi ortum contigerunt. Atqui nullus, qui uel primoribus digitis historias ueterum temporum attigit, ignorare potest, quam frequentem illarum mentionem scriptores plerique omnes fecerint. Parum itaque necesse uidebatur plura huiusmodi exempla a Tertulliano congeri, nisi ad conterendam gentilium peruicaciam proferenda esse censuisset. Ea itaque a nobis discutienda sunt, tum propter diuersas codicum lectiones, quibus propria nomina deformantur, tum propter quasdam difficultates, que nonnulis negotium facessere possunt.

 Primum autem exemplum his in Rigaltii editione uerbis proponitur: Legimus Hierannapen, et Delon, et Rhodon, et Co insulas multis cum millibus hominum pessum abiisse . At in nostris exemplaribus scriptum est: Hierananpeam, et Delon, et Rhodon, et Cho, excepto tamen uno exemplari, in quo habetur, Hierant pean, in Bongarsiano Iherrapean, in uno uaticano Hieramapeam, et in altero itidem uaticano Hiera Niepeam, in Fuldensi Hierearranda penes, in editis ante Rigaltium Hierapolis, sed mendose. Non enim hec urbs cecidisse perhibetur ante christiane religionis primordia. Cernis certe quantum et quam a longo tempore hic locus corruptus fuerit. In libro tamen ad Nationes aperte legitur, Hierennape, et Delphos,  et Rhodos, et Creta insule multis cum millibus hominum pessum ierunt . Sed hec uerba difficultatem neque tollunt, neque etiam minuunt. Nec magis sana sunt hec eiusdem Tertulliani alio in libro uerba: Nulla iam Delos, Rhene, Samos . Plures quippe ibi pro Rhene, legendum uolunt, Harene, tametsi Plinius  aliique Rhene insule meminerint. uideamus igitur utrum aliunde ad explicandum illum obscurum et corruptum Tertulliani locum luminis aliquid mutuari possimus.

Primus autem nobis occurrit Plinius, mox citatus, ubi de locis, unde maria recesserant, et enatis insulis  disserit: Clare, inquit, iam pridem insule Delos et Rhodos memorie produntur enate. Postea minores ultra Melon Anaphe; inter Lemnum et Hellespontum, Nea; inter Lebedon et Teon, Hanelo; inter Cycladas olympiadis 135, anno quarto, Thera et Theresia; inter easdem post annos 130, Hiera eademque Automate . Huc etiam accedit Ammianus Marcellinus, ubi motuum terre causas inuestigat: Brasmatie, ait, qui humum molestius suscitantes propellunt immanissimas moles, ut in Asia Delos emersit, et Hiera, et Anaphane . uidesne in his locis memorari Delon, et Rhodon, quemadmodum ab ipsomet Tertulliano? Nonne autem suspicioni locus datur ex duabus aliis insulis Hiera et Anaphe, sicuti Plinius,  uel Hiera et Anaphane, ut Marcellinus scribit, factum fuisse ab imperitis librariis corruptum illud uocabulum Hierannapen. uerum iis facile cedemus, qui meliora suggesserint.

Superest ultima insula a Tertulliano nominata Co, uel Cho, ut in nostris codicibus, ac iam citato libro primo ad Nationes, aut Coro, ueluti in antiquis editionibus, uel Coon, sicut in editione Heraldi. At Pamelius corrigendum autumat Coo; quia in Eusebii Chronico legimus: in insula Coo terre motu plurima conciderunt . Non omnino forsitan male; nam Strabo mentionem facit insule , sicut et alii. uerum quidam nos monuerunt in Eusebiani Chronici textu scriptum, in  Cypro, idque Senece testimonio confirmare nituntur. Denique quidam suspicati sunt Tertullianum scripsisse Cea, hancque emendationem probari posse putant his Plinii uerbis, ex insula Cea amplius triginta millia passuum abrupta subito cum plurimis mortalium rapuit . Nonne autem huic coniecture roboris aliquid inde accedet, quod postea idem Plinius obseruat Cos, a Staphylo Ceam appellari ? Sed certius procul dubio id stabilietur, si probari possit Tertullianum ad Plinii respexisse libros.

At certe ad eum collineasse uidetur cum dixit: Memorat Plato maiorem Asie uel Africe terram Atlantico mari ereptam . Et alio rursus in libro: Plato memorat maiorem  Asiam aut Africam in Atlantico mari mersam . Scriptum siquidem ab eodem Plinio uidimus: In totum abstulit terras, primum omnium, ubi Atlanticum mare est, si Platoni credimus, immenso spatio . Citatus porro ab utroque Platonis locus in eius Timeo inuenitur , quemadmodum alibi obseruauimus . Ceterum etsi Tertullianus nichil unquam de Plinio hec scribendo cogitasset, non minus tamen inde confirmatur, quod ille alibi adhuc repetit in Atlantico mari adequatam Libyam aut Asiam.

Sed eum adhuc sequamur, nisi tot exemplis satis  iam probatum dixeris Christianos publicarum calamitatum caussam non fuisse, teque aliis adhuc probari non tedeat. Pergit autem ille, et ait: Mare Corinthium terre motus ebibit ; et in libro ad Nationes: Terre motu mare Corinthium ereptum est. Opinantur nonnulli eum ibi allusisse ad urbium Elices et Bure ruinam, de quibus rursum Plinius: Pontus abstulit Elicem et Buram in sinu Corinthio, quarum in alto uestigia apparent . Plura si uelis, consule Strabonem , Pausaniam , Senecam , ac missis aliis, Ouidium, qui canebat:

 Si queras Helicem et Buram, Acheidas urbes,
Inuenies sub aquis; et adhuc ostendere naute
Inclinata solent cum menibus oppida summis. 
At paulo antea ille non quidem de urbibus, sed de terris, quas Auctor noster nominauit, hosce fecit uersus:

uidi ego, quod fuerat quondam solidissima tellus,
Esse fretum, uidi factas ex equore terras;
Et procul a pelago conche iacuere marine,
Et uetus inuenta est in montibus anchora summis.
uidesis que in superiore dissertatione a nobis in Arnobium annotata sunt . Sed arguet aliquis hec ad Tertulliani propositum non sufficere, nisi ratione aliqua ostendatur mare Corinthium, sicut ille ait, motu terre ereptum, et epotum. At huic plene satisfaciet iam citatus a  nobis post Senecam Callisthenes, qui docet urbes terrasque ab exundantibus aquis posse facile absorberi, cum spiritus per occulta foramina illapsus, terram concutit . Tum etenim fit hiatus, quo omnia absumuntur. Quapropter idem Seneca rursus dixit: uasta concussio duas suppressit urbes Helicem et Burim. At Buris et Helice isthmi Peloponnesiaci, seu Corinthii, urbes erant, que aquis mergi non potuerunt, quin simili casu mare Corinthium absorptum fuerit. Non totum tamen absorptum est, sed duplex effecit mare de quo Ouidius:

Quique maris gemini distinet isthmus aquas. 
 Et Lucanus:

. . . . . Qualiter undas
Qui secat, et geminum graciles mare separat isthmos,
Nec patitur conferre fretum, si terra recedat
Ionicum Aegeo franget mare. . . . . 

Omnibus porro ea cognitu longe faciliora sunt, que Tertullianus subiunxit: uis undarum Lucaniam Italie abscissam, in Sicilie nomen relegauit . Paulo autem fusius alio in libro: Italie quondam latus, Adria Tyrrhenoque quassantibus, mediotenus interceptum, reliquias Siciliam facit, cum tota illa plaga discidii contentiosos equorum coitus angustis retorquens, nouum uitii mari induit, non exspuentis naufragia, sed deuorantis . Que quidem a compluribus geographis, petis aliisque memorie prodita sunt. Ouidius autem eodem, quem paulo ante citauimus, loco de Zancle una Sicilie urbe cantauit:

. . . Zancle quoque iuncta fuisse
Dicitur Italie, donec confinia pontus
Abstulit, et media tellurem reppulit unda. 

Laudatus etiam a nobis Lucanus eadem de tota Sicilia, nec semel quidem cecinit , quemadmodum uirgilius his uersibus:

Hec loca ui quondam et uasta conuulsa ruina,
Tantum eui longinqua ualet mutare uetustas,
Dissiluisse ferunt, cum protinus utraque tellus
Una foret, uenit medio ui pontus, et undis
Hesperium Siculo latus abscidit, aruaque et urbes,
 Littore deductas angusto interluit estu. 
Citatis autem his uersibus Seneca addidit: Sic hac inundatione, quam petarum maximi celebrant, ab Italia Sicilia reiecta est . uidesis Plinium , Statium , Silium Italicum, Cluuerium et alios.

Quid plura! Ante Saturnum aliosque omnes gentilium deos euenerat is, qui totum orbem, sicut ait Tertullianus, cataclysmus aboleuit, uel, ut Plato putauit, campestre solummodo . Breuius in libro ad Nationes: Totum orbem cataclysmus aboleuit ; sed uberius alio in libro: Adhuc maris conche, inquit,  et buccine peregrinantur in montibus, cupientes Platoni probare etiam ardua fluitasse . Nemo est autem, qui non intelligat illum ibi loqui de diluuio uniuersali, quod in sacro Geneseos libro describitur . Platonem uero ibi corripit, qui arbitratus est huius diluuii aquas ad summa non peruenisse montium cacumina, in que, uti ille somniauerat, pastores plurimi conuolantes, cum aliis non fecere naufragium . Falsam uero hanc opinionem inde Auctor noster refellit, quod in montibus inuente fuerint conche et buccine, siue buccina, ut ait Plinius, qui ibidem obseruat hoc minus esse concharum genus, in buccini seu tube similitudinem . At paulo antea Ouidium citauimus, qui conchas et anchoram in summis montibus inuentas fuisse testificatur. Atqui generalis illius diluuii tempore nondum erant Saturnus aliique dii ab ethnicis deinceps conficti, uti plane demonstrant urbes ab iis condite, aut in quibus nati et mortui, uel sicuti in libro ad Nationes, nati, morati et sepulti sunt . De his porro, ac de deorum et idololatrie origine, in superioribus dissertationibus disputauimus, et adhuc aliqua inferius dicentur.



ARTICULUS III. De cladibus, que ante christiane religionis primordia excitate sunt igne celesti, et hominum armis: de Sodoma et Gomorrha exustis, atque illorum terra, que conantur poma, ac deinde contacta cinerescunt; de uolsiniis, Pompeiis, seu Tarpeiis igne absumptis; de clade Cannensi post quam Annibal Romanorum cedes raptorum annulorum modio mensus est, ac de Capitolio a Senonibus occupato.


Ad alias clades igne celesti, et hominum armis excitatas uenit Tertullianus, ac Sodoma, inquit, et Gomorrha igneus imber exussit , antequam Isrelite ex Aegypto migrassent in Palestinam, ac proinde longe pluribus seculis, prius quam Christiani, ex illis orti, uenissent in mundum. Utriusque autem huius urbis ruina certissimo sacre Scripture testimonio comprobatur  . Sed quamuis illud nobis deesset, cladis illius indicium haud dubium ipsa etiam daret, que uti Tertullianus loqui amat: Olet adhuc incendio terra; et si qua illic arborum poma conantur oculis tenus, ceterum contacta cinerescunt . Ita quidem in manuscriptis nostris codicibus et aliis. Male uero in quibusdam, oriuntur et cernuntur. Nam ellipsis est, et ibi subaudiendum maturescere conantur. Alio autem in libro: Impietas inquit, ignium meruit imbres. Hactenus Sodoma, et nulla Gomorrha, et cinis omnia, et propinquitas maris, iuxta cum solo mortem uiuit . uerumenimuero narrat Iosephus ibi adhuc uideri reliquias ignis diuini, et quinque oppidorum imagines cineresque renascentes ex fructibus, qui  tametsi edulibus similes, manibus tamen attacti, in fumum et cinerem dissoluuntur . Quin etiam Augustinus asserit illud gentilium scriptorum auctoritate corroborari . Si quis uero aliquem sibi citari uelit, cito quidem dabimus Cornelium Tacitum, cuius hec sunt uerba: Haud procul inde, a Mortuo scilicet mari, campi quos ferunt olim uberes, magnisque urbibus habitatos, fulminum iactu arsisse, et manere uestigia, terramque specie torridam uim frugiferam perdidisse, nam cuncta sponte edita, aut manu sata, siue herba tenus, aut flore, seu solitam in speciem adoleuere, atra et inania uelut in cinerem uanescunt . Sed ethnicus homo, et sacre  Scripture ignarus, hanc fructuum immaturitatem oriri suspicatur ex lacus halitu, quo superfusus terre spiritus, primum corrumpitur, terramque deinde corrumpit. Nec minus errauit Solinus, qui similiter hunc diuine uindicte effectum soli tribuit celesti, quo terram hanc tactam fuisse sic enarrat: Longo ab Hierosolymis recessu, tristis sinus panditur, quem de celo tactum testatur humus nigra, et in cinerem soluta. Duo ibi oppida Sodomum nominatum, alterum Gomorrhum, apud que pomum quod gignitur, habeat licet speciem maturitatis, mandi tamen non potest, fuliginem intrinsecus fauillaciam ambitio tantum extime cutis cohibet, que, uel leui pressa tactu, fumum exhalat et fatiscit in uagum puluerem .

 Postea uero Tertullianus: Sed nec Tuscia, inquit, iam tunc atque Campania de Christianis querebatur, cum uulsinios de celo, Pompeios de suo monte perfudit ignis . Rursus autem alio in libro: Ex huiusmodi nubilo, et Tuscia uulsinios pristinos deusta, quo magis de montibus suis Campania speret, erepta Pompeios . Sed hec difficultate sua non carent. Nam in libro ad Nationes legimus: uulsinios de celo, Tarpeios de suo monte perfudit ignis . Qui enim ibi Tarpeii, hi in aliis duobus libris Pompeii uocantur; tametsi Tertullianus uideatur de iisdem populis facere sermonem. At Pompeii non parum distabant a Tarpeiis, qui Tarpeium ex septem Rome montibus unum  incolebant. De hoc autem monte canit uirgilius:

Hinc ad Tarpeiam sedem et Capitolia ducit,
Aurea nunc, olim syluestribus horrida dumis. 
Et rursum postea:

In summo custos Tarpeie Manlius arcis
Stabat pro templo, et Capitolia celsa tenebat. 

Ouidium  aliosque in re satis nota citare nichil necesse est.

Pompeii uero oppidum erat in ora Campanie: Haud procul, inquit Plinius, adspectante monte uesuuio, alluente uero Sarno amne . Plinio suffragatur hisce uerbis  Pomponius Mela: uesuuii montis adspectus Pompeii, Neapolis, Puteoli . Eadem etiam tradunt Strabo  aliique geographi. Seneca autem non solum huius urbis situm, sed illius quoque ruinam sic descripsit: Pompeios celebrem Campanie urbem, in quam ab altera parte Surentinum Sabinianumque littus, ab altera Herculanense conueniunt, mareque ex aperto conductum cingit, desedisse terre motu, uexatis quecumque adiacebant regionibus, audiuimus, et quidem diebus hybernis nonis februarii motus hic, Regulo et uirginio consulibus . Paucioribus tandem uerbis Cornelius Tacitus, ubi de Nerone imperatore: Motu terre celebre Campanie oppidum Pompeii magna ex  parte proruit . uerum hec non plane conducunt ad Tertulliani propositum, qui huius urbis excidium non terre motu, sed igne; nec regnante Nerone, sed ante Christi tempora contigisse asserit. Quapropter si quis illum non de hoc Pompeiorum oppido, sed de Tarpeia arce, celesti igne euersa, locutum esse demonstrauerit, non multum quidem reclamabimus. Sed obserua, queso, Pompeiorum urbem in altero, quam uesuuio monte fuisse positam. Atqui si erumpentibus ex illo uesuuio monte flammis, ante diuulgatam christianam religionem aliquando exusta est, nonne hoc tanquam extraordinarium factum a Tertulliano nostro notari potuit?

 Minor porro difficultas est de uulsiniis, siue uolsiniis, quos alibi  uti infra dicemus 
Oppidum autem illorum a Strabone appellatur quod, sicut ait Tertullianus, igne perfusum his Plinius totidemque uerbis memorat: uolsinii oppidum Tuscorum nobilissimum concrematum est fulmine. . Tacet tamen ibi quo tempore id contigerit: sed persuasum plerique omnes habent utrumque de eodem intelligendum incendio, quod ante ortos christianos contigit.

 Instat adhuc Tertullianus, alioque notissimo omnibus exemplo ethnicos sic urget: Nemo adhuc Rome Deum uerum adorabat, cum Annibal apud Cannas per Romanos annulos cedes suas modio metiebatur . Eccui enim ignota est Cannensis pugna, post quam uictor Annibal, uti narrat Liuius, effundi in uestibulo curie iussit annulos aureos, qui tantus aceruus fuit, ut metientibus dimidium super tres modios explesse sint quidam auctores. Fama tenuit, que propior uero est, haud plus fuisse modio . Sed etsi unum tantummodo modium fuisset, id haud dubie sufficit, ut hos annulos, sicut ait Auctor noster, modio metirentur. Plinius tamen scribit trimodia annulorum ab Annibale missa Carthaginem , totidemque Augustinus .

At hic tacere omnino non possumus in Rigaltii editione contra codicum nostrorum, et antiquorum editorum auctoritatem in Tertulliani textu omissum per, et scriptum cede sua. Qua autem ratione, penitus ille siluit. Quam enim habere poterat? Nonne satis ibi deprehenditur Tertulliani stylus, et hic eius seusus: Annibal post uictoriam numerum Romanorum in prelio occisorum singulatim non recensuit, sed modio per eorum annulos metiebatur? Quapropter iam laudatus a nobis Augustinus: Tres modios annulorum aureorum, inquit, Carthaginem misit, quo intelligerent tantum in illo prelio dignitatem cecidisse romanam, ut facilius eam caperet mensura, quam numerus: atque  hinc strages turbe cetere tanto utique numerosioris, quanto infimioris, uidelicet hominum, que sine annulis iacebat, coniicienda potius, quam numeranda putaretur . Sed te non pigeat hunc Augustini adire librum, ubi ex hac et aliis cladibus in ethnicos, quemadmodum Auctor noster, argumentatur.

Antiquior sane, sed non minus celebris notaque omnibus fuit alia Romanorum clades, cum Capitolium, ut rursum Tertullianus scribit, Senones occupauerunt , siue ut in codicibus nostris legimus occupauerant. Sed quid sibi, inquies, uult cum dixit, occupauerunt? Nonne Liuius , Augustinus , atque alii, certe quam plurimi, constanter asserunt neutiquam expugnatum a Senonibus Capitolium, sed Romam tantum ab eis captam? Nihil certe uerius. Quamobrem uerbum occupauerant, ibi accipitur pro tenuerant obsessum. Atqui tunc Saturnus aliique gentilium dii, uti ait Tertullianus, ab omnibus tam obsidentibus, quam obsessis colebantur. Christiani igitur, qui tunc non erant, neque huius calamitatis, neque aliarum quas hactenus retulimus, auctores esse potuerunt.



ARTICULUS Iu. Quam perspicue Tertullianus ostendat publicarum calamitatum auctores non esse Christianos, qui iis imminentibus, ueri Dei misericordiam duris penitentie laboribus implorabant; sed gentiles, qui ebriosi, balneis, cauponis, lupanaribus operantibus, aquilicia Ioui immolabant, nudipedalia denuntiabant populo, et nubila de laquearibus exspectabant.


Ethnicis inquirentibus qui, nisi Christiani, deorum hostes infensissimi, publicarum cladium caussa esse poterant, respondet Tertullianus eam in ipsosmet tantum gentiles esse refundendam . Etenim: Semper humana, inquit, gens male de Deo, uero et unico, meruit, duplicem ob rationem. Ac primo quidem, ut inofficiosa eius, quem cum intelligeret ex parte, non requisiuit , id est, cum solo lumine naturali ex parte saltem cognouisset illum reuera existere, nec alium esse posse Deum, non curauit amplius inuestigare quis ille esset, nec proinde  debita illi officia, honoresque debitos persoluere.

Secundo, eadem gens humana alios deos sibi insuper commentata est, quos coleret. Non amplius itaque querendo magistrum innocentie  et scelerum uindicem, eo derelicto, in idololatriam et omne flagitiorum genus sese precipitem dedit. Deum ergo ethnici, quem recognoscendo, ac sicut par erat colendo, propitium habere poterant, sua ob crimina iratum experti sunt. Non Christiani igitur, qui Deum uerum cultu debito et piis operibus semper coluere, publicarum calamitatum caussa erant, sed ingrata ipsorummet ethnicorum gens, que illum adspernata est, et idololatria, aliisque sceleribus grauissime offendit. Totam autem hanc argumentationem his corroborat, que, orta clade aliqua aut imminente, ab utrisque  christianis et gentilibus agebantur. Cum enim ab imbribus, inquit, estiua hyberna suspendunt fecundos, ut paulo antea diximus , ac desideratos maxime imbres; et annus in cura est, siue de illius timetur sterilitate, aut sicut alibi ipse loquitur, cum stupet celum, et aret annus , tum christiani ieiuniis aliisque durissimis penitentie laboribus, de quibus supra egimus , infinitam Dei misericordiam grata ui exorabant. Quo quidem factum est, quemadmodum ille iure merito animaduertit , ut ab eo tempore, quo christiani uite sanctimonia et hisce piis operibus iniquitates seculi temperauere, multo  leuiora fuerint incommoda, quibus solebant homines antea affligi ac uexari.

Contra uero ethnici, impendente aliqua uel exorta calamitate magis formidanda, Deum uerum comessationibus, ebrietate, stupris, adulteriis, et impia falsorum deorum inuocatione irritabant. Tum enim quotidie pasti, uti Tertullianus eos allocutus ait, statimque pransuri, balneis, et cauponis, et lupanaribus operantibus, aquilicia Ioui immolatis . Et hec quidem sunt totidem eius uerba in nostris manuscriptis libris, nisi quod in eis scriptum est, cauponiis, quo nomine Iustinus historicus utitur, sed addidit artibus . Eadem legimus in antiquis eiusdem Apologetici editionibus, nisi quod scriptum est, cauponis operati, sed in aliis melius operantibus, hoc est,  operam suam subministrantibus. uerum Rigaltius nullo codice citato, ac propria procul dubio auctoritate penitus deleuit priora hec uerba, quotidie pasti, statimque pransuri. Itane ergo editori licet auctoris sui textum, nulla ratione allata, corrigere, uel potius corrumpere? Tertullianus enim christianos opponit ethnicis, ostenditque quam diuerso utrique modo ingruentem publicam calamitatem a se deprecarentur. Tum uero christiani, inquit, sacco et cinere sorditati, nullum totis diebus capiebant cibum. Ethnici e contrario non exspectata hora prandii, cibos antea pregustabant, mox lautius in cauponis pransuri. Postea balnearum recreabantur uoluptate, atque in omni stupro sese in lupanaribus uolutabant.

Alio preterea idololatrie crimine uerum irritabant  Deum. Nam, eo repudiato, immolabant aquilicia Ioui. Aquilicium autem siue aquelicium, teste Festo, dicitur, cum aqua pluuialis remediis quibusdam elicitur, ut quondam, si creditur, manali lapide in Urbem ducto . Quis uero sit manalis ille lapis, si queras, tibi idem Festus respondebit: Manalem lapidem uocabant petram quamdam, que erat extra portam Capenam iuxta edem Martis, quam cum propter nimiam siccitatem in Urbem protraherent, insequebatur pluuia statim, eumque quod aquas manaret, manalem lapidem dixere . Siccitatis itaque tempore hunc lapidem ex Martis ede protrahentes, sacra faciebant Ioui, haud dubie Pluuio, siue Pluuiali, qui a Pausania , ab aliis  appellatur. Unde Tibullus de Aegypto hec canebat:

Te propter nullos tellus tua postulat imbres,
   Arida nec Pluuio supplicat herba Ioui. 
Ad hec uero, ethnici illo siccitatis tempore, nudipedalia populo denuntiabant. Mos enim illis fuit quibusdam diebus festis aut solemnibus templa nudis pedibus adire. Ouidius enim uestalia hisce uersibus celebrat:

Forte reuertebar festis uestalibus, illa
   Qua noua romano nunc uia iuncta foro est.
Huc pede matronam nudo descendere uidi.
   Obstupui tacitus, sustinuique gradum. 
Postea uero quam mortuum Augusti imperatoris corpus  solemni pompa crematum est: Reliquias, uti narrat Suetonius, legerunt primores equestris ordinis tunicati, et discincti, pedibusque nudis, ac in mausoleo condiderunt . Quidam insuper opinati sunt ad hunc ritum spectasse Iuuenalem, ubi de gallis Matris deum sacerdotibus hec cecinit:

. . . . . Inde superbi
Totum regis agrum, nuda ac tremebunda cruentis
Erumpet genibus. . . . . 
Simili quoque modo Seneca scripto tradidit: Cum sistrum aliquis concutiens ex imperio mentitur, cum aliquis secandi lacertos suos artifex brachia atque humeros suspensa manu cruentat, cum aliqua genibus per uiam repens ululat . Sed hic, sicut Iuuenalis, de iis potius disserit, qui genibus nixi gradiebantur, quam qui pedibus nudis ibant in templum, ubi deos suos precarentur. Magis igitur ad Tertulliani propositum citata Ouidii uerba conducunt.

Nudis itaque pedibus incedentes ethnici, ueniebant in Capitolium, ait Tertullianus, id est, templum Iouis Capitolini, ibique querebant celum pluuium, ac nebula fecundis imbribus grauida exspectabant de laquearibus illius nimirum templi, in quo summum Iouem suum habitare perperam arbitrabantur.

Quamuis autem ibi Auctor noster dixerit hoc ipso calamitoso tempore nullum ab illis pretermissum intemperantie libidinisque crimen; alio nichilominus  in libro testificatur quosdam non solum pedibus nudis, uerum positis etiam dignitatum insignibus, quamdam pre se tulisse penitentie speciem. Nam alio in libro: Cum stupet, inquit, celum, et aret annus, nudipedalia denuntiantur, magistratus purpuras ponunt, fasces retro auertunt, precem indigitant, hostiam instaurant .

uerum his idololatrie operibus nichil plane nec a diis suis, qui nulli erant, nec a uero et omnipotente Deo, qui solus omnium bonorum largitor est, impetrare unquam poterant. Quis autem iam non intelligit quam uera certaque sit Tertulliani nostri, eosdem gentiles alloquentis, conclusio: uos igitur importuni rebus humanis, uos rei publicorum incommodorum uos malorum illices semper, apud quos Deus spernitur,  statue adorantur . In quibusdam editionibus: ilices semper. Summa enim uero impietate falsos deos, statuasque adoratis, ac uerum repudiatis Deum, qui impios et sceleratos homines publicis calamitatibus merito castigat. Ipsimet ergo ethnici publicarum calamitatum reuera auctores erant, minime uero christiani qui uerum Deum adorantes, poterant utique ab eo postulata obtinere.



ARTICULUS u. Examinantur allate a Tertulliano rationes, ob quas Deus patitur Christianos publicis calamitatibus affligi, et cur ee pro ethnicis uatere non possint.

Grauissimo tot tantorumque argumentorum pondere  obruti gentiles, mira pertinacia cedere nunquam uolebant; sed intorta a Christianis tela in ipsos retorquere quoquo modo conabantur. Si Christiani, inquiebant, publicarum cladium non sunt reuera auctores, cur illorum Deus, si omnipotens sit et iustus, adeo tranquille patitur eos iisdem calamitatibus, ac ceteros homines noxios ac sceleratos, uexari, ledi et opprimi? Respondet Tertullianus hoc telum retorqueri plumbea plane et hebeti cecutientium hominum manu, qui eternas summi Dei dispositiones omnino ignorabant . Nam hic supremo post mundi finem iudicio bonos discernet a malis, hosque pro merito sempiternis aut suppliciis aut premiis afficiet. Interim uero uoluit omnibus communia esse huius uite commoda et incommoda:  ut pari, inquit, consortio omnes experirentur , aut lenitatem eius aut seueritatem, illamque diligerent, et hanc metuerent. Publice igitur calamitates Christianis erant in admonitionem officii, ethnicis uero in scelerum castigationem. Nec urgere hi poterant id ab ipsis christianis perperam fictum. Nam hec, pergit ille, ita didicimus apud ipsum Deum , hoc est, in sacris ueteris et Noui Testamenti libris , quorum summam, ut superius uidimus , demonstrauerat auctoritatem.

Secundo respondet Christianos nullis rebus aduersis in hoc mundo afflictari, sed potius letari ; quandoquidem nichil gratius cariusque habebant, quam de hoc mundo exire, ut citius eternam  illam consequerentur felicitatem, quam certissimis ac diuinis oraculis sibi nec aliis promissam fuisse certo certius nouerant. Ethnici uero nequibant simili modo huius argumenti, quod in eos solos ualebat, uim unquam infirmare. Nam si illorum dii mundum propter Christianos, hostes suos, publicis premebant calamitatibus, non sine ingrati animi uitio patiebantur illos cultores suos iisdem cladibus inuolui: Quos, ut recte ait Tertullianus, separare debebant a meritis Christianorum . Postquam uero expositas a nobis in eorumdem Christianorum gratiam rationes protulit, ethnicos his affatur uerbis: Si uero ab eis, quos colitis, omnia uobis mala eueniunt nostri caussa, quid colere perseueratis tam ingratos, tam iniustos, qui magis uos in dolorem  Christianorum  adiuuare et asserere debuerunt, quos separare deberent a meritis Christianorum . uides hec posteriora uerba bis repeti, que idcirco Rigaltius tanquam prepostere addita, in sua editione contra codicum omnium, siue editorum, siue manuscriptorum fidem, penitus abstulit. uerum quid, amabo te, prohibuit quominus Tertullianus aduersus ethnicos disputando, eadem uerba, quibus thesim suam proposuit, post allatas ad eam probandam rationes iterum repeteret?

At hec, inquiet aliquis, tanti non sunt momenti, quanti scire interest unde ille conficere potuerit deos gentilium, si quis in eis grati et equi animi sensus fuisset, debuisse illos, in publicis calamitatibus secernere  a Christianis. Sed id inde ab eo recte colligitur, quia ethnicis nulla plane certa ratio suppetebat, qua sperare possent fore, ut postquam ex hac uita excessissent, eternam a diis suis, qui nulli erant, acciperent uirtutum suarum mercedem. Christiani uero illam, ut diximus, ab omnipotente Deo suo certissime exspectabant. Non debebant igitur ethnici hos deos colere, si persuasum habebant se ab illis ob Christianos publicis calamitatibus uexari. Si enim cultoribus suis, qui aliorum caussa publicas calamitates in hac uita perpessi sunt, nichil post mortem conferre possint, ingrati prorsus et iniusti sunt, aut certe infirmi, ac proinde diuinitatis prorsus expertes. Tertullianus itaque recte concludit horum deorum cultores, minime uero Christianos, publicarum calamitatum  esse auctores. Palam uero nos alibi fecimus  quomodo hec criminatio tam sepe, quam insulse ab ethnicis repetita, ab Arnobio confutata fuerit, ac quomodo Minutius Felix et Lactantius demonstrent imbecilla plane et futilia esse illorum argumenta, qui inde diuinam prouidentiam labefactare conati sunt . Sed iam ad ultimum eorumdem gentilium, contra christiane religionis ueritatem, argumentum accedamus.



CAPUT XXIu. Quam absurde ethnici conquerebantur Christianos reipublice esse inutiles, atque idcirco exterminandos.



ARTICULUS PRIMUS. Quomodo Tertullianus probauerit Christianos non fuisse brachmanas, nec Indorum gymnosophistas, nec syluicolas, sed reipublice plurimum utiles.


Ethnici, nullum non mouentes in Christianos lapidem, adhuc obiectabant illos reipublice prorsus esse inutiles, eoque solo nomine penitus exterminandos. Sed hi, inquit Tertullianus, neque brachmane, aut Indorum gymnosophiste, syluicole, et exsules uite sunt . Sed quinam, inquiet fortasse aliquis, erant illi brachmane et gymnosophiste? Numquid iidem, aut diuersi a se inuicem populi fuerunt? Nam Apollonius Tyaneus et Damides, à Philostrato citati , asseuerant  brachmanes Indie incolas fuisse, eosque, uti alibi dixit,  seu gymnosophistas collem habitantes parum a Nili ripis distantem. Ab Hieronymo autem alicubi, Indorum brachmane, et Aegyptiorum gymnosophiste , alibi uero, et ab illo, et aliis, quos alia in dissertatione citauimus, gymnosophiste Indie appellantur . At ibidem insuper annotauimus duplex saltem fuisse illorum genus. Si quis porro probauerit illos non solum in India, sed Aegypto etiam suas posuisse sedes, is facile Tertullianum aliosque a Philostrato laudatos inter se conciliabit. Ceterum illi, sicuti et  brachmanes, ab aliis hominibus seiuncti, durissimam consectabantur uiuendi, et a cibis abstinendi rationem, a nobis loco iam citato explicatam.

Sed longe dissimilis, ut recte Tertullianus noster asseuerat, erat abstinentia Christianorum, qui cibos sibi a Deo datos cum gratiarum actione sumebant, sed seruatis semper temperantie legibus. Neque enim ullum fructum, inquit ille, operum Dei repudiamus; plane temperamus, ne ultra modum, aut perperam utamur . Neque etiam iidem Christiani erant syluarum incole, ac ueluti brachmanes et gymnosophiste, exsules uite communis , et a ceterorum hominum consortio plane separati. In oppidis siquidem et urbibus cum ethnicis, sicut iam diximus, commisti habitabant, ac communes cum  illis ubique miscebant operas, in foro, macello, nundinis, agris, balneis, tabernis , non quidem uinariis, sed edificiis, que, ut ait Festus , ex tabulis constructa, usui, teste Nonio, erant populari . Artes etiam suas exercebant in officinis cuilibet patentibus, ac commorabantur in stabulis . seu diuersoriis et hospitiis, ubi hospites et peregrinos excipiebant, seu potius habitationibus, et priuatis quorumdam, ueluti agricolarum, domibus, de quibus ita canit uirgilius:

Ardua tecta petit stabuli et de culmine summo
Pastorale canit signum. 
Atque ita Christiani, ait Auctor noster, cohabitabant  hoc seculum, siue, sicut in manuscriptis nostris legitur, in hoc seculo.

Quamobrem gentiles ipsos sic urget: Nauigamus et nos uobiscum, et uobiscum  militamus, et rusticamur, et mercamur, proinde miscemus artes, operas nostras  publicamus usui uestro, atque ita mutuis operibus nos inuicem adiuuamus. Atqui ea omnia eo maiorem toti reipublice afferebant utilitatem, quo maior tunc, sicut antea uidimus, erat eorumdem Christianorum numerus. Nihil ergo a ueritate magis alienum excogitari potuit, quam Christianos publicis rebus esse inutiles.



ARTICULUS II. Nullum reipublice damnum inferri a Christianis, qui ethnicorum ceremonias non frequentabant, nec saturnalibus lauabant diluculo, sed hora debita, nec liberalibus discumbebant in publico, sicut bestiariis supremum cenantibus mos est.


Quantumuis clare et certo Tertullianus demonstrauerit Christianos rebus publicis maxime esse utilitati; gentiles tamen contra reclamare non uerebantur illos reipublice ideo non esse fructuosos, quia omnes ipsorum ceremonias, sacratioresque religionis actus adspernati, iis interesse plane penitusque recusabant. Sed hoc Tertullianus concesso, prorsus negat eosdem Christianos nulli idcirco reipublice esse usui et emolumento.  Quemlibet itaque gentilem sic compellat: Si ceremonias tuas non frequento, attamen et illa die homo sum , qui quidem, ut mox dictum est, una cum ethnicis uiuendo, measque commiscendo artes, tibi aliisque plurima, que ad tuam ac ceterorum hominum uitam et societatem necessaria sunt, ita suppedito, ut maximum ex operibus meis fructum unusquisque percipiat.

Nemo est autem, qui non fateatur hoc cuneo funditus euerti insulsam omnino gentilium accusationem. uerumtamen Tertullianus ultra, quam satis sit, manifestum pluribus exemplis cuilibet facit, a Christianis, etiamsi gentilium mysteriis non affuerint, aut nichil inde detrimenti rebus importari publicis, aut si quod importatum, aliunde illud ab iis affatim resarcitum  fuisse.

Sed illum, si lubet, a saturnalibus ethnicorum festis incipientem audiamus: Non lauor, inquit, diluculo saturnalibus, ne et noctem et diem perdam , Atque ita quidem hec uerba in nostris exemplaribus manuscriptis et editis antiquioribus exhibentur. uerum Rigaltius reiecit aduerbium diluculo, et scribi iussit, Lauor sub noctem: sed meras nugas, genuino Auctoris nostri textui  mentique repugnantes, nobis uendit. Ab omnibus autem, ut facilius id dignosci queat, obseruandum est saturnalia festa, ut ipse alibi et uarro  ac Festus  testificantur, instituta fuisse in Saturni, agrorum, sicuti opinabantur, presidis, honorem.  Liuius uero illorum originem, et statutum eorum celebrandorum diem his pandit uerbis: Decembri iam mense ad edem Saturni Rome immolatum est, lectisterniumque imperatum, et eum lectum senatores strauerunt, et conuiuium publicum, ac per Urbem Saturnalia diem ac noctem clamatum, populusque eum diem festum habere ac seruare in perpetuum iussus . Sed Macrobius , ac postea Lipsius  disputarunt utrum hec uno duntaxat, an septem, ut probabilius putant, continuis diebus agerentur. Tum autem, teste Luciano , non licebat serium aliquod priuatum aut publicum negotium transigi, sed potare, inebriari, uociferari, ludere, certare tesseris, nudos  canere, saltare lasciuo corporis motu, sese uultu fuligine oblito in aquam aliquando dare, ac famulos adhibere in conuiuium, quemadmodum Accius his a Macrobio transcriptis uersibus cecinit:

Maxima pars Graium Saturno, et maxime Athene,
Conficiunt sacra, que Cronia iterantur ab illis;
Cumque diem celebrant, per agros, urbesque fere omnes
Exercent epulis leti, famulosque procurant
Quisque suos, nostrisque itidem et mos traditus illinc
Iste, ut cum dominis famuli tum epulentur ibidem. 

Non mirum itaque si Christiani hos nefarios idololatrie, lasciuie, ebrietatis, aliosque, quos ex citatis superius scriptoribus recensuimus, detestandos actus improbauerint, noluerintque noctem et diem  perdere, tam impia festa celebrando. Quamobrem non lauo, inquit Tertullianus, diluculo saturnalibus , ut ad illa agenda me preparem. Quis enim nesciat morem ethnicorum fuisse se ante conuiuium lauandi? Sed Christiani fas sibi esse non credebant sese ad illa nefanda conuiuia et mysteria agenda diluculo, cum hyems seuiebat, in tempestiuo balneo preparare.

Nullum tamen rebus publicis detrimentum idcirco importabant. Etenim lauo, ait Auctor noster, honesta hora et salubri. Rigaltius uero scribi maluit debita, quam honesta hora: sed contra codicum omnium reclamationem. Nonne autem Auctor noster dicere potuit Christianos non respuisse balneas, sed lauatum abiisse hora honesta et salubri, qua uidelicet cum  honestate et salubritate omnes se lauare consueuerant. Hec autem hyeme, ut ait Piinius, erat nona hora, estate octaua , aut ut alii obseruant, a meridie ad uesperam. Horatius autem canebat:

Ast ubi me fessum sol acrior ire lauatum
Admonuit, fugio rabiosi tempora signi. 
Nonne ergo Tertullianus designare uidetur meridianam horam, que mense decembri, quo saturnalia agebantur, honesta et salubris erat; ut mihi, inquit, calorem, et sanguinem seruet. Non his igitur frigidis, pergit ille, impiorum saturnaliorum diebus lauo diluculo, quando quidem rigere et pallere post lauacrum mortuus possum. Quibus ille uerbis alludit procul dubio  ad alium antiquum morem mortua hominum corpora lauandi, ac forte ad hec uirgilii de Miseni funere carmina:

Pars calidos latices et ahena undantia flammis
Expediunt, corpusque lauant frigentis et ungunt. 
Seruius uero in suis ad hec carmina animaduersionibus citat illud ab Ennio compositum:

Tarquinii corpus bona femina lauit, et unxit. 
Dicit itaque Tertullianus posse quidem post mortem eo lauacro rigere et pallere, nolle autem dum uiueret, illud preuertere intempestiuo hyemali balneo, quo saturnalia inchoabantur. Quamuis autem hec ratio sit mere naturalis, eo tamen acrius ethnicos pungebat,  quo absurdius obiiciebant Christianos ideo reipublice esse inutiles; quia hoc balneum, atque impias ceremonias, illud subsequentes, meriti-simo iure fugiebant et exsecrabantur.

Ad liberalia deinde, siue ad dies ludosque Libero, siue Baccho, dicatos, sic transit: Non in publico liberalibus discumbo . Rationem ab eo si postules, alio in libro eam his uerbis datam uidebis: Cum promiscue ludi Liberalia uocarentur, honorem Liberi patris manifeste sonabant. Libero enim a rusticis primo fiebant, ob beneficium quod ei adscribunt, demonstrata gratia uini . Qua de re non semel quidem disseruimus. Quoniam ergo hec festa  in falsi dei honorem, non sine idololatrie aliisque ac potissimum crapule et ebrietatis criminibus, celebrabantur, summo Christianis erant horrori. Addidit Auctor noster: Non in publico liberalibus discumbo, quod bestiariis supremum cenantibus mos est . Sic autem legimus in manuscripto Puteano, et primo Colbertino; sed in Harleano et Colbertino secundo, supremam. At Iunius scriptum suspicatur, sub primam; quia bestiarii, de quibus antea egimus, meridie, inquit, certabant. Bulengerus uero hanc coniecturam non sine risu ideo explodit , quia bestiarii non solum meridie pugnabant, sed tempore etiam matutino. Quid enim his Suetonii de Claudio imperatore uerbis clarius: Bestiariis meridianisque  adeo delectabatur, ut etiam prima luce ad spectaculum descenderet, et meridie dimisso populo, persederet . Seneca uero: Mane leonibus et ursis homines, meridie spectatoribus suis obiiciuntur . uisne et alia non minus perspicua illius uerba? En hec ipsa sunt: Casu in meridianum spectaculum incidi, lusus exspectans . . . . Mane leonibus, et ursis homines, meridie spectatoribus suis obiiciuntur. Inter fectores ab interfecturis iubentur, obiici, et uictorem in aliam detinent mortem . Rursus alibi: Nuper in ludo bestiariorum unus e Germanis cum ad matutina spectacula pararetur, secessit . Denique illa nec semel quidem uocat matutina arene spectacula . Nec difficile foret huc plura alia congerere: sed quia hec sufficiunt, nichil aliud addemus, nisi hoc Martialis carmen:

In matutina nuper spectatus arena
Mucius. 
Nihil ergo mutandum in textu Tertulliani, qui scite supremam, siue ultimam appellat bestiariorum cenam; quia postridie cum aliis gladiatoriis aut bestiis pugnaturi, necem potius, quam uictoriam sperare debebant. Etenim pugnantium, sicuti monet iam laudatus Seneca, exitus mors est . Si qui enimuero inde incolumes euadebant, hoc tamen sperare non ausi, supremam cenam pridie se carpere arbitrabantur. Ab auctore porro Actorum  SS. Perpetue et Felicitatis discimus hanc cenam liberam uocitari, haud dubie quia lautissima erat, ac gladiatores cibis ad libitum appositis sese ingurgitabant.

Christiani ergo publicas illas cenas merito repudiabant; utpote que in Bacchi honorem, ac intemperanter dabantur. Nullum tamen damnum rebus publicis inde accedebat. Nam ubi ubi, sic Tertullianus quemlibet ethnicum alloquitur, de copiis tuis ceno, id est, cibis, quos a tuis gentilibus in quocumque publico loco, falsis diis non consecrato, emere consueui.



ARTICULUS III. Quam insulse ethnici obiicerent Christianos ideo reipublice fructuosos non esse, quia coronas non emebant, ad spectacula non conueniebant, thura non mercabantur, tametsi plura ac cariora, a Sabeis empta, in mortuorum sepulturam insumerent, quam gentiles ad deos suos fumigandos.


Frequens procul dubio erat Tertulliani tempore coronarum usus: quandoquidem ethnici de illo a Christianis reiecto, tanquam magno reipublice damno, querimoniam singularem habebant. uerum cuilibet ethnico sic ille respondet: Non emo capiti coronam; sed quid tua interest? Quodnam enim inde rebus publicis detrimentum? Nullum plane. Emptis siquidem floribus utor, inquit ille, sed iis, ut puto, gratius liberis, et solutis, et undique uagis , nec compactis in coronam. Nullus quippe  capillis, sed naribus tantum odor florum percipitur. Nos uero hec fusius prosecuti sumus in alia dissertatione, ubi preterea ostendimus ideo huiuscemodi coronarum usum a Christianis reiectum; quia suam ab idololatria traxerat originem .

Urgebant ethnici Christianos magno reipublice malo publicis spectaculis non interfuisse . Grande scilicet malum erat ea fugere, que Tertullianus alio in libro orta esse probat de reatu generali idololatrie genitricis sue . Aliis autem in dissertationibus annotauimus hec spectacula non solo idololatrie, sed pluribus aliis adhuc coinquinata fuisse criminibus, que Christiani non secus ac pestem publicam  iure merito fugiebant. Que ergo inde boni publici iactura? Magna quidem, inquiebant gentiles. In longum enimuero tempus spectacula illa producebantur, atque idcirco spectatores in amphitheatri aditu plura eduliorum emebant genera, quibus possent interdum refici. Christiani itaque nullos plane faciebant huiusmodi sumptus.

Sed si nichil, inquit Tertullianus, ibi mercamur, Que tamen apud illos cetus uenditantur, si desiderauero, libentius de propriïs locis sumam . Quedam antique editiones, sumo: alie quedam recentiores, sumentur. Melius in nostris codicibus et ceteris editionibus, sumam. Nihil ergo de bono publico deperditum, si  Christiani aliis licitis sibi in locis ea emebant, que apud ethnicorum illicitos cetus uenditabantur.

Nihil etiam, quidquid adhuc iidem caussarentur, reipublice deperit, si thura, inquit Tertullianus, non emimus , que ethnici falsis diis adolebant. Nam id nobis omnino uetitum erat, thurisque pretium minus erat, quam ethnici de hoc detrimento conqueri unquam debuerint. Etenim Arabie, pergit ille, potiori iure queruntur. uerum si que sit Arabum de cariore suo thure non uendito querimonia, scient, ait, siue pro nobis respondebunt: Sabei pluris et carioris suas merces christianis sepeliendis profligari, quam diis fumigandis . De Sabeo autem thure uirgilius:

 India mittit ebur, molles sua thura Sabei. 
Et alio in libro de uenere:

. . . Ubi templum illi, centumque sabeo
Thure calent are. 
Quos quidem in uersus hec a Seruio notantur: Sabei populi sunt iuxta Syriam et Arabiam, dicti Sabei , quod apud eos thus nascitur, quo deos placamus.

Neque porro Tertullianus huius tantum sabei thuris, de quo plura Plinius memorat , sermonem fecit, sed de aliis, uti ex mox dicendis patebit, etiam illorum mercibus, seu aromatibus. Tanta enimuero in eorum regione  erat horum abundantia, ut iis, sicuti Strabo narrat , pro sarmentis, atque ignis faciendi materia, cinnamomo, casia, et aliis huiusmodi suaue olentibus uterentur. Scriptum quoque a Plinio legimus: Cibos Sabei coquunt thuris ligno . At Tertullianus noster suo non solum in Apologetico, sed alio etiam in libro aperte declarat Sabeorum thus ad sepelienda in primis mortuorum corpora a Christianis adhibitum: Corpora, inquit, medicata condimentis, sepulture, mausoleis et monumentis sequestrantur; processura inde ad secundam uitam, cum iusserit Dominus . Alibi uero magisque ad nostrum propositum: uiderint ethnici, inquit, si eedem merces, thura dico,  et cetera peregrinitatis ad sacrificium idolorum, etiam hominibus ad pigmenta medicinalia, nobis quoque insuper ad solatia sepulture usui sunt .

Esto, arguet aliquis, ac meridiana luce clarius demonstratum habeatur Christianos usos fuisse ad sepelienda mortuorum corpora sabeo thure, ceterorum omnium pretiosissimo; numquid Tertullianus magna sine hyperbole asserere potuit Sabeos thuris sui merces pluris et carioris ad christianorum sepulturam uendidisse, quam gentibus ad deos suos fumigandos? Nonne plurimi, inquiet, gentiles thus sabeum plena prodigaque manu diis suis incendebant? Sed qui hec obiectabit, is aduertere debet hos aliis ditiores fuisse, et longe minori numero, quam ceteri  pauperiores, qui thus adolebant aut tribus tantum digitis, aut unius assis, quemadmodum infra dicetur . Ad hec uero, obseruauimus maiorem fuisse christianorum multitudinem, quam gentilium. Christiani igitur, si thure sabeo mortuorum condiebant corpora, ad hoc pietatis officium Sabei debebant plura illis sua thura uendere, quam gentilibus, quorum plurima pars pauca admodum uilioris et communis grana diis suis dare consueuerat.



ARTICULUS Iu. Quam immerito ethnici conquerebantur templorum suorum uectigalia decoqui, ex quo orti erant christiani, qui diis illorum, hominibusque mendicantibus non sufficiebant, ac uectigalia soluebant tanta cura, quantis dolis ab iisdem ethnicis fraudabantur: neminem de sterilitate Christianorum conqueri potuisse, preter infames lenones, perductores, aquariolos, sicarios, uenerarios, magos, aruspices, ariolos, mathematicos; ac si quid forte malum reipublice a Christianis illatum fuerat, illud cum fenore ab illis aliunde resarcitum.


Que hactenus retulimus, quantumuis clara et omnibus perspicua sint, non potuerunt tamen cecos comprimere ethnicorum impetus, nec effrenatum in Christianos furorem exstinguere. Magno enim adhuc clamore ubique uociferabantur illos in reipublice ortos esse perniciem. Ex quo enim eorum religio in mundum disseminata est: Templorum, nostrorum, inquiebant,  uectigalia quotidie decoquunt , hoc est, paulatim minuuntur. Cuilibet enim christiano, uti ipsemet Tertullianus fatetur, prohibitum erat, ne curas templorum deleget, aut uectigalia eorum procuret . Cum maior itaque, uti sepius diximus, esset christianorum, quam ethnicorum numerus, profecto longe pauciores templorum uectigalia pendebant.

uerum etsi res ita sit, ethnici, non de christianis tantum, sed de suis etiam sectatoribus expostulare debebant. Ab eis quippe Tertullianus petit: Stipes quotus quisque iam iactat ? Stipes autem nummus erat signatus. Qui enim diis cum thesauris, ait uarro, asses dant, stipem dicunt  . Quamobrem Ouidius canebat:

Contulit es populus: de quo delubra Metellus
   Fecit, ait: dande mos stipis inde manet. 
Ethnici ergo si stipem templis non dabant, non minus certe quam christiani iis faciebant detrimentum.

Instabant gentiles, atque ut ait Arnobius, coniectores, arioli, uates et alii amarissime deplorabant in templis suis raritatem , ac nec exiguas quidem stipes posse a paucissimis consultoribus extorqueri. Scimus quidem Plinium secundum in sua ad Traianum imperatorem  epistola scripsisse templa et sacra solemnia cepisse suo tempore repeti. Totidem enim hec illius uerba legimus: Certe satis constat prope iam desolata templa cepisse celebrari, et sacra solemnia diu intermissa repeti passimque uenire uictimas, quarum adhuc rarissimus emptor inueniebatur . Sed quod fatetur prope desolata fuisse ethnicorum templa et sacra, hoc uerissimum est. Quod uero subiungit illa cepisse repeti, his uerbis inepte adulatus est Traiano, cuius clementiam per fas et nefas extollere uolebat. Nam crescente numero christianorum, minus frequentabantur ethnicorum templa minusque uectigalia soluebantur.

Tertullianus itaque id ultro fatetur, et gentilibus  respondet quantumcumque fuerit illud damnum, a christianis abunde restitui. Nos enim non sufficimus, inquit, et hominibus et diis uestris mendicantibus opem ferre , hoc est, omnia bona nostra omnesque nostre facultates non sufficiunt, ut mendicantibus uestris, cum diis, tum hominibus, de quibus alibi a nobis actum est , opem feramus. In erarium ergo templorum uestrorum, in que nos uobiscum conuenire nefas est, etsi nullam stipem iactemus, alibi tamen quibuslibet petentibus sepius et longe abundantius eam impertimur . Plus enimuero, ait ille, nostra misericordia insumit uicatim, seu plura quibuslibet per uicos et uias ciuitatum mendicantibus largitur,  quam uestra religio templatim , siue in singulis templis uestris tribuit.

Deinde uero uectigalia, ab imperatoribus imposita, Christiani multo maiore cura, et meliori fide, quam gentiles soluebant. Quin etiam hec uectigalia, inquit, gratias agent Christianis ex fide dependentibus debitum, qua alieno fraudando abstinemus . Nouerant quippe illud Christi preceptum: Reddite que sunt Cesaris Cesari . Atque inde Iustinus martyr ethnicis palam dicebat: , uectigalia sane et collationes eis, qui a uobis sunt ordinati exactoribus pre omnibus ubique inferre contendimus . Ea uero ethnici sic fraudabant, ut si ineatur,  Tertulliani uerba sunt, quantum uectigalibus pereat fraude et mendacio uestrarum professionum, facile ratio haberi possit, unius speciei querela compensata pro commodo ceterarum rationum . Ibi certe professionis nomen accipitur pro publica bonorum omnium, que unusquisque possidebat, expositione seu declaratione. Sed non inde tollitur tota difficultas obscurioris huiusce phrasis, que duplici modo a sagacioribus explicatur. Quidam enim putant hunc esse Tertulliani sensum: si perpendatur quantum gentiles malum reipublice importent, fraude et mendacio professionum , siue falsa bonorum suorum declaratione, confestim uel hac specie, siue hoc solo exemplo agnoscetur illud malum esse maius, quam quidquid  boni aliis rationibus afferunt. Alii uero Tertulliani mentem sic explicant: Christiani tanta cura tantaque fide soluunt tributa, quantis dolis ac mendaciis a gentilibus fraudantur, hocque solo exemplo plane conficitur iniquissimam esse horum de Christianorum inutilitate querelam; quia uectigalia ceteris omnibus accuratius pendebant, ac si quid aliunde afferrent detrimenti, ceterarum, que indicate sunt, rationum commodo affatim compensabatur. At sane si ibi Tertullianus ethnicos non componit cum Christianis, potior uidetur prima interpretatio, qua colligitur illos de allato ab his reipublice damno prorsus immerito expostulasse; quandoquidem aliud maius bonum conferebant. Si uero ibi utrosque Christianos et gentiles  inter se contulit, secundam expositionem preferas, per nos licet.

Ceterum ut Auctor noster ethnicos pressius urgeat , illis ultro concedit quosdam apud eos reperiri, qui de Christianorum, ut ipse ait, sterilitate conquerebantur. Sed quinam, Deus bone, hi erant? Non alii profecto, nisi homines perditi, suis uitiis et sceleribus infames, quibus nec placere, nec fauere summa est reipublice utilitas. Triplicem autem eos distinguit in classem, quorum prima erat turpissimorum nefande libidinis ministrorum, qui ab illo appellantur lenones, perductores, aquarioli. Duos autem priores commemorat Cicero, ubi contra uerrem sic inuehitur: Sileatur de nocturnis eius bacchationibus et uigiliis; lenonum, aleatorum perductorum nulla mentio  fiat . Lenones uero inter et perductores hoc erat discrimen, quod primi mulieres non reluctantes, secundi inuitas ad stuprum adducerent. Quapropter cecinit Horatius:

Laudato, scortator ait, caue te roget ultra,
Penelopen facilis potiori trade. Putasne
Perduci poterit tam frugi, tamque pudica. 
Eiusdem farine erant aquarioli, qui, ut ait Festus, dicebantur mulierum impudicarum sordidi assecle . Quamobrem ab Apuleio memoratur exacerbatus aquariolus uxoris sue impudice et meretricis . Spurcissimi autem huiusmodi homines  mulieribus aquam ad sordes abluendas adsportabant. At uide, queso, utrum huic impurissimo hominum gregi adscribendus sit Commodus imperator, de quo hec Lampridius memorie prodidit: Gladiatoribus conuixit, aquam gessit ut lenonum minister . Quorumdam tamen opinio est aquarioli nomine significari balneatorem, qui lauantium uestes custodiebat ac lenocinabatur. Inde canebat Martialis:

Cum te lucerna balneator exstincta
Admittat inter bustuarias mechas. 

At talium certe hominum de Christianorum sterilitate et inutilitate expostulatio, horum erat et uirtutis et utilitatis commendatio ac preconium.

 Nec aliud sane ferri potest iudicium de sicariis, uenenariis et magis, qui secundam Tertulliani classem conficiunt . Nam hi aliorum uite insidiabantur, eamque sepe sepius eripiebant. Sicarii enim nuncupati sunt a sica, seu gladio breuiore, quem ad interficiendos ex insidiis homines gerebant. Quam frequenter uero ab his truculentis hominibus alii clam et insidiose necarentur, his paucis disces Ciceronis uerbis: Hec quotidiana, sice, uenena . Sed ut propius ad Tertulliani accedamus tempora: Inde, inquit Cyprianus, uenefici, inde sicarii, tam ad peccandum precipites, quam impune peccantes .

 Iam autem presentis cur deinde ab Auctore nostro appellantur uenenarii, qui uenenum aliis propinant, aut conficiunt, aut uendunt. Nec his procul dubio dissimiles erant magi, quibus tertius in hac classe locus datur. Diabolicis siquidem artibus, maleficiis et prestigiis nocere aliis, eosque occidere nitebantur. At hi sunt, quos Horatius hisce notat carminibus:

Que saga, quis te soluere Thessalis
   Magnus uenenis, quis poterit deus? 

Tertia demum in classe reponuntur a Tertulliano aruspices, arioli, mathematici , quos quidem Arnobius, a nobis paulo ante citatus, uanos coniectores nuncupat. Suis enim exsecrandis artibus, dolis atque prestigiis futura se  prenuntiare posse uenditabant. Arioli autem siue Farioli, de quibus supra egimus fingebant se diuino afflatu, et aruspices adspectu uictimarum uaticinari. At Terentius utrosque pungit horum uersuum aculeis:

Gallina cecinit, interdixit ariolus:
Aruspex uetuit ante brumam aliquid noui
Negotii incipere. 
Neque his sane aliisque Cicero magis pepercit ubi hec scribebat: uestra, que latine diuinatio dicitur, qua tanta imbueremur superstitione, si uos audire uellemus, aruspices, augures, arioli, uates, coniectores nobis essent colendi . Sed de his alibi dictum, et adhuc postea dicendum.

 Scelestum illud ac reipublice infestum, omninoque perniciosum agmen claudunt mathematici. Hos autem uulgus, inquit A. Gellius, quos gentilitio uocabulo chaldeos dicere oportet, mathematicos dicit . Et prius quidem Cicero illorum artem et professionem his uerbis explicauerat: Non ex artis, sed gentis uocabulo nominati, diuturna obseruatione siderum scientiam putantur effecisse, ut predici posset quid unicuique euenturum, et quo quisque fato natus esset . Unde Iuuenalis:

Nota mathematicis genesis tua. 
uerum illos eorumque scientiam idem ipse Cicero  chaldeorum monstra uocat, nosque monet ab Eudoxo, ipsorum antesignano, scriptis traditum: Chaldeis in predictione et in notatione cuiusque uite ex natali die minime esse credendum . Plura autem ut missa faciamus, alio in libro Tertullianus noster haud dubitanter asserit prauos angelos, seu demones huius impie artis fuisse magistros, ac deinde hec subiunxit: Expellantur mathematici, sicut angeli eorum: eadem pena est exsilii discipulis et magistris . Narrat autem Suetonius hos mathematicos ab imperatore uitellio pulsos fuisse Urbe et Italia, ac postea capite damnatos . Sed prius, teste Tacito,  facta fuerant de hoc mathematicorum exilio senatus-consulta . Ulpianus tandem plura de his memorat, quem consulere poteris .

Atque hi erant triplicis classis homines, qui Christianos reipublice inutiles esse idcirco querebantur, quia a nefariis illorum operibus abhorrebant, nullumque eis ferebant fructum. Sed perditissimis hominibus infructuosos esse, ait Tertullianus, magnus procul dubio reipublice fructus est .

Denique Christianos ethnicis maximo esse emolumento hac adhuc ratione demonstrat: Quanti  habetis, non dico qui iam de uobis demonia excutiunt, non  dico iam qui pro uobis quoque uero Deo preces sternant, quia forte non creditis, sed a quibas nichil timere possitis . Rigaltius uero propria auctoritate, et contra exemplarium manuscriptorum atque editorum fidem, hec uerba, quia forte non creditis, tanquam superuacua, aut sibi non placita sustulit. Sed quid, amabo te, nocebant ea uerba, quibus Auctor significat ethnicis persuasum omnino non fuisse Christianos pro ipsis Deum uerum precari? At id tamen, inquit, tam erat certum, quam plane constabat demonia ab illis ex eorumdem gentilium eiecta fuisse corporibus, sicuti a nobis euidentissime probatum est.

Quanti ergo, arguit Tertullianus, uos ethnici habetis, hoc est, quanto pretio estimatis hoc maximum certe beneficium, quod Christiani uobis impertiuntur?  Nonne eo solo nomine uobis summe profecto, ut supra diximus , erant utilitati?

uerum instat adhuc ille, et intortum ab ethnicis telum in illos retorquendo, plane demonstrat ab illis summum reipublice detrimentum fieri. Nam cum longe maior, sicut haud semel diximus, esset christianorum, quam illorum numerus, nonne respublica damnum certe maximum ab his ipsis accipiebat, quorum crudelitate tot iusti christiani, sicut Auctor noster ait, impendimur, id est, consumimur et occidimur. Eo enim sensu scripsit latinus epistolarum Pauli interpres: Ego autem lubentissime impendam, et superimpendar ipse pro animabus uestris . Addit uero Tertullianus:  Cum innocentes erogamur . Pamelius uero mallet erodimur: sed sepius Auctor noster uerbo erogare utitur, quam ut, inuitis manuscriptis omnibus, credatur illud ibi corruptum esse. Eodem itaque significatu ibi accipitur, quo alibi dixit, Febrem erogando homini deputatam. Et reuera homo erogatur febri, cuius mortiferi sunt exitus. Alibi etiam scripsit gladiatores, qui occidi didicerant, edicto die inferiarum erogari . Denique de inferni igne, uti animaduertimus , ab eo dictum: Dum erogat, reparat.

Porro autem quid, queso, in maius reipublice damnum uerti potuit, quam contra humanas diuinasque  leges innumeros christianos non solum suo numero reipublice utiles, sed ciues etiam optimos, morum uiteque integritate uenerandos, nullius hostes, nullius criminis reos, suum, sicut superius ostendimus , duntaxat ob nomen uexare, ac quibuslibet exquisitissimis cruciatibus excarnificare et occidere? Ethnici ergo uel hanc solam propter rationem magnum utique toti reipublice inferebant malum. Contra uero Christiani nullum profecto importabant; aut si quid ab eis unquam factum designari potuerit, illud certe magno cum fenore ab ipsis aliunde, et uario modo resarciebatur.

Atque hactenus quidem exposuimus et enucleauimus omnia ac singula argumenta, quibus Tertullianus christiane religionis ueritatem, sanctitatem, sincera  eius documenta, et iniquissimam Christianorum uexationem demonstrat. Iam itaque examinandum superest, quomodo probauerit falsam esse gentilium religionem.



CAPUT XXu. Quibus argumentis Tertullianus demonstret falsam esse gentilium religionem, ac falsos omnes illorum deos.



ARTICULUS PRIMUS. Quam aperte falsitas religionis ethnicorum demonstretur ex christiane ueritate, eiectis ex obsessorum corpore demonibus, certa hominum conscientia; potiori et notiori, sed plane falsa diuinitate Saturni, qui homo fuit, et a Iano in Italia exceptus, suum nomen dedit ciuitati, quam depalauerat, totique Italie, que prius Oenotria uocabatur; item Thalli, Cassii, et Nepotis testimonio, ac proinde falsam esse ipsam quoque Iouis aliorumque, uenditatam ab ethnicis, diuinitatem.


Quibus rationum momentis inuictissime assertam uindicatamque a Tertulliano uidimus christiane religionis ueritatem, iisdem funditus euertuntur omnes gentilium dii, et superstitiose religiones. Nam si uera est Christi diuinitas, sicuti Tertullianus noster scite obseruat, sequitur ut falsa renuntietur queuis alia contraria reperta . Preterea manifestissime cum illo ostendimus  unum tantummodo esse posse Deum, ac proinde falsos alios omnes, quotquot ab ethnicis fingi potuerunt.

 Nec minus perspicue a nobis demonstratum est  demones a christianis eiectos fuisse ab eorum, que obsidebant, corporibus, illosque tum coactos palam fateri se non deos sicuti putabant ethnici, sed immundos esse spiritus; unicum uero, quem Christiani predicabant, esse Deum, ac Christum huius esse uirtutem, Sapientiam, Rationem, et Filium, cuius nomine ac uirtute fugabantur. Nihil ergo necesse erat alia plura a Tertulliano  congeri argumenta, quibus amplius comprobaret plane commentitios fictosque esse ethnicorum deos, ac proinde falsam illorum religionem. uerum ut eosdem ethnicos impii deorum suorum cultus, ac peruerse religionis tandem aliquando,  si fieri poterat, omnino puderet, uariis adhuc rationum momentis manifestissimum cuilibet facit tam apertas false illius religionis notas deprehendi, ut qui eas non perspiciat, se ipsum penitus excecare uelit.

Primo itaque ipsammet gentilium conscientiam testem appellat, qua constricti, fateri, ut supra uidimus, cogebantur unicum esse Deum, eosque omnes, quos uocabant colebantque deos, reuera fuisse homines. Si quis uero sceleratus certissimo conscientie sue testimonio repugnare ausus fuisset, is plane reuincebatur elingui quidem, sed eloquentissimo ciuitatum omnium clamore, in quibus hi dii, sicuti haud semel obseruauimus , nati, uersati, mortui et sepulti sunt. Quoniam uero infinita  erat illorum multitudo, ac singulos recensere uel etiam nominibus suis appellare longius foret, ipsum Tertullianus petit illorum caput, et magis notam omnibus originem. .

Ethnicos itaque sic urget, et alloquitur: Ante Saturnum Deus penes uos nemo est: ab illo census totius, uel potioris, uel notioris diuinitatis . Dixit autem potioris uel notioris , aut ut in manu exaratis nostris exemplaribus, et notioris, nec prorsus quidem male. Significat etenim se deorum primordia non a prima idololatrie origine, quam alibi obscuram esse, nec a cunctis eamdem assignari uidimus ; sed ab ipsa diuinitate Saturni, qui omnibus aliis diis potior et notior habebatur. Quid uero mirum, si ab illo ordiatur, cum uarro, qui tot libros de diis suis composuerat, omnium deorum antiquissimos uenditet Iouem, Iunonem, et Mineruam . At Iupiter genitus ferebatur a Saturno, qui proinde illo antiquior erat. Ab huius autem parentibus Celo, siue Chrono, et Terra, incipiendum esse non censuit, tum quia Saturnus, unicus eorum filius, his ac ceteris omnibus diis notior erat, et potior credebatur, tum quia hec ridicula petarum de illius ex Celo et Terra ortu commenta et fabule sunt. Natus siquidem ex illis fingebatur, quoniam parentes eius ignoti fuerunt. Nam ex consuetudine humana, ait Tertullianus, ignoti, uel ex  inopinato apparentes, de celo superuenisse dicuntur , sicut et uulgus filios terre uocat, quorum incertum erat genus. Sed hec omnia in superioribus nostris dissertationibus explanauimus .

Preterea cuilibet perspicuum ibidem fecimus quam recte ille asseruerit hominem fuisse Saturnum, qui post multas expeditiones in Italiam appulit, ac postquam ibi a Iano susceptus fuisset, mons, inquit, quem incoluit, Saturnius dictus; ciuitas, quam depalauerat, Saturnia usque nunc est. In antiqua, et altera  recentiori editione legimus debellauerat; sed Tertullianeum uerbum est depalauerat ; Ubi enim de mundi creatione aduersus Hermogenem disputat: Omnia, inquit, opera sua Deus ordine consummauit, incultis primo elementis depalans quodammodo mundum . Rursus uero contra Marcionem: Quod architectum se prudentem affirmat, hoc inuenimus significari depalatorem discipline diuine a creatore . Itaque dixit a Saturno depalatam ciuitatem, id est conditam, uel positis palis fundatam, siue ut aliis placet, palis instructam. Et hi quidem explicationem suam firmare conantur his Herme uerbis: Cum depalasset uineam .

 Tum deinde Tertullianus: Consedit Saturnus, exceptus ab Iano, uel Iane : MSS. nostri, Iane ut Salii uolunt. In duobus autem manu recentiori exaratis exemplaribus nostris, et in primo ad Nationes libro, ubi eadem repetuntur: Etsi alii uocant : melius forsitan, sicut alii. Quorsum enim ibi Saliorum mentio? Nunquid ab illis aut solis, aut primis Saturnus dictus est a Iane, non autem Iano exceptus? Sed hec aliorum iudicio permittimus.

Postquam uero Saturnus datam sibi a Iano sedem fixisset: Tota Italia, ait Auctor noster, post Oenotriam Saturnia cognominabatur : et in libro ad Nationes: Tota Italia de Saturno uocabatur. Italie autem primum Oenotrie nomen fuisse aperte  docet uirgilius his uersibus:

Est locus, Hesperiam Graii cognomine dicunt,
Terra antiqua, potens armis atque ubere glebe,
Oenotrii coluere uiri, nunc fama minores
Italiam dixisse ducis de nomine gentem. 
Nec id semel cecinisse contentus, iisdem uerbis alio in libro repetit . uidesis Seruii in hec carmina annotationes, Antiochum a Strabone citatum , et alios. Italia itaque a Saturno nuncupata prius fuit Saturnia, ut liquet his Ouidii carminibus:

Hac ego Saturnum memini tellure receptum;
   Celitibus regnis à Ioue pulsus erat.
Inde diu genti mansit Saturnia nomen;
   Dicta quoque est Latium terra, latente Deo. 
 Quamobrem a petis ut uidimus , uocatur tellus terraque Saturnia, et a uirgilio, ubi cecinit:

Salue, magna parens frugum, Saturnia tellus? 
Nonne autem ea omnia satis euidenter probant Saturnum fuisse hominem? Quod quidem Tertullianus tam in Apologetico, quam in secundo ad Nationes libro adhuc confirmat testimonio Diodori, Thalli, Cassii Seueri et Cornelii Nepotis, de quibus alibi egimus . Non sine aliqua tamen obseruatione premittere possumus in priore libro scriptum Cassius  Seuerus. Duo autem eo nomine insigniti fuerunt: alter, uti in Eusebiano Chronico legimus, orator egregius , qui Augusti imperatoris tempore in exilium missus est; alter uero peta parmensis, qui ex iis unus fuit, qui cum Bruto Iulium Cesarem interfecerunt, de quo plura Lilius Giraldus , uossius , Scaliger , et alii . Uterque porro a nonnullis Cornelius Seuerus uocatur. Sed in Tertulliani textu forsitan additum est cognomen Seuerus, a Minutio Felice et Lactantio, sicut alibi uidimus, omissum. Nam que ille de Saturno narrat, hec potius a Cassio Hemina, quemadmodum etiam annotauimus, quam a Cassio  Seuero scriptis tradita uidentur. In illius quoque ad Nationes libro ab oscitante librario scriptum est: Cornelios Nepotes et Tacitum. Ad quid enim ibi Taciti mentio, cuius nulla in Apologetico, neque a Minutio et Lactantio facta est ? Nonne ibi sicut in illorum libris legendum est Grecum Thallum?

Quidquid autem ea de re peritiores pronuntient, quorum iudicio semper stabimus, haud dubitanter Tertullianus affirmat nullum ab ullo gentili inueniri aut citari posse auctorem, qui unquam negauerit Saturnum fuisse hominem, qui ab alio homine et uitam accepit et regnum, ac proinde Deus esse non potest . uerus enim Deus, ut sepius diximus  , a se ipso solo est, et ideo omnipotens, qui homines ceteraque omnia creauit, qui omnibus dominatur, qui omnia regna dispensat.

Post hec ille: Satis iam, inquit, de Saturno , ad cuilibet hebetiori atque obstinatiori demonstrandum falsam omnino esse illius diuinitatem. Data autem opera ibi adiecit licet paucis. Nam in secundo ad Nationes libro falsitatem eius uariis demonstrat argumentis , que in superioribus nostris dissertationibus explicata, non amplius hic repetenda sunt.

Saturnus porro si deus nec fuit, nec esse potuit, quia homo erat, ceteris hominibus similis; multo  magis diuinitate carent Iupiter, eius filius, totaque aliorum pene innumerabilium caterua, quos ab eodem Saturno, aut saltem post illum ortos esse constat . Quis enim nesciat Iouem, quem ethnici deum optimum, maximum uocabant, ex eiusdem Saturni cum Ope, seu Rhea sorore sua connubio, siue potius incestu, natum perhiberi? Adultus autem, pulso patre suo, in illius inuasit regnum, atque assumptis, uti ait Tertullianus, squammati, cornuti, plumati, imbris aurei figuris, filios infamibus stupris et adulteriis procreauit .

Quis ergo expensis his omnibus, que aliis nostris in dissertationibus enucleauimus , diffiteri unquam poterit illum deum non esse, sed sceleratum hominem qui omnem humanitatis, et pudoris sensum exuerat?



ARTICULUS II. Quam prepostere ethnici uenditarent suos post mortalem hanc uitam factos esse deos ab alio superiore mancipe diuinitatis; unum duntaxat esse deum, qui mundum ante omnes gentilium deos, ac fruges, et ante Cererem, Bacchum et Mineruam creauerat; nec magis deos dici posse illarum frugum inuentores, quam Lucullum, qui cerasa, et Catonem, qui ficum uiridem in Italiam primi attulerunt.

 Fatebantur quidem ethnici, quod negare nunquam potuerunt, Saturnum, aliosque, quos deos esse somniauerant, reipsa fuisse homines: sed cum uarrone contendebant illis, huius uite mortalis munere rite functis, datam diuinitatem . uerum absurdam opinionem suam alio absurdiori commento tueri frustra conabantur. Neque enim homines post mortem suam dii fieri potuerunt, nisi uel a se ipsis, aut alio aliquo iis potentiore deo. Atqui utrumque falsum est. Non ipsi siquid em potestatem habuerunt diuinitatem sibi mortuis conferendi. Si quando namque id potuissent, nunquam fuissent homines, mortalium infirmitatibus et uitiis obnoxii. Cuius hanc Auctor noster rationem reddit: Nunquam homines fuissent, possidentes scilicet melioris,  quam fragilis humane conditionis potestatem . Solus quippe Dei Filius, ab eterno Deus, assumpta quidem, sed modo prorsus admirabili, et absque ulla uitii aut peccati labe, natura hominis, mortalem uitam egit.

Neque etiam ficti gentilium dii ab ullo alio diuinitatem accipere potuerunt, nisi illis maior potentiorque fuerit; aut ut Tertulliani ad ethnicos uerb is utamur: Necesse est concedatis esse aliquem sublimiorem Deum, et mancipem quemdam diuinitatis . Nomen autem manceps a politioris latinitatis scriptoribus pro eo sumitur, qui aliquid publice conducit, uendit et redimit. At nunc ab Auctore nostro accipi potius uidetur pro aliquo diuinitatis custode, curatore ac prefecto ; quo sensu in codice Theodosiano thermarum aliarumque rerum mancipes uocantur . At quicumque dixerint Saturnum aliosque mortuos homines suam diuinitatem accepisse ab alio illius mancipe, hoc ipso non esse deos palam confitentur. uerus siquidem Deus a se solo et eternus sit, necesse omnino est.

Preterea nullus unquam, nisi plane desipiat, dixerit ab omnipotente ac sapientissimo Deo aliquid inconsiderate, temere ac sine caussa factum. Atqui nulla prorsus caussa assignari potest cur ille suam cum mortuis hominibus communicaret diuinitatem . Duplex quippe  tantum hec caussa esse uel potius excogitari potuit. Ac primo quidem, quia Deus horum indiguerit officiis et auxilio: secundo, quia illi eximiis suis factis et uirtutibus diuinitatem meruerunt. At utrumque falso falsius esse conuincitur.

Qua enim aut mortuorum, aut etiam uiuorum hominum ope Deus omnipotens unquam indiguit? Numquid ad condendum mundum? At quicumque gentiles id asseruerint, re pugnantem habebunt Pythagoram , qui, ut supra uidimus , mundum increatum predicabat. Tametsi uero mundus, ut Plato aliique philosophi, quemadmodum adhuc annotatum est, recte docuerunt, reipsa creatus sit; uerus nichilominus Deus, cuius infinita potestas est, nullius plane ad illum  fabricandum subsidio eguit.

Quid uero, quod constat ante Saturnum ac quoslibet alios gentilium deos, pluuias, sicut ait Tertullianus, de celo ruisse, et sidera , puta solem ac lunam, radiasse, et lumina, uidelicet stellarum, floruisse? Alio siquidem in libro scripsit: Celum luminibus floruisset, magis sol radiis insultasset . Quam igitur opem ad mundum creandum Deo ferre Saturnus aut quilibet alius poterant, qui longo post solem, lunam et stellas tempore orti sunt? Addit Tertullianus ante omnes gentilium deos, tonitrua mugisse et ipsum Iouem, que in manu eius ponitis  fulgura timuisse . Et uero cum  certum sit tonitrua mugisse, autequam Iupiter exstitisset, dubium nemini esse debet, quin, insito omnibus hominibus timore, fulmina nunquam audita primum saltem timuerit. Quamobrem Tertullianus iure merito ridet ethnicos, qui fulgura et fulmina in eius manu esse, et ab eo, licet non facta, uibrari effutiebant.

Sed acrius adhuc urget nichil imperfectum ab omnipotente fieri, atque idcirco mundum, omnibus absolutum numeris, ab eo conditum fuisse. Omnia igitur, que ad sustentandam hominis uitam necessaria sunt, ante quoslibet gentilium deos omnesque homines creauerat. Itaque nichil, ait ipse Tertullianus, continendo, id est, conseruando homini, ac cohibendo ne moreretur, et sustinendo, siue sustentando, alendo,  reficiendo, prospectum, ac datum post hominem creatum potuit inferri . Sed hec eius uerba non ita ad uiuum resecanda sunt, ut dixisse credatur nichil post conditum hominem potuisse a Deo creari, quo uita hominis contineretur et sustineretur. Non enim sibi aliud uoluit, nisi cuncta, sine quibus humana uita conseruari non potest, a Deo creata fuisse ante conditos quoscumque homines, ac multo magis ante Saturnum ac Iouem, aliosque omnes ethnicorum deos. Tam certo igitur, quam euidenter ille inde concludit Deum uerum nullius ad mundum faciendum indiguisse auxilio. Non ergo dii aliqui hanc ob caussam facti sunt.

Instat adhuc de terra exuberasse omnem frugem ante  Liberum, et Cererem, et Mineruam, imo ante illum aliquem principem hominem , siue Saturnum, quem ethnici potiorem primumque omnium, uti paulo ante dicebamus, deorum esse garriebant. Ethnicos autem ibi castigat, qui opinabantur Liberum ob uini, Cererem ob frumenti, Mineruam propter olee adinuentionem numero adscriptos fuisse deorum. Prius enimuero he fruges creari debuerunt, quam inueniri. Atqui ille tantum Deus est, a quo creata institutaque fuerunt. Neque urgeas Lucretium de his loquentem usum esse uerbo instituisse, ubi cecinit:

Namque Ceres fertur fruges, Liberque liquores
uitigeni laticem mortalibus instituisse,
Cum tamen his posset sine rebus uita manere,
Ut fama est aliquas etiam nunc uiuere gentes. 
 Peta enim ibi de his loquitur, que aliquorum arte et ingenio reperta fuerant. uerbum ergo instituisse, non alio quam inuenisse, sensu accepit. Si quis uero contendat ab illo instituisse dictum, quia Bacchus et Ceres panis ex frugibus, uinique ex uuis conficiendi modum docuisse ferebantur, non multum repugnabimus. uerum is ne hilum quidem inde proficiet. Nobis enim plane sufficit certo certius esse nullas fruges a Baccho, Cerere, et Minerua creatas. Nemo quippe ob eas aut indicatas, aut repertas, aut fieri, aut esse deus potest.

Neque alius deinceps audiendus, qui obiicere audeat frugum inuentionem tante hominibus esse utilitati, ut propter solum hoc beneficium Ceres, Bacchus et Minerua in deorum grege annumerari meruerint.  Iam enim hec ratio satis confutata est. Deinde uero si alicuius ea esset momenti, Lucullus debuit etiam deus fieri, qui primus, uti Tertullianus ait cerasa  ex Ponto Italie promulgauit . Ex Plinio autem discimus anno urbis condite 680, post uictoriam Mithridaticam cerasa ab hoc Lucullo transportata fuisse in Italiam ex Ponto , siue ut ait Hieronymus, de Cerapunto , unde nomen suum traxerunt. Horum itaque prestantium uirorum auctoritate corrigendus est alius Tertulliani in secundo ad Nationes libro locus, ubi scriptum legimus: Cn. Pompeius de Ponto . . . . . Italie promulgauit .

 Instat ille ficum uiridem Rome cognitam non fuisse, antequam Cato eam senatui intulit . Tota autem hec historia a Plinio iam citato descripta est , et ex illa, sicut ex superiori, Tertullianus concludit iniquos esse gentiles, qui Cererem, Bacchum, et Mineruam ob fruges inuentas in deorum suorum reposuere numero, et Lucullum ac Catonem, qui alias hactenus incognitas in Italiam Romamque attulerant, apud inferos reliquerunt. Sed hec fusius prosecuti sumus in aliis nostris dissertationibus , ubi refellimus eosdem gentiles, qui homines, ob collata aliis hominibus  beneficia, deos post mortem suam factos esse garriebant.



ARTICULUS III. Quanta insulsitate gentiles uenditabant Saturnum, Iouem, aliosque ob merita, preclaraque facinora, factos esse deos, et alios, illis prestantiores, relictos in inferis, nimirum Socratem, Aristidem, Themistoclem, Alexandrum Magnum, Pompeium, Polycratem, Syllam, Cresum, Crassum, Demosthenem, Ciceronem: atque ostenditur diuinitatem a gentilibus eadem, qua diis suis, ratione tribuendam Laidi, Phryne, Larentie, atque ipsis siue mortuis siue uiuis Cesaribus.

Altera tribuende mortuis hominibus diuinitatis ratio ab ethnicis desumebatur ex illorum meritis factisque  eximiis, quibus eam assecutos esse audacter uenditabant. At quicunque id serio asseuerabant, hi, ut recte obseruat Tertullianus, fateri cogebantur aliquem esse Deum deificum , id est qui alios ob quedam preclara facta deos faciat. Precellens ergo ille Deus debuit equissima iustitie lance aliorum merita ponderare, et omnipotentia sua illos debito premio remunerari. Atqui huic soli equissimo et omnipotenti competit diuinitas, quam nulli alteri, aut natura, aut quibuslibet meritis a se distincto dare potest. Suprema enim diuinitas diuidi nequit, atque, ut sepius diximus, Deus aut unus aut nullus est.

Sed age, dicque nobis, obsecro, quenam fuerint Saturni, Iouis, Iunonis, aliorumque uirtutes, eximiaque  merita, quibus potuerint diuinitatem emereri? Nonne gentiles palam predicabant, insolenterque gloriabantur illos uitam uixisse stupris, adulteriis, ac quibuslibet, ut alibi ostendimus , maximis sceleribus et flagitiis infamem, ac contaminatam? Fac tamen eos tot tantisque uirtutibus cumulatos fuisse, quot quantisque uitiis coinquinabantur; cur ergo his, ait Tertullianus, in celum sublatis, ac diuinitate donatis, alii uirtute pares, atque etiam prestantiores, apud inferos relicti sunt ? Nullus enim gentilis quantumuis ad audendum proiectus, id negare poterat, quod manifestissime probatur illustrium exemplis uirorum quorum egregias singularesque uirtutes ipsimet ethnici summis extulerunt laudibus.

 Nam ut proposita a Tertulliano  exempla percurramus, quis gentilium deus sapientior Socrate, qui Apollinis oraculo, a nobis alibi citato , mortalium omnium sapientissimus renuntiatus est? At tantum abest, ut deus dictus sit, quin Atheniensium iudicio fuerit condemnatus, ac cuius morti, inquiebat Cicero, illacrymari soleo, Platonem legens . De illa autem Socratis morte disputauimus in superioribus nostris dissertationibus , et paulo post adhuc aliquid dicendum .

Quis gentilium deus iustior Aristide , quo totius Grecie, ut ait ualerius Maximus, iustitia censetur . Quamobrem a Cicerone per antonomasiam Aristides iustus , ac grece a Plutarcho cognominatur . uerumtamen ethnici non solum datam aliis iniquissimis diuinitatem ei negauerunt, sed improborum factione, ut idem ualerius Maximus testatur, patria excedere iussus est. Continenter uero adiecit: Felices Athenas, que post illius exilium inuenire aliquem potuerunt aut uirum bonum, aut amantem sui, cum quo tunc ipsa sanctitas migrauit .

Quis ex bellicosis diis militari gloria magis quam Themistocles claruit ? At ille nichilominus multis, que Thucydides , et Plutarchus  memorie prodiderunt, bello preclare gestis, cum patriam claram, incolumem, ut ait adhuc ualerius Maximus, opulentam, principem Grecie reddidisset , plane ingratam expertus est. Proditionis enim falso accusatus, primum Argos, inde Corcyram, postea ad Admetum, Colossorum regem, ac deinde ad Artaxerxem, filium Xerxis confugit; exul tandem, hausto sanguine bouis, ut quidam putant, siue ut alii plures narrant, ueneno, ex corporis uinculis tanquam ex quodam euolauit carcere.

Quis gentilium deus, pergit Auctor noster, Alexandro  et Pompeio sublimior? Utrique enim res armis belloque geste cognomen magni pepererunt. Quam autem infelici exitu ambo ex hac uita migrauerint, nemo certe ignorare potest, qui libros a Quinto Curtio et Plutarcho de illorum uita conscriptos leui manu attigerit? Non minus tamen, quam Mars, Romulus et alii, diuinitatis premium eximiis rebus gestis meruerant.

Quis preterea gentilium deus greco Polycrate, et Sylla Romano felicior ? Multi siquidem, ut ait Sallustius, dubitauerunt fortior an felicior esset Sylla . Testatum insuper Plutarchus facit illum, transacto triumpho, cum pro concione res a se tam fortiter, quam feliciter gestas recensuisset, iussisse se felicem  cognominari . Sed hec illum ad diuinitatem non perduxerunt. Deliciis enim corruptus, pediculari morbo uitam finiuit. Polycratis uero felicitas his ualerii Maximi describitur uerbis: Omnes conatus eius placido accipiebantur itinere; spes certum cupite rei fructum apprehendebant, uota nuncupabantur, simul et soluebantur, uelle ac posse ex equo positum erat . Et uero secundis rebus ita utebatur, ut maximi pretii annulum, cum in mare ad felictatis sue experimentum proiecisset, in capto postea pisce repertus fuerit. Testem huius aliarumque eius prosperitatum habes Strabonem , Herodotum , et alios quamplures. At tot tantarumque prosperitatum cursum non accepto diuinitatis titulo, sed uti ualerius Maximus adhuc memorat, crucis supplicio absoluit.

Quid plura? Nullus fuit deus gentilis Creso Crassoque ditior . De primo namque Ouidius cecinit:

Diuitis audita est cui non opulentia Cresi? 
De Crasso autem Tullius: Negabat, inquit, ullam satis magnam pecuniam esse ei, qui in republica princeps esse uellet, qui suis fructibus exercitum alere non posset . Atque ortum inde illud adagium: Creso et Crasso ditior, de quo plura apud Erasmum legere poteris . uictus tamen a Cyro captusque Cresus seruitutem, postremum, inquit Cicero, malorum omnium, illi seruire coactus est . uidesis Herodotum , Thucydidem, Iustinum historicum et alios. Quis etiam ignorat infelicem Crassi cedem, qui postquam a Parthis cum maiore Romani exercitus parte fusus ac profligatus fuisset, ipsi amputato capite illusum est? Multa de illo Plutarchus in eius uita , quem sicuti Florum, uelleium Paterculum, Iustinum historicum, aliosque Romane historie scriptores adire poteris.

Quis porro gentilium deus grecum Demosthenem, Ciceronem latinum, eloquentia, ait Tertullianus, unquam  superauit? Sed quale fuit tante grece, latineque eloquentie, nemini prorsus incognite premium? Non diuinitas sane, sed infelicissimus crudeli nece interitus? uerum hec omnibus satis comperta, iam probasse sufficiat quinque Iuuenalis, post decantatos Crassum et Pompeium, hisce carminibus:

Eloquium ac famam Demosthenis aut Ciceronis
Incipit optare, et totis quinquatribus optat,
Quisquis adhuc uno partam colit asse Mineruam,
. , . . . . . . . .
Eloquio, sed uterque perit Orator, utrumque
Largus et exundans letho dedit ingenii fons. 

Ethnicis ergo, arguit Tertullianus, quis non succenseat, qui cum tot uiros uirtute et meritis adeo excellentes in inferis reliquerunt, ac tot alios scelestos et improbissimos post eorum mortem ob quedam  egregia facinora deos renuntiatos esse garriebant ?

Urget adhuc ille , ac: Que, inquit, fuerunt dee Larentine uirtutes et merita? Nonne publicum scortum erat? Satis profecto id alibi probauimus . Numquid autem magis pudicas dixeris Iunones, Cereres, ac Dianas? Sed ipsimet gentiles, sicuti in superioribus dissertationibus ostendimus, effrenatam illarum libidinem et impudicitiam promulgauerunt? Quamobrem Auctor noster insanam gentilium impietatem, qui has deas adorabant, sic irridet: uelim saltem Laidem ac Phrynen inter Iunones, et Cereres, et Dianas adoretis . Meretriciam uero artem Lais publice exercebat, de qua Propertius:

Non ita complebant Ephiree Laidis edes
   Ad cuius iacuit Grecia tota fores.
 Nullum autem illa admittebat, nisi accepta, quam poscebat, pecunie summa. Quia uero Corinthi commorabatur, inde factum illud adagium, Horatii expressum carmine:

Non cuiuis homini contingit adire Corinthum.
 Sotion porro, ab A. Gellio citatus , narrat Demosthenem respondisse se tanti non emere penitentiam. De ea nos aliquid alibi annotauimus , ac plura si uelis, adi Pausaniam ,  Atheneum , Ouidium  aliosque. Callistratus uero ab eodem Atheneo laudatus, nos admonuit memoratam adhuc a Tertulliano Phrynen adeo fuisse diuitem, ut pollicita sit se Thebarum menia constructuram, si adscriberetur: , . Alexander quidem fecit, Phryne autem scortum refecit . Sed de illa nos plura alibi obseruauimus .

Denique Auctor noster, ut acriori stimulo confodiat ethnicos, ab eis sciscitatur cur pessimos homines, et aliis, quos recensuimus, illustribus uiris longe peiores, deos fecerint. Numquid aliquando clausum, inquit, fuit celum, ut illud optimi uiri non potuerint  deinceps ingredi? Cur ergo illud postea aperuerunt suis Cesaribus, non modo mortuis, sed etiam uiuentibus, omnique flagitiorum genere perditis ac dissolutis? Numquid, pergit ille, uobis, o ethnici, accepto ferent dii uestri, imo gratulabuntur, quod pares fiant eis domini sui ? Iocari eum profecto sentis, et imperatores ab illo deorum dominos appellari: quia in eorum, ut iam diximus, potestate erat aut nouos facere deos, aut iam factos tollere de medio. Nec minus perspicuum est quam ualidis ille rationibus demonstret nichil ab ethnicis fingi potuisse insulsius, quam homines ob quedam merita, aut nonnulla eximia facinora factos esse deos.



ARTICULUS Iu. Refellitur fictum a uarrone triplex deorum genus: physicum, seu naturale; mythicum, siue fabulosum; et gentile, siue ciuile et populare.


Gentilium de diis suis errores, ut Tertullianus radicitus euellat, in secundo suo ad Nationes libro  ea omnia refellit, que de illis a uarrone in citatis ab Augustino sexdecim de diuinis rebus libris tradita fuerant . Illum autem nominatim confutandum esse arbitratus est; quia omnium scriptorum, ut suo loco ostendimus , acutissimus doctissimusque existimabatur.

Triplex autem ille distinxerat gentilis theologie,  seu deorum genus; et primum quidem physicum, siue naturale, quod philosophi gentiles in scholis suis, innumerisque pene in commentationibus asserere frustra conati sunt. Nam hec sunt huiusce uarronis citata ab Augustino uerba: Multos libros philosophi reliquerunt, in quibus est: Dii qui sint, ubi sint, quod genus, quale, a quonam tempore, an a sempiterno fuerint, an ex igne sint, ut credit Heraclitus; an ex numeris, ut Pythagoras; an ex atomis, ut Epicurus, sic alia que facilius intra parietes in schola, quam extra in foro ferre possunt aures . Sed he philosophorum de diis dissensiones et controuersie apertissime demonstrant falsas absurdasque penitus fuisse illorum de diis suis opiniones.

 Secundum deorum genus uarro mythicum, seu fabulosum uocauit: A fabulis enim, ait Augustinus, mythicon dictum est; quoniam grece fabula dicitur . At fictum illud fuerat a petis, qui deorum generationes, stupra, adulteria, ac quelibet alia nefanda facinora decantauere. uerumtamen ipse uarro, teste adhuc Augustino , palam confessus est maiores seu ueteres Romanos illis, horrenda illa deorum flagitia ac coniugia uenditantibus, fidem habuisse; quia imperite plebis multitudo ad hos petas magis inclinabatur, quam ad physicos. Quis autem maximam profecto utramque impietatem non detestetur? Nam populi hos quantumuis infames ridiculosque deos serio colebant. Alii uero iis sapientiores, malis demonum  dolis ac fraudibus incitati, incautos uulgi animos in sua ipsa religione, que summa rerum est, fallebant, aut falli patiebantur.

Tertium porro theologie seu deorum genus appellatur ciuile, seu ciuium et populorum, id est, illorum deorum, quos populi sibi pro arbitrio et libidine adoptauerant. Sed preterquam quod hoc deorum genus ad secundum et fabulosum, uti iam laudatus a nobis Augustinus docet , plane refertur, quid absurdius quam deos illos credere, quos cecum insanumque uulgus, post uite huius mortalis tempus omni scelerum genere, uti sepius diximus, decursum, numero deorum adscribi finxerant?

Triplex autem illud deorum genus Tertullianus  noster uariis rationum momentis, ac postea Augustinus funditus euertunt  Necesse igitur non est, ut ea que ab hoc tanto doctore examinata enucleataque sunt , singillatim a nobis nunc explicentur. Deinde uero si quid in eis difficultatis occurrit, id in hac aliisque nostris dissertationibus pro uirili parte nostra complanatum est.



CAPUT XXuI. Quam luculenter Tertullianus ethnicorum litteris, scriptisque ostendat falsos esse omnes illorum deos.



ARTICULUS PRIMUS. Quomodo Tertullianus demonstret falsos esse gentilium deos ex litteris, quibus ad prudentiam et liberalia officia informabantur, atque docebantur uarias deorum inter se pugnas, uenerem sauciatam, Martem uinculis diu adstrictum, Iouem a monstro liberatum, uel casum Sarpedonis flentem, uel subantem in sororis amorem; item Apollinis et Neptuni seruitutem, iudicatum fulmine Aesculapium, ac tragediis petarum, nominatim uero Lentuli et Hostilii, aliisque masculum lunam irridentibus.


Ea est erroris natura, ut diu sibi ipsi non constet, seque ipsum tum etiam destruat, cum audacius caput attollit. Non mirum itaque, si ethnici datam mortuis hominibus diuinitatem ibi euerterint, ubi eam firmius stabilire debebant. Nullibi enim clarius et enodatius exponenda erat, quam in iis litteris, quibus  adolescentes informabantur, uti ait Tertullianus, ad prudentiam , que, teste Cicerone, constat ex scientia rerum bonarum et malarum, et nec bonarum nec malarum; et liberalia officia , que uidelicet liberum, inquit Terentius, et ingenuum hominem scire omnino equum est . At in his litteris quanta, ut loquitur Auctor noster, inuenio ludibria, quibus numinum suorum infamabant diuinitatem?

Si quis uero inquirat que sint ee littere et commentationes, respondebimus eo nomine pemata Homeri designari. Que enim Auctor noster ibidem narrat, hec ab eodem peta delibauit. Sibi autem illud si quis alicuius auctoritate firmari uelit, en presto est  Minutius Felix, qui postquam uaria illa deorum ludibria ex Homeri, suo nomine appellati, carminibus recensuit, sic prosequitur: His atque huiusmodi figmentis, et mendaciis dulcioribus corrumpuntur ingenia puerorum, et iisdem fabulis inherentibus ad usque summe etatis robur adolescunt, et in iisdem opinionibus miseri consenescunt. Sed hec in superiori de hoc Minutii libro dissertatione fusius explicare conati sumus .

Quo autem modo hec a Tertulliano probentur, iam si placet consideremus: Ab ipso, inquit, exordi . . . uestro, eius unde oma, et omne equore, cui quantum honorem additis, tantum deis uestris derogastis; magnificando qui de eis lusit . Et hec quidem uerba sic descripta sunt  in Agobardi codice, et in editione Gothofredi, qui deleta ibi uerba sic supplenda opinatur: Ab ipso exordiar studio uestro, unde omnis materia et omne equor. Rigaltius uero, nulla reddita ratione, ac tanquam de uera Tertulliani lectione securus, in eius textu scriptum uoluit: Ab ipso exordiar Homero uestro, eius unda et omne equor.

Sed hec coniectura debuit aliqua saltem ratione fulciri. Nobis tamen probabile satis uidetur a Tertulliano, qui de gentilium litteris loquitur, quemdam citari celeberrimum illorum scriptorem, cui quantum honorem ethnici tribuebant, tantum diis suis, eum laudando, detrahebant. At is procul dubio est Homerus, tum quia omnium uetustior, ut alibi uidimus,  scriptor est, tum quia scripta illius tanti faciebant, ut adolescentes iis ad prudentiam, sicut mox dicebamus, et liberalia officia erudirentur. Si quis tamen sagacior alium a Tertulliano indicari ostendat, hunc lubenter audiemus. Animaduerte tamen, queso, ipsum Homerum nominatim appellari his subsequentibus Auctoris nostri uerbis: Adhuc meminimus Homeri, ille opinor est, qui diuinam maiestatem humana conditione tractauit, casibus et passionibus humanis deos imbuens , id est, omnibus etiam fedissimis humanis affectibus ac uitiis corruptos.

Et certe ille grecorum petarum corypheus libros suos hisce deorum infamiis passim ubique fedauit. Nonnulla autem Auctor noster, ne foret longior, selegit exempla, ac illud quidem primum, quo decantat  deos inter se propter Troianos et Achiuos, ut gladiatorum paria, congressos depugnasse ; siue sicut in libro ad Nationes: Qui de illis fauore diuersis gladiatoria quodam modo paria commisit . Sed quis nescit quam sepius ille in Iliade cecinerit hasce deorum pugnas, et uenerem, sicuti pergit Tertullianus , humana sagitta sauciatam, Martem in uinculis pene consumptum, Iouem nunc cuiusdam monstri opera liberatum, modo flentem Sarpedonis casum, nunc obscenissimo porcorum more subantem prurientemque libidine in sororem uxoremque suam Iunonem, dum illi turpem suum in amicas amorem commemorabat. At ibi obiter obseruandum in Rigaltii editione simpliciter scriptum: uenerem humana sagitta  sauciatam. In nostris uero manuscriptis, et antiquioribus editis codicibus legi: uenerem sauciatam, quod filium suum Aeneam pene interfectum ab eodem Diomede rapere uoluerit. Martem, etc. Tacet quidem Rigaltius cur hec uerba abstulerit, sed arbitratus est haud dubie hec explicationis causa ab aliquo librario adiecta fuisse, et post hec intrusa in textum. Nam hec in libro ad Nationes, ubi eadem repetuntur, non occurrunt. Neque etiam dictu facile est cur ibi adiecta sint illa uerba, ab eodem Diomede, cuius nulla prius mentio facta fuerat? uerum quia hec in plurimis antiquissimis manuscriptis exemplaribus habentur, non sine preuia, ut supra diximus , admonitione amputari debebant. Ceterum alibi Homeri loca indicauimus et explanauimus  , que Tertullianus de illa uenere, de Ioue, ac Marte citasse haud immerito uidetur.

Simili etiam modo in iisdem dissertationibus ostendimus quantis alii quoque pete probris ac contumeliis deos suos insecuti sunt. Non magno enim sine illorum dedecore finxerant, uti notat adhuc Tertullianus , Apollinem greges pascentem Admeti regis, Neptunum structorias operas Laomedonti locantem, atque Aesculapium fulmine Iouis ictum, quemadmodum Pindarus etiam cecinit.

Maiore adhuc ludibrio probroque, uti pergit Tertullianus , nosque alibi etiam annotauimus , dii exhibentur in scenis, tragediis ludisque ethnicorum. Quibus enim, obsecro te, conuiciis et contumeliis ab comediarum tragediarumque actoribus uexati non fuerunt? Soli earum tituli, solaque argumenta satis hoc manifestum omnibus faciebant. Ex iis autem pauca recenset Tertullianus , uidelicet mechum Anubim, Dianam flagellatam, Iouis mortui testamentum, tres famelicos Hercules irrisos, et masculum Lunam. Quid ergo, inquies? Numquid inter comediarum titulos Luna masculini generis? Ita sane. Nam plures profecto ethnici persuasum stulte habebant quosdam saltem deos suos mares simul esse et feminas . Seruius siquidem in hunc uirgilii uersum, quo Aeneam, ardente Ilio, loquentem sic inducit:

Descendo, ac ducente deo flammam inter et hostes
Expedior. . . . . . .
 hec animaduertit: Secundum eos , qui dicunt utriusque sexus participationem habere numina. Nam Caluus:

Pollentemque Deum uenerem.
Item uirgilius:

Nec dextre erranti Deus abfuit,
cum aut Iuno fuerit, aut Alecto. Est etiam in Cypro simulacrum ueneris barbate . Alios si testes desideras, plures tibi dabit Macrobius, qui obseruat in citato uirgilii carmine legendum deo non  autem dea . Quod quidem ille probat non solum iam citatis a Seruio Calui uerbis, ac ueneris barbate simulacro, uerum etiam testimonio Aristophanis, qui eam uocat, et Leuini, qui illam adorabat, siue mas, siue femina sit. Addit uero Philochorum asseruisse eamdem esse Lunam, cui uiri cum ueste muliebri, mulieres autem uirili sacrificium faciunt. Quod uero ad Tertulliani propositum propius adhuc accedit, Spartianus narrat Caracallam imperatorem uenisse Carras Luni Dei gratia . Atque ibi nos monet memorie a doctissimis quibusque illud mandatum, quod a Carrenis precipue obseruabatur, illum, qui lunam feminam esse arbitrabatur, mulieribus semper inseruire; qui uero marem deum credebat,  hunc dominari uxori sue, neque ullas pati muliebres insidias.

Quid ergo mirum, si pete in deorum irrisionem tragedias composuerint ridiculis deorum titulis inscriptas? Duos autem ex iis Auctor noster nominat, Lentulum et Hostilium : sed rara apud alios occurrit illorum mentio. Alio tamen ille in libro de eodem Lentulo dixit: Pugil Cleomachus . . . inter fullones iam Nouianos coronandus, meritoque mimographo Lentulo in Catinensibus commemoratus . Ibi autem ille Lentulum, cuius Hieronymus etiam meminit , diserte uocat mimographum, seu fabule auctorem,  cui titulum Catinenses prefixerat. Paulo post uero Auctor noster citat Lentuli auguris consulta . Sed hic a mimographo diuersus fuit. Maior itaque ambigendi ratio est utrum is sit mimographus peta, qui a Iuuenale duobus his carminibus acriter castigatur:

Laureolam uelox etiam bene Lentulus egit,
Iudice me dignos uera cruce.
.

Quamuis enim nemo diffiteatur laureolam fabulam fuisse; nonnulli tamen suspicantur uerbo egit significari illam actam potius a Lentulo histrione, quam ab huius nominis peta litteris consignatam. Quid uero, si ille et histrio et peta hanc scripserit et egerit? Deinde uero ea fabula non ab uno tantum  histrione acta est. Cur ergo Lentulus solus nominatur, nisi illam scripto quoque tradidisset?

Ceterum minus adhuc frequens Hostilii mimographi in aliorum libris commemoratio. Prisciano tamen si fidem habeas, Hostilius, Ennii exemplum secutus, annales Romani populi stricto sermone ediderat. Potuit ergo scribere etiam comedias. Si quis porro de illo et Lentulo meliora suggesserit, pergratum nobis faciet.



ARTICULUS II. Quam perspicue Tertullianus demonstret falsos esse gentilium deos ex litteris histrionum, a quibus uoce, gestu, motu, cantu representabantur Sol lugens filium, Cybele pastorem suspirans, Iouis elogia, Iunonis, ueneris et Minerue iudicium, atque ignominiosa Minerue et Herculis imago.

 Ad histriones transit Tertullianus, palamque facit ab his deos suos non minori quam a petis ludibrio haberi. Nam histrionum littere, ait ille, omnem feditatem eorum designant , illamque uoce, facie, corporis motibus, ueste et insignibus exprimunt. Quis enim uero nescit histriones, de quibus plura ualerius Maximus tradidit , actores fuisse tragediarum ac comediarum, qui deorum aliorumque representabant personas? At cur, inquiet aliquis, Tertullianus non hoc tantum, sed alio adhuc in libro, non dixit histriones, sed histrionum litteras ? Que sunt he histrionum littere? Quidam uero opinati sunt ibi legendum latera: sed mera suspicio est, nullius codicis fulta auctoritate.  Quid autem, si litterarum nomine significare uoluerit ea, que histrionum uoce et corporis motibus exhibebantur, sed prius a petis scripto et litteris tradita? Nam, uti Augustinus ait: Quid sunt ad hoc malum Mercurii furta, ueneris lasciuia, stupra ac turpitudines ceterorum, que proferremus de libris, nisi quotidie cantarentur et saltarentur in theatris . A quibus autem nisi ab histrionibus cantabantur et saltabantur, postquam a petis scriptis mandata fuerant?

Tertullianus autem eorum, que ab histrionibus illis in deorum suorum contumeliam summumque dedecus agebantur, hec profert exempla: Luget Sol filium detractum de celo . In membranis nostris, et antiquioribus Rigaltio editionibus, iactatum de celo, haud dubie Phetontem, cuius nota est fabula. In primo nichilominus ad Nationes libro legimus: Sol luget filium fulmine extinctum . Quod quidem Aesculapio conuenit, quemadmodum in superiore articulo annotauimus. uerumtamen quia ibidem uidimus mentionem huius in Apologetico factam, inde colligi potest ibi Phetontem, et in libro ad Nationes Aesculapium notari.

Ab histrione adhuc representabatur Cybele pastorem suspirans fastidiosum, scilicet Atydem. Quam fabulam descriptam uidimus a Minutio Felice , et ab Arnobio, qui idcirco  ethnicos sic exagitat: Tranquillior, lenior mater magna efficitur, si Atydis conspexerit priscam refricari ab histrionibus fabulam ? Antea uero: Mater eum dilexit magna: si nepotem, ut auia, res simplex: sin theatra ut percrepant, infamis et perniciosa dilectio est .

Pergit Tertullianus, atque ethnicos his increpat uerbis: Sustinetis Iouis elogia cantari , et in libro ad Nationes, elogia modulari , siue Iouis uituperationes, et ignominias exprimi histrionum uocibus ac gestibus, et tibiarum modulatione in comediis, sicuti Amphitryonis, et aliis certe quam plurimis similibus decantari. Sustinetis quoque Iunonem, uenerem, Mineruam a pastore iudicari , nimirum Paride, in monte Ida educato inter pastores, et pastore nuncupato, cuius de his deabus iudicium nulli incompertum est. Nihil itaque adiiciemus, nisi quod scite et omnino ad rem nostram apposite Augustinus dixit: Tametsi falsa sint, litigia uel iudicia de pluribus diis, et tribus illis deabus, que pro malo aureo adipiscendo apud iudicem Paridem de pulchritudinis excellentia certasse narrantur, et ad placandos ludis deos, qui delectantur seu ueris, seu falsis istis criminibus; inter theatricos tamen plausus cantantur atque saltantur . Atque ita, ait Auctor noster, deorum maiestas, ethnicis non modo non erubescentibus , sed etiam, sicuti in editione Regaltii legitur, plaudentibus, in nostris  uero membranis, et antiquis editionibus, ac libro ad Nationes letantibus , uiolabatur et constuprabatur.

Urget Tertullianus : Quid, quod  imago dei uestri ignominiosissimum  caput et famosum uestit. In libro autem ad Nationes: Famosum et diminutum caput imago cuiuslibet dei uestit; id est, histrio ignominiosus, et flagitiis famosus, representat cuiuslibet dei imaginem. Addit adhuc: Corpus impurum, et ad istam artem effeminatione productum, siue mima impudens Mineruam aliquam, uel petulantior mimus Herculem , id est, turpia utriusque facta in scena exhibet. Quis  autem sane mentis homo non uideat iactatam ab ethnicis horum numinum diuinitatem plane penitusque euerti his histrionum actibus, illo spectantium plausu ac gaudio, omnibusque illis tragediis et comediis, de quibus plura in superiori dissertatione et aliis locis ibi citatis disputauimus ?



ARTICULUS III. Quantum gentiles, personam deorum in cauea induti, diuinitatem illorum pessumdederint, representantes castratum Alym, uel Herculem uiuum ardentem, uel Mercurium cauterio mortuos examinantem, uel Iouis fratrem cadauera gladiatorum cum malleo deducentem, aliique in templis adulteria et lenocinia componentes, quibus deorum maiestatem obsoletant.

 Ab histrionum theatro descendit Tertullianus in caueam, ut ipse loquitur, nec ethnicos ibi religiosiores inuenit  Triplicem uero distinguunt caueam, siue potius tres eius partes, quemadmodum ex Cicerone , Suetonio , Seruio , aliisque discimus. Summa erat, ubi femine, media ubi populus, tertia ubi nobiliores uiri sedebant, spectabantque publicos ludos. Tertullianus tamen, quemadmodum Ammianus Marcellinus , cauee nomine designant amphitheatri arenam, in qua pugnabant gladiatores. In suo quippe ad Nationes libro scripsit: Religiosiores  estis in gladiatorum cauea, ubi super sanguinem humanum, super inquinamenta penarum proinde saltant dii uestri, argumenta et historias nocentibus erogandis, aut in ipsis deis nocentes puniuntur . In Apologetico autem simili modo: In cauea, inquit, ubi super sanguinem humanum, super inquinamenta penarum proinde saltant dii uestri, argumenta et historias noxiis ministrantes, nisi quod et ipsos deos uestros sepe noxii induunt . Quibus ille uerbis significat post gladiatorum certamen, pantomimum, sumpta dei alicuius larua ac persona, descendisse in arenam, et saltasse supra corpora occisorum, aut animam exhalantium, noxiorum, id est, illorum qui, ob crimina sua condemnati, cum bestiis  decertare cogebantur. Die ergo, quam pulchrum ac pium erat deum personatum carnificis fungi officio, aut reorum a bestiis occisorum cadaueribus illudere.

Nemo autem illud ab Auctore nostro fictum uel exaggeratum putauerit, quod ipse suismet oculis sepius uidisse testificatur: uidimus, ait, aliquando ; et in libro ad Nationes: uidimus sepe castratum Atym, illum deum ex Pessinunte, urbe uidelicet in Phrygie magne confinio, sub Agdesti monte sita, in qua Atys, teste Pausania, tumulatus ferebatur. Preterea: Qui uiuus, ait ille, ardebat, Herculem induerat . Quid autem hisce uerbis sibi uoluit, nisi in crudelibus illis spectaculis noxios homines et sceleratos sumpta uel Atydis,  uel Herculis forma, representasse castratum Atym, et uiuum Herculem combustum. De utroque egimus in nostra de Arnobii libris dissertatione .

Quid plura? Risimus, inquit adhuc Tertullianus, et inter ludicras meridianorum , gladiatorum, de quibus nos supra egimus, crudelitates Mercurium, id est, hominem laruam Mercurii pre se ferentem, mortuos, siue occisos gladiatores, cauterio, seu ferro candente examinantem utrum fraus aliqua non lateret, ac illi reuera mortui essent.

uidimus, pergit ille , et Iouis fratrem, nimirum Plutonem, gladiatorum cadauera cum malleo, siue, ut in libro ad Nationes legitur, exequias cum malleo deducentem, in spoliarium uidelicet, ubi gladiatores  uicti, et lethali uulnere accepto, si quid reliqui foret spiritus, interimebantur. Quamobrem scribebat Seneca: Numquid aliquem esse tam cupidum uite putas, ut iugulari in spoliario, quam in arena malit ? Plura autem ille alibi , de gladiatoribus meridianis, atque etiam Suetonius , quos uidesis sicut Lampridium , de spoliario, in quod gladiatores unco trahebantur.

Quosdam porro admirari subit, qui in hoc Tertulliani textu scriptum uolunt: uidimus et ad Iouis fratrem , quasi dixerit: uidimus eumdem Mercurium, qui gladiatorum cadauera non solum  cauterio examinabat, sed qui eos etiam cum malleo deducebat ad Plutonem, Iouis fratrem, siue ad inferos. Non enim animum satis aduertisse uidentur ad hec eiusdem Tertulliani in libro ad Nationes uerba: Dispater, Iouis frater, gladiatorum exsequias cum malleo deducit, quo Mercurius, in caluitio pennatulus, in caduceo ignitulus, corpora exanimata iam, mortemue simulantia, e cauterio probat . Utriusque igitur officium distinguit, et Mercurii quidem, qui examinabat utrum gladiatores mortui essent; et Plutonis, qui mortuos, siue eorum exsequias deducebat in spoliarium. De his siquidem ille loquitur, que in gladiatorum ludis fieri consueuerant. Alias uero Mercurius ferebatur caduceo, seu uirga deducere ad tartara, quemadmodum de  illo canit uirgilius:

Tum uirgam cepit, hac animas ille euocat Orco
Pallentes, alias sub tristia Tartara mittit,
Dat somnos, adimitque, et lumina morte resignat. 
Suos porro deos ethnici non in publicis tantum spectaculis et cauea irridebant, sed in illorum etiam templis, ubi sane illis, sicubi unquam, diuini honores habendi erant. In iis enim uero uidere erat, inquit Tertullianus, adulteria componi, inter aras lenocinia tractari, in ipsis plerumque edituorum ac sacerdotum tabernaculis, non secus atque in lupanaribus, sub iisdem uittis ipsorum, et apicibus, et purpuris, thure flagrante, libidinem expungi , seu exprimi, atque expleri. Nec tibi, queso, suspecta sit eius fides. Nam Iuuenalis, tametsi ethnicus, cum tanta flagitia ferre non posset, ea non sine summa indignatione his uersibus exagitat:

Nuper enim, ut repeto fanum Isidis, et Ganymedem,
Pacis, et aduecte secreta palatia Matris,
Et Cererem; nam quo non prostat femina templo? 
Et re quidem uera ille prius dixerat:

Aut apud Isiace potius sacraria lene
Componit crinem. 
Sed de his iam plura diximus in aliis nostris dissertationibus . Quis autem, cui sana mens sit, sponte non subscribet Tertulliano, qui ex  his omnibus, que in hoc et superioribus articulis explicata sunt, recte concludit ab ipsismet ethnicis omnem plane deorum suorum, quos a Christianis aliisque agnosci et coli uolebant, diuinitatem pessumdari, penitusque subuerti?

Tot enim tanteque deorum contumelie, ignominie, irrisiones: Honorem, ait, inquietant diuinitatis, id est, turbant, nec quietam securamque esse sinunt. Quin etiam maiestatis fastigia obsoletant . Atque ita quidem in nostris codicibus, et omnibus ante Rigaltium editis. At is uerbi obsoletant ineptissimam existimabat esse significationem, corrigique uoluit adsolant, quo ipse post Gothofredum censet significari, in solum et terram deprimunt. Fatetur libenter in  primo Auctoris nostri ad Nationes libro scriptum: Maiestatis fastigium adsolant ; at quid prohibet quominus hoc uerbum uno in libro, et aliud in altero adhibuerit? uerbi autem obsoletant ineptissimam esse significationem qui obiicit, is certe satis non attendit eumdem Tertullianum alibi dixisse: Perituros plerosque rursum post salutem, qui uestitum obsoletassent nuptialem . Nonne in hoc libro idem est huius uerbi atque in Apologetico sensus? Si ergo ineptissimus uideatur, cur, obsecro te, Rigaltius illud, in hoc libro mutatum, in alio seruauit? Non ergo immutari debuit unius, si in illo reperiatur, Fuldensis codicis testimonio, cui tot alia antiquioris meliorisque note exemplaria apertissime repugnant. Satis quippe est si genuinum  Tertulliani uerbum sit obsoletant, quo etiam Fortunatus usus est eodem plane significatu , atque abrogant, antiquant, obsoletum faciunt. Sensus igitur Auctoris nostri hic est: Ethnici, cum deos suos tantis contumeliis, probris, iniuriis in quibusque locis et sacris et profanis uexant, eosque nichilominus coli et adorari uolunt, illorum diuinitatem una manu antiquant et destruunt, quam altera adstruere frustra nitebantur.



ARTICULUS Iu. Quibus argumentis Tertullianus patefecerit ethnicorum deos a philosophis, ac nominatim a Socrate, Diogene, et uarrone irrisos atque explosos.

Nemo sane, quisquis sit, obiicere nobis potest  maiorem fuisse philosophorum gentilium, quam ceterorum plebeiorum hominum, in deos suos religionem . Nam plerique omnes a ueri Dei agnitione, aut agniti predicatione sic abalienabantur, ut illos Tertullianus nunc nominibus suis appellari superuacaneum esse putauerit. Missos autem illos hic fecisse uidetur, quia alibi, sicut ostendimus , uanas absurdissimasque illorum de Deo opinione satis aperte demonstrauerat.

Socratem nichilominus nominatim hoc ipso in loco appellat, nec immerito quidem. Omnium quippe mortalium, quemadmodum antea annotauimus , sapientissimus oraculo Apollinis declaratus est. Sed ille quantumuis sapiens  habitus, in deorum contumeliam, ait Tertullianus, quercum, et hircum, et canem deierabat . Nos uero Rigaltius ibi monitos esse uoluit in codice Fuldensi hec uerba et canem abesse: sed sufficit profecto ea in aliis omnibus reperiri. In libro autem ad Nationes errauit librarius heram pro hircum scribendo . Plura autem nos alibi retulimus de illo Socratis iureiurando, palamque fecimus illud a uariis scriptoribus uarie quidem, sed nunquam sine deorum contemptu et iniuria referri .

Addit preterea Tertullianus Socratem ab Atheniensibus morte idcirco damnatum, quia deos destruebat; sed eos tandem inique damnationis penitentia sic actos, ut criminatores Socratis, inquit, postea  afflixerint , uidelicet Melitum morte, atque exilio Anytum, et imaginem eius Socratis auream in templo collocarint . uerum a Lertio scriptis traditum legimus: , erea, non aurea, imagine honorauerunt . Quapropter Casaubonus et Menagius in Tertulliani textu restitui uolunt eream, hicque miratur Rigaltium, qui huius emendationis monitum fecerit neminem. Sed minus certe mirandus ibi Rigaltius, ubi uulgatam sequitur codicum omnium lectionem, quam aliis plurimis in locis, ubi contra manifestam illorum fidem sincerum Tertulliani textum immutauit, et corrupit.

Quia ergo Socrates, deos gentilium negando, Atheniensium  odium in se concitauerat, hinc Tertullianus continenter adiecit: Plane olim, id est, semper ueritas odio est. Sed in dubium haud prorsus immerito aliquis uocabit utrum hec uerba, id est, semper, huic textui postea inserta sint. Quorsum enim, inquiet, his Tertullianus uerbis aduerbium olim explicauisset? Nonne simplicius dicere poterat: Semper ueritas odio est? Quid quod aduerbium olim pro quouis tempore significando a uirgilio sumitur, ubi canit: Iam tibi preualidas olim ; id est, inquit Seruius, omni tempore. Posthec uero idem peta: Non secus atque olim tonitru, hoc est, ut adhuc obseruat Seruius: Fore ut solet, Nam non est aduerbium temporis . uerum nonne Tertullianus dicere potuit ueritatem olim, nimirum Socratis, de quo loquebatur, tempore, et suo etiam atque adeo semper odio hominibus fuisse. Quidquid autem pronunties, inde ille concludit tantum esse odium ueritatis, ut Athenienses eam in Socrate fictitios deos euertente odio habuerint. De illius autem condemnatione et morte supra in superioribus dissertationibus ibi citatis disputauimus .

Socrati duos alios philosophos Tertullianus coniungit , grecum unum Diogenem, alterum romanum uarronem. At mirum fortasse pluribus erit cur priori testimonio aduersus ethnicos in hoc et primo ad Nationes libro sic disputet: Diogenes, inquit, nescio quid in Herculem ludit;  in alio libro lusit . Nam tantine, arguent, ponderis est hec argumentatio, ut repeti meruerit? Si nesciebat enim Tertullianus quid Diogenes lusit in Herculem, quid inde contra falsos gentilium deos conficere poterat? Quis uero iste est Diogenes? Dictu cum id difficile sit, quidam suspicantur legendum Diagoras, qui quidem quia ad coquendam cenam igne carebat, ab Herculis simulacro petiisse perhibetur, ut pro decimo tertio certamine illam excoqueret. Sed huic emendationi aduersantur omnes omnino codices. Nobis itaque, horum auctoritati cedentibus, facile persuadebitur ab illo Diogenem Cynicum, sicut ibidem uarronem cynicum appellari. Quis enim nescit quantum in Luciani Dialogis Hercules ab hoc ipso Diogene cynicum appellari. Quis enim nescit quantum in Luciani Dialogis Hercules ab hoc ipso Diogene cynico derideatur  ? Preterea exstat illud Ausonii epigramma, quo Diogenes Herculem secte sue auctorem haud sine ioco fecisse traditur:

Inuentor primus Cynices ego. Que ratio isthec?
   Alcides multo dicitur esse prior.
Alcide quondam fueram doctore secundus:
   Nunc ego sum Cynices primus, et ille deus. 
At nonne illud est nescio quid, quod Tertullianus Herculis diuinitatem ab hoc Diogene irrisam contestatur? Si tamen eum ad aliam aliquam, a Luciano aut alio memoratam, irrisionem respexisse ostendas, tibi non reluctabimur. Quamuis porro illud nescio quid uocauerit; quia tamen ethnicis incompertum non  erat, hinc aduersus illorum deos recte argumentatur .

Dubitabit forsitan aliquis utrum alter philosophus, qui ab eo uocatur uarro cynicus, is sit, cuius eruditionem tantis, ut uidimus, laudibus ethnici cumulant, totque de religionibus libros composuerat. Numquid enim ille etiam de diis iocari ausus est? Quidni? Nonne in Auctoris nostri ad Nationes libris legimus romani styli Diogenes uarro trecentos Ioues, siue Iupiteres  dicendum est, sine capitibus inducit . At quomodo sine irrisione tot Ioues inducere potuit? Nonne Minutius Felix, Tertullianum nostrum haud dubie secutus, dixit esse tot Iouis monstra,  quot nomina. uidesis que in hec uerba alibi animaduertimus . Ceterum quidam putant hec a uarrone dicta in satiris Menippeis; cur non in aliis eius de ethnicorum religione libris, quorum tantus fuit numerus? Sed ubicunque ab eo dicta sint, inde et Iouis et aliorum falsa diuinitas manifestissime demonstratur. Persuasum uero illud adeo fuit iis, in quibus aliqua adhuc supererat probitatis et equitatis scintilla, ut Liberum patrem, sicut supra uidimus , Serapidem et Harpocratem cum Cynocephalo suo penitus reiecerint. At unum profecto, sublatis aliis omnibus falsis numinibus, Deum omnipotentem colere debebant.



CAPUT XXuII. Expenduntur alia Tertulliani argumenta, quibus falsos nullosque esse gentilium deos demonstrat.



ARTICULUS PRIMUS. Quam nefaria fuerit prouinciarum, ciuitatum, ac presertim Aegyptiorum peculiares deos sibi adoptandi licentia: quam parum uerisimilia sint ea que a Tertulliano tradita sunt de Iosepho patriarcha, et utrum Aegyptii eum Serapidis nomine deum dixerint et coluerint: quo iure ab illo dicatur deus Syrie Astartes, Arabie Disares, Noricis Belenus, Africe Celestis, et dii Mauritanie reguli sui.

Aliud euidentissimum profecto false religionis argumentum est data ciuitatibus et populis licentia  quemlibet deum, ceteris sepius incognitum, sibi adoptandi ac colendi. At multe gentilium prouincie et ciuitates sumptos pro libidine, ait Tertullianus noster, non pro notitia ueritatis, deos, aut ab aliis reiectos, aut illis incognitos uenerabantur . Aegyptios autem ibi precipue redarguit, qui sicut in aliis nostris dissertationibus ostendimus , tam impia quam absurda superstitione non solum oues aliasque bestias consecrabant, sed illos etiam capite damnabant, qui aliquem huiusmodi deum occidissent. Accepta autem hac eos adoptandi libertate, Aegyptii, inquit Tertullianus, sic abusi sunt, ut Iosephum Patriarcham Serapidis nomine deum fecerint . Sed multa ibi ille turbat atque ita sane, ut mirum uideatur quomodo uir in sacris Scripturis apprime uersatus, plura illis sane opposita, nobis uenditet.

Primum enim Iosephus, inquit ille , ceteris fratribus  iunior in Aegypto uenumdatus, in Pharaonis Aegyptiorum regis familia seruiebat. At in libro Geneseos  legimus illum uenditum fuisse Madianitis, et ab his Putiphari, eunucho Pharaonis et militum magistro, cui reuera seruiuit, donec in carcerem mitteretur. Nisi ergo hunc Putipharem, qui a Iosepho uocatur , regie Pharaonis familie adscriptum fuisse probaueris, falsa uidetur hec Tertulliani opinio. Nec uerius est quod subiunxit, eum a regina minus pudica desideratum, atque in carcerem idcirco regis iussu contrusum. Non enim a regina, sed a Putipharis uxore, uti in eodem sacro libro narratur, ad stuprum sollicitatus fuit, et a decepto Putiphare coniectus in uincula. Asseuerat insuper Tertullianus Iosephum accepisse in matrimonium filiam regis Pharaonis, cuius somnia explicauerat. Sacra uero Scriptura , et Iosephus historicus  certiores nos faciunt ab illo Iosepho patriarcha ductam Aseneth, filiam Putipharis Heliopolitani sacerdotis.

Denique nonnulli ueritati, in iisdem Geneseos et  Iosephi libris tradite, illud repugnare censent, quod Auctor noster adiecit: Ioseph expedimenta de carcere edocuit, somnium Regi aperit . Emissus siquidem ex carcere fuerat, cum regis somnia interpretatus est. Nonne tamen his uerbis indicare potuit duorum Pharaonis eunuchorum somnia, que reuera explicauit in carcere, atque explicandorum postea eiusdem Pharaonis somniorum dederunt occasionem? Que porro sacre Scripture contraria Tertullianus refert, hec scripsit in solo ad Nationes libro, et in Apologetico penitus omisit. Que sit autem huius pretermissionis caussa, utrum quia omnino uera non esse animaduertit, quis definire audeat? Ceterum ea forsitan hauserat ex corruptis fontibus, nisi librarios propria nomina, uti alia sepius, in hoc  libro describendo, errasse demonstraueris.

uero itaque similius uossio illud uidetur  quod ille adhuc enarrat Aegyptios, post fruges sibi a Iosepho famis tempore subministratas, iussisse in tanti beneficii memoriam ac symbolum ali a sacerdotibus bouem, quem primum ciuili, et deinde diuino cultu honorauerunt. At constat sane bouem ab iisdem Aegyptiis factum esse deum Apim, et exinde Serapim, de quo Ruffinus , et nos alibi . Celeberrimum quoque Alexandrie fabricatum est huius Serapidis simulacrum, de quo idem Ruffinus: Cuius, inquit, capiti modius superpositus, et quidem in honorem nostri Ioseph formatum perhibent, ob dimensionem frumenti,  quo famis tempore subuenit Aegyptiis. Ruffino suffragatur Suidas , nec uterque tamen diffiteri potuit alias fuisse aliorum opiniones.

Ab Aegyptiis Auctor noster ad alios delabitur populos, qui non minore licentia deos peculiares, aliis e presertim Romanis incognitos, sibi adsciuerant: Quanti enimuero sunt, inquit, qui norint uisu uel auditu quis unicuique prouincie et ciuitati suus est deus, ut Syrie Astartes   in libro ad Nationes, Atagartis Syrorum ? Que lectio confirmari potest his Plinii uerbis: Syris uero Magog. Ibi prodigiosa Atagartis, grecis autem Derceto dicta . Strabo uero de Hierapoli, , in qua Atargatim Syriam deam colunt . Sed postea scripsit: , ; Atargatim Atharam dixerunt, quam Clesias Derceto uocauit . Ab aliis autem Astartes appellata est, quemadmodum a Minutio Felice, qui hoc nomen in Tertulliani nostri Apologetico, sicut et alia plura, legerat. uidesis uossium , ac ea, si placet, que in illum Minutii locum annotauimus .

Sicut autem hec Syrie erat dea, ita Arabie, ait Tertullianus, Disares , sed aliter in libro secundo ad Nationes, Obodanedussiren. Corruptum  autem putant hoc nomen ab imperito librario, qui unum ex his duobus Obodan et Dusarem fecerit. Suam autem opinionem confirmare conantur auctoritate Eusebii, a quo hos Arabum deos memoratos esse dicunt quidem, sed nec uerba eius, nec librum indicant. De utroque autem illo deo plura uossius, quem adire cuiuis promptum est . Patrius etiam deus fuit Noricis Belenus, inquit Auctor noster ; sed corrupta quoque fuerunt in manuscriptis nostris codicibus hec nomina Nori Cibelenus, in quibusdam uero editis Tibelenus, quem uossius suspicatur eum esse, quem Tybelinum, antiqui Saxones Tebilenum, et Sclaui Zeerneboch uocabant. Nonne uero longe probabilius est illum  loqui de Beleno deo quem Aquileienses, uti Iulius Capitolinus  et Herodianus  memorie prodiderunt, summo in honore habebant, et solem esse opinabantur? Preterea Grutherus uarias exhibet inscriptiones Deo Beleno, ab Augusto Cesare editas . Quin etiam is ab Ausonio Burdigalensium deus nec uno quidem carmine predicatur . Non a solis itaque Noricis, Germanie populis, sed etiam ab aliis Belenus colebatur. At istos forsitan Tertullianus nominatim ideo appellauit, quia nouerat ab ipsis hunc deum pre ceteris honorari . Si quem nichilominus  obscuriorem Noricorum aut alterius gentis deum ab illo denotatum ostendas, tibi haud egre assentiemur.

Nec patriam suam ille omisit, atque africe Celestis, et in libro ad Nationes, Celestis Afrorum , de qua nos superius disputauimus . Eiusdem porro Africe regio erat Mauritania, de qua ipse continuo hec subnectit: Mauritanie reguli sui. At Minutius Felix et Lactantius Iubam nominant, quem prouincie huius incole-honore diuino speciatim prosequebantur. Adi, si lubet, que in nostris de utriusque libris dissertationibus disputata sunt .



ARTICULUS II. De aliis diis, qui Romanis incogniti, in Italie prouinciis et urbibus colebantur, quemadmodum Cassinensium siue Crustuminensium Deluentinus, Narniensium uisidianus, Aesculanorum Ancaria seu Ancaria, uolsinensium Nursia, siue Nortia, Ocriculanorum ualentia, et Faliscorum, in honorem patris Curris, et accepit nomen Iuno.

Argumentum suum prosequitur Tertullianus, atque a prouinciis Roma longius remotis, uenit in Italiam, et per ipsam, inquit, dii quoque municipali consecratione censentur , quos Romani non colebant. Tanta quippe erat incolarum cuiuscumque ciuitatis cecitas ac licentia, ut non solum deos aliis incognitos habuerint, sed quorum etiam, uti ille ait, ne nominum quidem dignitas humanis cognominibus distat , At sicut nomen hominis preferebant, ita humanam uitam egisse, et idcirco deos non esse manifestum est. Plures uero ex illis recenset , ac ne ulli fidem sibi derogandi esset locus, testem citat uarronem in eius haud dubie libris, quos de diuinis, teste Augustino , rebus ediderat.

Obscurorum autem horumce deorum agmini premittitur Casianiensium Deluentinus , uel sicut codices nostri antiquiores manu exarati et alii, Casianensium, uetustiores editi, Crustuminiensium,  et postea in quibusdam editionibus, Beluentinus. Cassinum uero Campanie oppidum Samnites, ait uarro , ex Sabinis orti primum, ac Romani deinde tenuerunt. Mentionem oppidi illius fecere Plinius , et Silius , nomenque illud in uariis inscriptionibus a Gruthero editis occurrit . Si quis tamen ibi legere malit, Crustuminensium, opinionem suam firmare poterit his uirgilii uersibus:

. . . . . Nec surculus idem
   Crustumiis Syrriisque pyris. 
Seruius quippe hec ibidem obseruat: Crustumia pyra sunt ex parte rubentia ab oppido Crustumio. Agrum  uero Crustuminum eiusque situm Plinius hisce uerbis describit: Citra tredecim millia passuum urbis ueientem agrum a Crustumino, dein Fidenatem, latinumque a uaticano dirimens . At paulo antea alium Crustuminum memorauerat , qui quidem ubi situs fuerit, iam ignoratur. Meliorum porro antiquiorumque codicum auctoritati si cedendum est, Tertullianus Casiniensium oppidum designauit , quod nunc montem Casinum esse existimant.

Dehinc ille: Narniensium uisidianus. At Plinius ubi Umbrie oppida populosque enumerat: Narnienses, inquit, quod oppidum Nequinum antea uocatum  est . Et certe scriptum a Liuio legimus: Alter consul Apuleius in Umbria Nequinum oppidum circumsedit. Locus erat arduus, atque in parte una preceps, ubi nunc Narnia sita est . Nomen autem illud sumpsit ab eo, quo alluitur, Nare fluuio, uti his intelliges Strabonis uerbis: , Narnia, per quam fluit Nar fluuius . uariis quoque apud Grutherum inscriptionibus Narnienses celebrantur .

Preterea, Aesculanorum Ancaria, in libro ad nationes, et nostris manuscriptis exemplaribus: Ancaria . A Plinio autem dicitur: Colonia Asculum Piceni nobilissima , cuius nomine multe exstant apud Grutherum inscriptiones . Strabo uero . Sed aliud est Asculum, Apulie oppidum, Pyrrhi clade notissimum. De alterutro autem haud dubie loquitur Auctor noster, nisi eamdem deam in utroque cultam fuisse probaueris. De priore tamen sermonem ab illo fieri, erit forsitan qui confici posse putabit his Lucani de Lentulo uersibus:

. . . . . Depellitur arce
Lentulus Esculea. 
Quidam enim animaduertunt Esculea et Asculea indifferenter dictum, quidni et Aesculea, unde Aesculani, de quibus nunc agitur?

 Ceterum Turnebus  suspicatur Ancariam eam esse deam, cuius furore correpti homines ancarii uocabantur, idque stabilire nititur his duobus, a Nonio citatis , Lucilii carminibus:

Hec eadem rudet e nostris, atque eiulitabit,
Concursans uelut ancarius, clareque quiritans.
In nostra quidem horum carminum editione legimus: Hic inquam . . . ueluti arenarius. Sed corrupte procul dubio, ac contra metri leges. uerumtamen mera hec est Turnebi coniectura, que alia adhuc probatione indiget. In libro autem ad Nationes nomen Ancariam habetur, et quam preuerint, quod deprauatum existimantes, reponi uoluere et quampreuerim: sed nulla  reddita ratione emendationis, que adulterato textu melior non uidetur. Quapropter malumus alterius codicis opem exspectare, quam uariis indulgere coniecturis.

Facilius itaque illud probabitur, quod adiecit Tertullianus: uolsiniensium Nursia ; in libro autem ad Nationes , et libris nostris ineditis, Norcia et Nortia, siue ut in Tacitum mox citandum notat Lipsius, Neurscia. At Liuius semel iterumque meminit uolsinensium , qui etiam in quadam inscriptione a Gruthero edita sic appellantur . uerum ipsemet Tertullianus alibi illos, quemadmodum  obseruauimus , uolsinios uocat, sicuti Propertius , et Plinius , qui testificantur urbem hanc opulentissimam Tuscorum fuisse, que nunc sub summorum pontificum ditione est.

Norciam uero eorum deam fuisse ex his iam citati Liuii uerbis discimus: uolsiniis clauos, indices numeri annorum, fixos in templo Nortie etrusce dee comparere diligens talium monumentorum auctor Cincius affirmat . Iuuenalis quoque de illa hec cecinit:

. . . Idem populus, si Norcia  Thusco
Fauisset, si oppressa foret secura senectus
Principis, hac ipsa Seianum diceret hora
 Augustum. 
Preterea, Ocriculanorum ualentia, ait Tertullianus . Ocriculum autem, seu Ocriculi, Straboni , urbs est in finibus Umbrie, que non multum Roma distat, nuncque Otricoli uocatur. Mentionem illius faciunt Plinius , Liuius , aliique ac potissimum geographi. Ocriculanorum porro deam reuera fuisse ualentiam, agnosces hac ueteri inscriptione apud Grutherum : PRO SALUTE ITUS AC REDITUS. D. N. SANCTISSIMI . . . . TI. AUG. AEDICULAM. CONCILII DEORUM, DEARUMQUE AUG. N. EX uISU DEAE uALENTIAE  S. P. E. C.

Quid plura? Sutrinorum, ait Auctor noster, Nortia . At Sutrium, inquit Liuius, urbs socia Romanorum, uelut claustra Etrurie erat . Antea uero fecerat mentionem eius, que in uariis etiam inscriptionibus a Gruthero exhibitis occurrit . Ab urbe autem Roma distat 24 millia passuum, sicut Marsus annotauit in hec Silii italici uerba: Sutria tecta . uidesis Erasmum in hoc prouerbium, Quasi Sutrium eant . Huius porro urbis incolis dea, uti ait Tertullianus, erat Norcia. Sed prius, sicut uidimus, dixerat uolsinensium Norcia. Numquid  ergo eadem utrorumque dea fuit? Nonne ibi peculiares, ac proprios cuiusque ciuitatis deos recenset? At hanc procul dubio ob causam prioris nomen paulo aliter, sicut monuimus, scriptum uoluerunt. Huic tamen emendationi aduersantur non solum omnes nostri codices, sed citatus quoque a nobis Liuius. uerum quia uolsinium et Sutrium urbes Etrurie et Sutrium urbes Etrurie fuerunt, et hec dea Etrurie a Liuio nuncupatur, utriusque urbis dea esse potuit. Si quis uero duas, ac diuerso nomine uocatas fuisse ostendat, sententie illius ultro subscribemus.

Agmen horum municipalium topicorumque deorum  claudit Tertullianus his uerbis: Faliscorum in honorem patris Curris, et accepit cognomen Iuno . Falisca autem, urbs Etrurie, inter Ciminum montem et Tiberim sita est. Colonie uero Faliscorum mentio fit in Plinii libris ., et Grutheri inscriptionibus , sepius uero in Titi Liuii historiis , hisque uirgilii carminibus:

Hi Fescenninas acies, equosque Faliscos,
Hi Soractis habent arces, Fluuiniaque arua,
Et Cimini cum monte lacum, lucosque Capenos. 

Similia a Silio Italico decantata inuenies . Ceterum Iuno plura, uti nemo nescit, habebat cognomina, ex quibus unum Curris, teste Festo, fuit. Si quis uero inquirat cur ita nuncupata sit, is audiat Seruium: Iuno habet multa nomina: Curetis est, quia utitur curru et hasta . Alium adhuc, si uelit, audiat Festum Pompeium: Curis est Sabine hasta . . . . Curitim Iunonem appellabant, quia eamdem ferre hastam putabant . uerum sicut hi scriptores Tertulliano nostro fauent asserenti Iunonem cognominatam fuisse Currim siue Curetim: ita ipsi aduersantur, aperte dicentes hoc cognomen non illi datum in honorem patris Curis, sed ex hasta, que a Sabinis curis appellabatur, aut a curru, quemadmodum innuit Seruius; qui tamen a nonnullis, priorem  huius nominis etymologiam ueriorem existimantibus, corripitur.

Quid ergo? Numquid responderi potest Iunonem ab hasta traxisse istud cognomen, quod postea Falisci in patris Curis honorem ei dederunt. Sed quis est, inquies, pater ille Curis? Nos quidem docet Ouidius Romulum ita uocatum fuisse, ubi canit:

Proxima lux uacua est, at tertia dicta Quirino,
   Qui tenet hoc nomen, Romulus ante fuit:
Siue quod hasta curis priscis est dicta Sabinis,
   Bellicus a telo uenit in astra deus.
Siue suo Regi nomen posuere Quirites,
   Seu quia Romanis iunxerat ille Cures. 
At non solum Romulo, sed antea Iano nomen illud impositum fuerat, uti Macrobius testatum his uerbis  fecit: In sacris inuocamus Ianum Iunonium, Ianum Quirinum . . . patrem quasi deorum, Iunonium, quasi non solum mensis Ianuarii, sed mensium omnium ingressus tenentem. In ditione autem Iunonis sunt omnes calende . . . . Quirinum, quasi bellorum parentem, ab hasta quam Sabini curim uocant . uaria itaque fuerunt Iani nomina, quorum tria ad propositum nostrum spectant. Primum est Pater, secundum est Quirinus, a curi siue hasta deriuatum, et tertium Iunonius, quasi et Ianuarii et omnium mensium sit initium et ingressus. Nonne autem hinc confirmari potest, quod scripsit Tertullianus Iunonem a patre Curi, qui etiam Iunonius appellatus est, suum Curis, siue Curitis, accepisse  cognomen? De hac tamen coniectura aliorum esto iudicium.

Ceterum duplex, pro diuersa codicum nostrorum lectione, potest esse uerborum Tertulliani sensus. Si enim ibi, quemadmodum in nostris manu exaratis exemplaribus, et Rigaltii editione legas, Faliscorum in honorem  patris Curis, et accepit nomen Iuno, sensus erit: Faliscorum dea est Iuno, que in patris Curis honorem sortita est suam Curitis appellationem. Si uero cum ceteris editionibus legamus: Faliscorum in honore est pater Curis, unde accepit cognomen Iuno, his uerbis significabitur diuinos honores a Faliscis exhibitos fuisse patri Curi, a quo Iuno cognominata est. At si de patris Curis honore loquitur, cur, queso, ibi Iunonis nichil plane ad eam  rem facientis inserta mentio? Nonne ad Tertulliani mentem propius accedent, qui probauerint illum intelligendum esse de Iunone Curiti, quam Falisci, tanquam singularem urbis sue deam, colebant? Tu uero que uerior sit lectio et interpretatio, expende ac pronuntia.

At nobis quispiam fortasse obuiam ueniet, et obiectabit ibi humani aliquid passum esse Tertullianum, qui tam diserte affirmat his prouinciarum ac ciuitatum diis, hactenus ab eo appellatis, nullum a Romanis redditum diuinum honorem . Nonne enim Capitolium ab ipso antea uocatum fuerat curia demonum? Nonne adhuc hec sunt illius alio in libro uerba: Pluribus et asperioribus nominibus amphiteatrum consecratur, quam  Capitolium omnium deorum curia est ? Nonne Roma, ut ait Leo primus, omnium gentium seruiebat erroribus, illarumque deos assumpserat ? Romani igitur quarumlibet gentium deos colebant. At quamuis res ita sit, illos tamen omnes generatim tantum, non uero nominatim uenerabantur. Nam eos ne numerare quidem, quanto minus honorare et inuocare poterant! Tertullianus autem de topicis et singularibus diis disputat, quos urbium et prouinciarum incole solebant tanquam municipes suos colere, ac suis inuocare nominibus.

Quid igitur mirum, si illi plerique omnibus iam incogniti sint, sicuti Deluentinus et uisidianus, in  Apologetico nominati ac in libro ad Nationes, Atheniensium, siue potius Atherniensium Numentinus, uel Numertinus . Horum enim et aliorum topicorum deorum, quorum infinitus fuit numerus, notitia nobis iam a longo tempore erepta est. Non minoris tamen roboris idcirco est Auctoris nostri argumentum, quo ex hactenus dictis meritissimo iure concludit iniquissimos esse gentiles, quibus cum potestas esset pro libito ac libidine falsum quemlibet et aliis gentibus ignotum deum colendi, non sinebant uerum Deum a Christianis adorari.



CAPUT XXuIII. Quanta insulsitate Romani uenditauerint se sua in deos pietate meruisse totius orbis imperium.



ARTICULUS PRIMUS. Quam falsum sit Romanos meruisse totius orbis terre dominatum sua pietate in deos Sterculum, Mutinum, Larentiam, Cybelem, Iouem, Iunonem, aliosque, qui patriam suam magis, quam Romanos tueri debebant, quique omnes fato obnoxii fuerunt.

Tot tantisque rationum momentis ita euersam a Tertulliano uidimus falsam gentilium, deos plane commentitios colentium, religionem, ut nullus, si sani capitis sit homo, iis reluctari posse uideatur. Sed  quoniam ea est errantium plerorumque hominum peruicacia, ut uictos se fateri nunquam uelint, contra ethnici adhuc insurgebant, nobisque, uti ait Tertullianus, obiiciebant, Romanos pro merito religiositatis diligentissime in tantum elatos, ut orbem occupauerint , id est, magna in deos suos pietate et religione meruerint ac consecuti sint totius terrarum orbis imperium. Existunt ergo, inquiebant, hi dii, debentque ab omnibus hominibus honorari. Totam autem hanc argumentationem, quam alibi fusius explicuimus , Tertullianus noster plane friuolam nulliusque momenti esse haud immerito arbitratur. Ne quem tamen uel minimum ethnicis preberet mussitandi  locum, uariis responsionibus hoc, qualecunque sit, argumentum refellit ac destruit.

Dii quippe Romanorum, ait ille, aut uernaculi ipsisque proprii erant, aut peregrini et adscititii. Numquid autem dici potest a primis propagatos imperii Romani fines? Scilicet ista merces, Tertulliani hanc opinionem irridentis uerba sunt, Romanis a diis pro gratia expensa est. Sterculus, et Mutinus, et Larentina prouexit imperium . In antiquioribus editis libris legitur si pro scilicet, sed eodem plane sensu, locutione tamen minus eleganti. Romanorum autem deos uilissimos planeque infames ibi appellat, ut acrioribus ironie aculeis ethnicos, deorum suorum potentiam insulsissime uenditantes, pungeret. Sterculus enim agros, sicut ille alibi docet,  stercoribus iuuando diligens fuit . At de illo, sicut et turpissimo Mutino, et Larentina, que ab eodem dicitur publicum scortum, antea, atque in superioribus dissertationibus, disputauimus . Nemo autem mentis sue compos serio affirmare unquam audebit, ab huiusmodi infamibus et uernaculis diis porrectos fuisse Romani imperii fines. Neque etiam, ab aliis domesticis et peculiaribus diis suis. Diuersa enimuero in pluribus esse nequit ueri Dei potentia, uirtus, sanctitas, sicuti nec natura. Atqui nemo unquam dixit in prefatis infamibus, aut aliis domesticis Romanorum diis, fuisse eamdem, atque in  omnipotente Deo, naturam et omnipotentiam, uirtutem et sanctitatem. Dii ergo non sunt, nec potuerunt ullum aliquod Romano imperio afferre incrementum.

Superest igitur ut peregrinorum deorum auxilio et potestate accreuerit Romani imperii magnitudo. Atqui opinio illa non minus omni prorsus uerisimilitudine quam superior caret. Nam preter modo allatam rationem: Peregrinos deos, ut recte Tertullianus ait, non putem extranee genti magis fautum uoluisse, et patrium solum, in quo nati, adulti, nobilitati, sepultique sunt, transfretanis dedisse , seu minus fauisse patrie et altrici terre sue, quam Romanis transmarinis et extraneis. Quo enim ingrati animi uitio patrium solum Romanis uastandum,  et eorum imperio subiiciendum tradere potuerunt?

Sed ut id quibusdam exemplis planius faciat: uiderit, inquit, Cybele, Celi et Terre filia, Saturni uxor, et magna mater, si urbem Romanam, ut memoriam troiani generis adamauit, uernaculi sui scilicet, aduersus Achiuorum arma protecti, si ad ultores suos transire prospexit, quos sciebat Greciam Phrygie debellatricem subacturos . uis autem huiusce argumenti, ut perspiciatur, in memoriam reuocandum est, Cybelem quibusdam uideri a Cybelo Phrygie monte cognominatam. Nullus uero dubitat celeberrimum Pessinunte, que Phrygie urbs erat, positum fuisse illius simulacrum, quod postea Rome, sicut alibi diximus , maxima cum pompa collocatum est. At Tertullianus inde sic argumentatur: Numquid Cybele propter Aeneam, Troia, Prygie minoris ex urbe oriundum, atque idcirco uernaculum suum, adamauit Romanos, quia ex illo postquam ex Troiano incendio, et Achiuorum armis ereptus fuisset, originem suam deduxerunt? Numquid uero illa spreuit patriam suam, illique Romanos pretulit, quia preuidebat simulacrum suum Romam transferendum, et a Romanis debellandam Greciam, Phrygie patrie sue debellatricem? Cur ergo passa est hanc, ubi summo honore colebatur, a Grecis expugnari? Esto tamen, illudque, si uelis, permiserit. At quomodo prescire potuit fore aliquando, ut ipsa, uel quod idem est,  simulacrum suum Pessinunte Romam asportaretur? Non magis enim hoc preuidit, quam diem, quo Marcus Aurelius imperator Syrmii mortuus est. At id plane, ait Tertullianus, aut nesciuit, aut tardiores nuntios misit ad precipuum suum sacerdotem archigallum, qui sexta post huius imperatoris mortem die, elicitum ex lacertis impurum sanguinem pro illius salute litabat. Christiani itaque talem iure merito ridebant deam, aut futuri nesciam, aut crudelem, que passa est non solum archigalli sui perperam effundi sanguinem, sed patriam quoque suam penitus dirui. Nullum ergo Romanis ad dilatandos imperii sui fines auxilium sine iniquo ingratoque animo ferre potuit.

 Neque etiam Iupiter illos maiore studio ac fauore complecti debebat . Ecquid enim obliuisci potuit Idei illius in Creta insula antri, ubi gentiles eum natum ac sepultum fuisse predicabant? Numquid amore patrie in odium conuerso, passus est Cretam suam, ut loquitur Tertullianus , Romanis fascibus et armis concuti? Numquid ex memoria quoque illius exciderant era Corybantia, quorum clangore ac sonitu inhumanissima patris eius Saturni, deuorare illum uolentis, feritas elusa est? Numquid tandem uoluntaria obliuione obruerat iucundissimum illic nutricis sue odorem ? Sed dubitant plures que fuerit illa nutrix, illiusque odor iucundissimus. Quidam autem suspicantur Tertullianum his uerbis alludere ad Amalthee  cornu, ex quo nectar et ambrosia effluebant. At uana procul dubio est hec suspicio. Agitur siquidem de Iouis nutrice, quam alii capram Amaltheam, alii Nymphas, siue Melissi Crete regis filias esse opinabantur. Posteriorem itaque hanc opinionem si Auctor noster secutus est, odor Nympharum, que melle et lacte Iouem aluisse ferebantur, recte dici potuit iucundissimus. Sin uero ad priorem, ut uerisimilius est, respexerit, non sine ironia insulsam exagitat diuinitatem Iouis, qui capre male olentis lac suxerat, nec poterat teterrini illius odoris obliuisci. Atqui illius, patrieque sue Crete, si memor semper fuit, hanc Capitolio anteponere debebat, ac Cretensibus potius, quam Romanis, dare totius mundi imperium. De illius porro ortu, nutricibus, educatione et sepulcro  alibi disseruimus .

Quid uero huius Iouis soror et coniux Iuno? Numquid uellet, ait Tertullianus, Punicam urbem Carthaginem ab Aeneadarum utique gente , id est, Romanis deleri? Nonne illam urbem sibi dilectam pretulit Samo, ubi educata, aut Ioui nupta fuerat, uti liquet his uirgilii carminibus, partim tantum ac tacito auctoris nomine ab Auctore nostro citatis:

Quam Iuno fertur terris magis omnibus unam,
Posthabita coluisse Samo. Hic illius arma,
Hic currus fuit: hoc regnum dea gentibus esse,
Si qua fata sinant, iam tum tenditque fouetque.  
uerum misera illa, ait adhuc Tertullianus, coniux Iouis et soror, quantumuis amauerit Carthaginem, non potuit tamen impedire quominus a Romanis euerteretur. Nihil quippe aduersus funesta huius urbis fata ualuit. Nec id sane mirandum: quia plane fato, pergit Auctor noster, stat Iupiter ipse . Nonne uero effatum illud satis aperte confirmatur Apollinis Delphici ad Cresi nuntios responso, quod his totidemque uerbis Herodotus retulit, ; Sortem fato destinatam defugere deo quoque impossibile . De ipso autem Ioue Cicero  et Homerus  , ab eo citatus, hec pronuntiant: Nihil fit extra fatum . . . . . Hoc sentit Homerus, cum querentem Iouem inducit, quod Sarpedonem filium a morte eripere non posset. Hoc idem significat grecus ille in eam sententiam uersus:

Quod fore paratum est, id summum exsuperat Iouem.
Simili quoque modo Seneca: Quidquid est quod nos sic uiuere iussit, sic mori, eadem necessitate et deos alligat. Irreuocabilis humana pariter ac diuina cursus uehit. Ille ipse omnium conditor ac rector scripsit quidem fata, sed sequitur; semper paret, semel iussit . Inde grecum illud adagium, . Necessitati ne dii quidem resistunt. uidesis Erasmi in hoc adagium,  et Lipsii in citata Senece uerba obseruationes. uide etiam uossium , et ea, si uelis, que in nostra in Minutium Felicem de fato, et in sequente de Ioue et Iunone animaduertimus .

Si Iuno igitur atque ipse Iupiter diique omnes, fatentibus ethnicis, fato sint obnoxii, nullum procul dubio romano imperio incrementum dare unquam potuerunt. Ioue enim diisque omnibus si potentius sit fatum, ethnici fatis, ait Tertullianus , dedentibus sibi Carthaginem, maiores profecto honores deferre debebant, quam Iunoni, ac prostitutissime lupe Larentine, de qua  paulo ante disseruimus. Falsum est igitur Romanos magna in Iunonem, Iouem aliosque deos suos, aut uernaculos aut accititios, pietate meruisse totius orbis terre dominatum.



ARTICULUS II. Romanis datum non fuisse ob suam in deos pietatem imperium, quod fundatum fuerat, antequam Numa uarios, qui explicantur, eosdem deos colendi ritus instituisset, aut fabricata fuissent deorum simulacra, ullusque Rome esset deus.

Aliis adhuc rationum momentis Tertullianus demonstrat  Romanos non potuisse ab ullo prorsus deo suo aut omnibus  aliis accipere imperium, aut ullam finium eius propagationem. Certum est enim plures Romanorum deos, Saturnum, Iouem, aliosque summam consecutos fuisse regiam potestatem. Dic ergo, sodes, a quibus aliis diis, quos coluerunt, illam acceperint? Numquid Saturno data est a uilissimo quodam Sterculo, de quo paulo ante dicebamus? Sed is uixit post Saturnum. Nullus autem gentilis dicere unquam potuit quis alius deus regnum illi dederit. At nulla potior est ratio cur ab aliquo deo Romanis concessum dicatur.

Deinde uero fundatum erat imperium illorum antequam deorum cultus Rome institutus fuisset. Etenim a Numa, inquit Tertullianus , concepta est curiositas  superstitiosa, id est, religio, et superstitio, que praua peruersaque cura falsis diis impenditur. Sed quam putas ob caussam ab illo constituta est? Consule Liuium , Eutropium , aliosque Romane historie scriptores, tibique respondebunt: ut efferatos, ac militares Romanorum animos, metu religionis ac deorum contineret, perpoliretque. Quinam uero, amabo te, erant primi illi Romane religionis ritus? Nondum, ait Auctor noster, aut simulacris, aut templis res diuina apud Romanos constabat, quemadmodum alibi explicauimus, ubi templorum simulacrorumque inuestigauimus originem .

Tum etiam nulla, sicut ille pergit , Capitolia certantia celo, id est, nondum constructum fuerat templum Capitolinum, adeo superbum, ut suum ad celos usque culmen attollere uideretur. Neque putaueris hanc esse animi in ethnicos nimium infensi exaggerationem. Nam Martialis, et ipse ethnicus, eadem his uersibus cecinit:

Nec capitolini summum penetrale Tonantis,
   Queque nitent celo proxima templa suo. 
Silius quoque Italicus:

Illa etiam qua prisca fides stat regia nobis,
Aurea Tarpeia ponet Capitolia rupe,
Et tanget nostro templorum culmina celo. 
 Plura in Alexandri Donati aliorumque de urbe Roma libris tradita, si uelis, facile inuenies .

Ubi ergo, rogabit aliquis, res diuina tunc agebatur? Temeraria, inquit Tertullianus, de cespite altaria , siue repente, subito ac fortuito casu exstructa, sicut ex Cicerone  et Apuleio  discere est. uasa uero quibus ministrabatur sordida erant, ait Auctor noster, et adhuc samia, seu luto cretaque molli tum fabricata, de quibus alibi diximus .

Adiecit Tertullianus  Et nidor  ex illis, uti in utroque illius, cum Apologetico, tum ad Nationes secundo libro legimus: in nostris autem codicibus manuscriptis ex duobus his uerbis unum, sicuti sepius factum est, scriptumque exillis. Atque inde forsan Rigaltius corrigi uoluit exilis, haud prorsus infelici coniectura, cuius tamen aliquam saltem rationem reddere debebat. Confirmari autem inde potest, quia ibidem Tertullianus asseuerat, pauperes tum fuisse Romane religionis ritus. Sed duo hec uerba ex illis ad uasa samia, quibus subnectuntur, referri quoque possunt. Nihil ergo de hac uaria lectione definire audemus.

Ceterum quia Nume tempore nulla apud Romanos erant deorum simulacra; imo uero, quia ea fieri  ille, ut alibi ostendimus , prohibuerat; inde Tertullianus intulit: Et Deus ipse nusquam. Persuasum siquidem, uti capite sequenti uidebimus, omnino habuisse uidetur eam per gentilium animos peruasisse opinionem, non alios esse deos quam illorum simulacra, uel ipsorum in eis residere diuinitatem.

uides ergo quam recte ex dictis concludat: Ergo non ante religiosi Romani, quam magni, ideoque non ob hoc magni, quia religiosi . Fundatum quippe et stabilitum fuit illorum imperium, priusquam aut deos haberent, aut eos saltem tot superstitiosis ritibus, atque inani tot ceremoniarum pompa colerent et adorarent. At certe tam ad illud imperium propagandum, quam iacienda  eius fundamenta pari profecto deorum ope ac subsidio indigebant, quod tamen nunquam habuisse manifestum est. Sed aliis adhuc rationibus id ab illo euidentissime demonstratur, que a nobis examinande sunt.



ARTICULUS III. Non magis datum aut propagatum ab ullis gentilium diis imperium Romanorum, quam Babyloniorum, Medorum, Aegyptiorum, Assyriorum, Amazonum, et Iudeorum, qui ante eosdem Romanos regnauerunt: horum impietate et sacrilegiis propagatos imperii sui fines: ac nullis plane miraculis, diuinationibus, oraculis probari posse ullos existere horum aliorumque gentilium deos.

 Certum quidem est, quod et ipsi Romani palam fatebantur, terrena regna ab aliquo institui, dari et dispensari. At ea potestas penes eum duntaxat solum esse potest, qui omnia creauit. Nulli itaque Romanorum dii regnum aliquod cultoribus suis aut aliis unquam dederunt. Et certe ante illorum Pontifices, Quindecim uiros, Salios, Lupercos, uestales, de quibus nos alibi, et ante omnes romanorum deorum ministros, imo antequam ulli dii Rome colerentur, instituta fuerant Babyloniorum, Medorum, Aegyptiorum, Assyriorum, et Amazonum regna, magnaque, uti nemo nescit, potestate et gloria florebant . Constat ergo has nationes nec a Romanorum diis, nec ab his quos ipsi colebant,  accepisse regnandi potestatem: non a suis quidem, qui eos, a quibus summo in honore habebantur, defendi non potuerunt; neque a Romanorum diis, qui nondum ficti erant, et a quibus eorum imperium euersum fuisse Romani opinabantur. Iam uero uidimus , quomodo Minutius Felix hoc argumento aduersus ethnicos pugnauerit.

Sed ut quibusdam exemplis manifestius id fiat, urget Tertullianus: Cur Athenas a Xerxe Minerua non defendit, uel cur Delphos de manu Pyrrhi Apollo non eruit ? Nullus enim plane ethnicorum deus neque Rome, neque ullibi, tanto honore diuino ornatus est, quanto Minerua  Athenis, ubi exstabat insigne illius notumque omnibus simulacrum. Neque maiori cultu ullus Deus honestatus est, quam Apollo Delphis, ubi oracula, toto terrarum orbe celebrata, fundere credebatur. uerumtamen nec iste Delphos, nec illa Athenas ab hostium suorum armis tuta reddidere. Quomodo ergo dii uel peregrini, uel patrii, dilatare Romani imperii fines ualebant? Numquid aliis diis potentiores erant? Sed uerus Deus debet esse omnipotens, atque idcirco unus tantum esse potest, qui regna tribuit, et dispensat.

Age uero, instantemque Tertullianum subsequamur . Iudei, inquit, suos habuerunt reges, quos etiam nunc haberent, nisi horrendo Christi parricidio suas cruentassent manus.  Atqui hi ipsi penitus contempserunt Romanorum deos. Non illi ergo in hos deos pietate regnum suum meruerunt. Romani uero, cum his deorum suorum hostibus icto federe, honorauerunt ipsorum Deum cesis uictimis, ac templum donis et muneribus. At quibus, oro te, oculis dii illi facta a Romanis hec uero Deo, eorumque aduersario, federa, sacrificia et dona intueri poterant? Nonne illorum iram potius, quam propensum ad augendos romani imperii fines animum, accendere debuerunt?

Preterea certo certius est regna ab hominibus occupari, inuadique armis et uictoriis . Atqui hec fieri nequeunt, nisi euersis plerumque urbibus, ac proinde pari templorum ac menium strage, eadem sacerdotum cede atque ciuium,  ac rerum sacrarum profanarumque communi ereptione ac preda: Tot igitur, ait Tertullianus , sacrilegia Romanorum quot tropea, ex sacris profanisque captarum urbium spoliis Romam asportata: tot de diis, qui patriam suam et urbes, in quibus colebantur, tutari non potuerunt, quot de gentibus triumphi. Tot manubie, quot manent adhuc Rome simulacra captiuorum deorum. Manubiarum autem nomen, de quo nos alibi , a Tertulliano ibi accipi uidetur pro spoliis, que Romani ex captis urbibus secum Romam detulerunt. Precipua uero erant deorum simulacra, que in templis solebant collocari, ac deinceps adorari. Romanorum ergo imperium accreuit non quidem ulla ipsorum in deos pietate et religione,  sed impietate, sceleribus et sacrilegiis.

Qua ergo ratione dii illi, pergit Auctor noster, ab hostibus suis Romanis sustinent adorari, et illis imperium sine fine dederunt, quorum magis iniurias, quam adorationes remunerasse debuerant? In nostris manuscriptis codicibus ac uariis editionibus, presertim antiquioribus habetur adolationes, siue adulationes, quemadmodum differenter ab aliis scriptum occurrit. Quidam tamen maluerunt adorationes, ut hoc nomen superiori uerbo adorari respondeat. Quid uero, si Tertullianus significare uoluerit deos non potuisse patienter ferre adulationes, seu uana cultus eorum blandimenta, qui tum eis adulabantur, cum impietate et sacrilegiis omnia uastabant? At quocunque modo  legendum decernas, fatendum est nichil posse fingi absurdius, quam Romanos sua in deos pietate auxisse imperii sui fines, quos bellis uictoriisque, atque idcirco non sine eorumdem deorum iniuria atque contumelia, propagauerant.

Que porro hucusque exposuimus Tertulliani aduersus Romanorum deos argumenta, plerisque iisdem Minutius Felix, quemadmodum in prima nostra dissertatione ostendimus , fictam eorumdem numinum diuinitatem funditus euertit.

Urgebant tamen Romani ceterique omnes ethnici ueros esse deos suos, qui stupendis signis, miraculis, predictionibus, oraculis, diuinationibus, ac factis quibusdam, que cunctas creaturarum uires superare  uidebantur, suam diuinitatem et omnipotentiam sepe sepius comprobauerant. Et hec certe que extra solitum nature ordinem acta esse opinabantur, illorum oculos et mentem sic fascinauerant, ut persuasum omnino habuerint ea soli deorum potestati esse tribuenda. uerum Tertullianus ostendit hanc argumentationem ab iis tantum proferri et urgeri, qui ueram ignorabant effectuum illorum caussam. Semotis quippe inanibus preiudiciis, agnoscere potuerunt ea omnia facta fuisse demonum agilitate maxima, malis artibus, dolis, fraudibus ac prestigiis, quibus hi mendaces impurique spiritus incautis hominibus plane illudebant. Huc etiam accedit, quod ethnici inficias ire nequibant plura extraordinariis deorum, uti putabant, suorum factis similia ab hominibus magie deditis,  eorumdem demonum dolis ac fraudibus edita fuisse. Quis ergo, nisi insaniat, hos idcirco ueros deos esse dixerit? Que porro ac quanti ponderis sint hec argumenta, quibus Tertullianus illud probauit , superius enucleare ac patefacere contendimus. In superioribus etiam dissertationibus hec et alia adhuc plura explanauimus , quibus alii nostre religionis assertotores ac uindices illam gentilium opinionem et argumentationem radicitus excusserunt.



CAPUT XXIX. De deorum imaginibus, statuis et simulacris.



ARTICULUS PRIMUS. Quibus argumentis Tertullianus demonstret colenda non esse deorum simulacra, que nulla ante Numam Pompilium, ac longo deinceps tempore, Rome fuerunt; que ex eadem materia ac uilia uascula facta erant; que ridicula consecratione fatum mutauerant suum; que artificibus fabricata, uariis contumeliis a bestiis hominibusque afficiebantur: ac quam absurde bestie Libero, Cybele, et Celesti applicate sint.


Cum satis superque demonstratum sit falsos nullosque esse gentilium deos, inde necessario sequitur uana, ac nullo penitus honore digna esse illorum simulacra, statuas et imagines. Que enim falsi dei,  nisi falsa imago esse potest? Nunquam ergo magna sine impietate colitur et adoratur. Tertullianus tamen hunc ethnicorum errorem peculiaribus quibusdam explodit expugnatque rationibus, que nunc a nobis explicande sunt.

Iam uero illum audiuimus dicentem nulla Rome, regnante Numa Pompilio, et ante illius etatem facta fuisse simulacra aut imagines deorum . Etenim nondum, inquit, tunc ingenia grecorum atque Tuscorum fingendis simulacris Urbem inundauerant . Ibi uero alludere uidetur ad Tatiani, sicut alibi animaduertimus , et aliorum opinionem, qui Tuscos artis figline, simulacrorumque ex creta et argilla fingendorum inuentores fuisse  existimabant. Neque hec tamen deorum simulacra Romam asportata sunt, statim atque Numa Pompilius mortuus est. Romani siquidem, ut laudatus ab Augustino uarro, et Clemens Alexandrinus testantur, deos suos per centum septuaginta et amplius annos sine simulacris coluerunt. Sed de his in citato iam Apparatus nostri tomo disputauimus , ibique preterea ostendimus Numam uetuisse, ne ullum simulacrum ullaue imago fieret.

Per totum itaque illud tempus, quo Romani his caruerunt: Deus, ait Tertullianus, ipse nusquam . Cur ergo, nisi quia ethnici in animum induxerant deorum simulacra reipsa suos esse deos? Et uero Clemens Alexandrinus, a nobis etiam alibi laudatus , haud dubitanter asseuerat posterioribus illis temporibus fictos ab ethnicis deos, quos adorabant. Quamobrem Tertullianus alibi dixerat deos ab iisdem ethnicis estimari a templis, ubi simulacra eorum posita erant . Alibi uero eadem deorum simulacra, que Romani, ut antea dicebamus, Romam in triumphi pompam deferebant, captiuos deos appellat. Sed superuacuum est hoc pluribus probari quod ab illo ubique passim pro certo ponitur, atque mox dicendis manifestius patebit.

Quanta autem cecitate: Deus uerus, inquit ille, ab ethnicis spernitur, eidem profecto deorum statue adorantur . Quid  enim in eis deprehendere erat, nisi materias sorores esse uasculorum instrumentorumque communium, uel ex eisdem uasculis, et instrumentis, quasi fatum consecratione mutantes licentia artis transfigurante? . Palam itaque pronuntiat simulacrorum materias, siue ligna, et metalla, quibus illa facta erant, eadem fuisse, atque uasculorum et instrumentorum, que communi et quandoque uilissimo hominum usui destinabantur. Fatum itaque ac sortem suam mutauerant, primum quidem arbitrio et libidine artificum a quibus efficta fuerant, ac deinde ridicula consecratione, qua demum accepta, tanquam ueri dii a gentilibus colebantur. Sed hec alibi fusius prosecuti sumus ,  planumque fecimus quam uesana et absurda sit hec ethnicorum opinio.

Que enimuero maior infamia esse potest quam diuino honore prosequi deos, qui metallis, inquit Tertullianus, censentur : subaudiendum haud dubie orti et facti? Iuuenalis namque eodem sensu hoc uerbum censeri adhibuit, ubi canebat:

Stemmata quid faciunt? quid prodest, Pantice, longo
Sanguine censeri? . . . . . 

Ad hec uero, ut hec deorum simulacra ex metallis fierent, ab imperatoris, qui horum erat dominus, pendebat arbitrio . Pro illius ergo nutu ac uoluntate dii illi fiebant,  uel reiiciebantur. Quantis insuper contumeliis ab artificibus finguntur fabricanturque? Primum cruci, ait Tertullianus , ac stipiti superstruuntur, asciis deinde dolantur, et secantur runcinis, siue serris maioribus, et scabinis, id est, limis perpoliuntur. Quid uero, quod ante plumbum, addit ille, glutinum, et gomphos, grece , siue clauos, quibus compinguntur, sine capite sunt dii?  Nonne autem his uerbis significat simulacri caput separatim factum, impositumque postea eius corpori, clauisque illi affixum.

Sed hasce ignominias, ut ille ait , hi prestantes dii siue simulacra, nullo uite flatu animata, non sentiunt. Statue enimuero et frigide imagines mortuorum hominum simillime,  sicut fabricationis sue dedecore non tanguntur, ita nec adorantium cultu et obsequio. Huc accedit, quod istam simulacrorum stupiditatem, milui, inquit, mures et aranee intelligunt , cum impune in his statuis nidificant, easque suis coinquinant stercoribus. Facilius uero illam intelligebant fures, aliique homines impii, a quorum rapinis et contumeliis nunquam sine cesareorum militum excubiis hec simulacra tuta esse poterant. Sed istec in superioribus nostris dissertationibus enucleauimus .

Contra uero clamitabant ethnici impias esse has uoces et conuicia sacrilega: Sed infrendite, ait eis auctor noster, et inspumate, quantum uolueritis, nichil sane hi clamores uobis proderunt. Audistis enim aliquando  Senecam aliquem, cui refragari nequitis, pluribus et amarioribus uerbis de uestra superstitione perorantem . Que uero sint hec Senece uerba indicauimus in alia nostra dissertatione, ubi et hunc Tertulliani locum citauimus . Quamuis autem Seneca tacuisset, non minus ualidum est auctoris nostri argumentum, contra quod gentiles rabiose quidem inspumare, sed eius uim infringere nequibant.

Quis igitur non deplorabit cecam illorum impietatem, qui ut maior diis suis, seu simulacris haberetur ueneratio: Bestias, inquit Tertullianus, Libero, et Cybele, et Celesti applicabant , id est illorum currui, quo uehi fingebantur? Currus enim Liberi trahebatur tigribus quemadmodum ab Ouidio , aliisque pluribus discere est. Quamobrem satis erit hec citasse uirgilii carmina:

Nec, qui pampineis uictor iuga flectit habenis
Liber, agens celso Nyse de uertice tigres. 
Cybeles uero currum uehebant leones, sicuti canit Lucretius:

Hanc ueteres Graium docti cecinere pete
Sedibus in curru biiugos agitare leones,
Aeris in spatio magnam pendere docentes
Tellurem, neque posse in terra sistere terram. 
Diodorus uero Siculus scribit huius dee simulacro  idcirco admotos leones et pardales, quia ab his nutrita ferebatur .

Tertia porro dea, cuius currui iuncte erant bestie, a Tertulliano uocatur Celestis, uti in codicibus nostris scriptum, in quibusdam uero aliis Cereri legitur. At hec quidem uocabatur Celestis, eiusque currus uehebatur anguibus, quemadmodum his Ouidius confirmat uersibus:

. . . Geminos dea fertilis angues
Curribus admouit, frenisque cercuit ora,
Et medium celi terreque per era uecta est. 
Non sola tamen Ceres. sed uenus etiam cognominabatur Celestis, currumque illius oloribus et columbis trahi garriebant. Si testem petas, adest adhuc Ouidius:

 uecta leui curru medias Cytherea per auras,
Cypron Olorinis nondum peruenerat alis. 
Postea uero:

Perque leues auras iunctis inuecta columbis.
Denique Iunonis, que Celestis quoque nuncupabatur, currum equi, sicut Homerus, uirgilius, et pauones, ut alii testificantur, ducebant. Nam rursum cecinit Ouidius:

. . . . . Habili Saturnia curru
Ingreditur liquidum pauonibus ethera pictis. 
Tam ergo difficile dictu quid Celestis nomine a Tertulliano significetur, quam probatu facile bestias a gentilibus, sicut ait Tertullianus, applicari diis suis, siue illorum simulacris. At nemo sane mentis homo  unquam negabit nichil esse absurdius, quam huiusmodi simulacra tanquam ueros deos, aut diuina uirtute preditos, serio uenerari et adorare.



ARTICULUS II. Quam absurde ethnici dixerint simulacra suos esse deos; tametsi plurimi quosdam aliis incognitos, et a se adoptatos colerent, aut domesticos pignerarent, uenditarent, atque in uilissima commutarent uasa, aut publicos in hastario uenales haberent, eosque sanctiores existimarent, qui magis tributarii erant, cariusque uenumdabantur.

Non potuit Tertullianus patienter ferre ethnicos,  qui recte rationis lumini, sole meridiano clarius fulgenti, oculos ultro claudentes, mira peruicacia imagines, statuas, simulacra falsorum deorum retinenda colendaque esse contendebant. Pro ratione enim, inquit ille, insulsa duxtaxat erat illa uociferatio: Hec, nobis dii sunt . uerum mera uerba erant, quibus ipsi suomet iudicio plane condemnabantur. Diffiteri quippe non poterant nullum, sine senatus approbatione, ut supra uidimus , deum potuisse nuncupari et honorari. uerumtamen in ethnici cuiuslibet potestate situm fuit quem uoluisset, deum, siue quodcumque sibi placuisset, dei simulacrum aut eligere aut reprobare. Susceptum itaque ab aliquo deum alius pro libito aspernabatur. At illud sine reprobati iniuria fieri non poterat,  aut, ut ipse Tertullianus eos compellando (loquitur: Cum alii alios colitis, utique quos non colitis, offenditis. Prelatio unius sine alterius contumelia non potest procedere (.

Quidam autem putant Augustinum ad hec uerba respexisse, ubi totam illam argumentationem improbat, sicque refellit: Non dico quod facetius ait Tertullianus, fortasse quam uerius: Si dii seliguntur, ut bulbi, utique ceteri reprobi iudicantur. Non hoc dico. uideo enim etiam ex selectis seligi aliquos ad aliquod maius et prestantius, sicut in militia, cum tyrones electi fuerint, ex his quoque eliguntur ad opus aliquod maius armorum . . . . . Non opus est multa percurrere, cum res in aperto sit. Quamobrem non ex hoc quod dii ex multis quidam selecti sunt, uel is, qui scripsit, uel eorum cultores,  uel dii ipsi uituperandi sunt: sed aduertendum potius quinam isti sint, et ad quam rem selecti uideantur . uerum responderi forsitan poterit ibi Augustinum de diis ethnicorum selectis. Tertullianum uero de quorumlibet deorum simulacris citato loco disputare. Sed obiicient alii ethnicos, sicut diximus, credidisse hec ipsa simulacra suos esse deos. Ad hec uero, quamuis de utrisque non eodem semper modo loquerentur, non minoris tamen roboris uidetur Augustini in Tertullianum argumentatio. uerum negari non potest longe maius esse illius pondus, si Augustinus ad ea respexerit, que Auctor noster in libris ad Nationes, contra uarronis de ipsismet diis selectis sententiam fusius disputauit , atque ad hec potissimum eius uerba: Si certos ethnici deos  habebant, contenti esse debuerunt, nec electos desiderare. In quo etiam irreligiosi deprehenduntur. Si enim dii, ut uultis seliguntur; qui non seliguntur, reprobi pronuntiantur . Nonnullis autem ita persuasum fuit hunc locum ab Augustino notari, ut eum secuti, in hoc textu pro uerbo uultis nomen bulbi audacter reposuerint.

Contra tamen instabit aliquis Tertullianum, etsi in Apologetico de deorum simulacris disserat, ex illis nichilominus, que ethnici deos esse opinabantur, eamdem atque in libro ad Nationes de diis ipsis selectis hanc intulisse conclusionem: Status dei cuiusque, in senatus estimatione pendebat. Deus non erat, quem homo  consultus noluisset . uerum is animaduertere debet his uerbis non denotari deos selectos, sed quorumuis deorum simulacra, que ethnici, uti ille ibidem adiecit, pro libito pignerare, uendere, immutare, frangere poterant. At id sine illorum probro et dedecore nequibat fieri; atque tunc maxime quando uno reprobato, aliud eligebatur. Nonne etiam dici potest argumenti, inde a Tertulliano ducti, uim in eo positam esse, quod quicumque dii finguntur, ii aut omnipotentes esse debent, aut nulli dii sunt. At non inter plures omnipotentes, sed bene quidem inter tyrones et milites unus ualidior, potius quam alter, potest seligi.

Ceterum si tota hec argumentatio infirma plane tibi uideatur, aliam ab illo accipe, quam procul dubio  maioris ponderis esse fateberis. Constat, inquit, omnia gentilium simulacra, uel quod idem est omnes illorum deos aut domesticos et priuatos, aut communes et publicos fuisse. Primi autem lares, et penates uocabantur, quos unusquisque domi seruatos, ritu peculiari colere solebat . De penatibus autem hec sunt Tibulli carmina:

At mihi contingat patrios celebrare penates,
Reddereque antiquo menstrua thura lari. 
Addamus, si lubet, et ista a uirgilio edita:

Quinquaginta intus famule, quibus ordine longo
Cura penum struere, et flammis adolere penates. 
 De laribus uero Iuuenalis cecinit:

O parui nostrique lares, quos thure minuto,
Aut farre, aut tenui soleo exornare corona. 
Plura autem de utrisque sepius stricto solutoque sermone ab ethnicis decantata huc congerere nichil necesse est. uerum ea fuit eorumdem gentilium mentis inconstantia, isque impius deorum suorum contemptus, ut quos diu coluerant, domesticam, inquit Tertullianus, in ipsos exercerent potestatem pignerando, uenditando, demutando, aliquando in cacabulum de Saturno, in trullam de Minerua . Quemadmodum igitur gentiles ex uasibus uilissimo usui, ut antea uidimus, destinatis simulacra, siue deos, ita etiam ex his alia uasa posthec  fingebant, aut ea pignerabant, aut uinditabant. Ex Saturno enim, siue Saturni simulacro formabant aliquando cacabulum, siue minus cacabum, quod teste uarrone, uas erat, ubi cibum coquebant; ab ea cacabum appellarunt . Trulla uero uas potorium erat, uti ex his patet Horatii uersibus:

Qui ueientanum festis potare diebus
Campana solitus trulla. 
Quod quidem a Iuuenale confirmatur . Aliquando tamen uidetur ab aliis accipi pro uase, quo uentris, sicut alia in dissertatione ostendimus ,  onus deponebatur. Sed priore sensu a Tertulliano acceptum fuisse eo facilius nobis probabitur, quod de uase ad cibos conficiendos ibidem locutus sit. De trulla autem et cacabulo aliquid in citata dissertatione diximus.

Duas porro ob caussas hi dii, siue simulacra ab ethnicis immutabantur, pignerabantur, et uendebantur. Ac prima quidem erat, inquit Tertullianus, ut quisque deus contritus, atque contusus est, dum diu colitur . Itaque illum deum, uetustate exesum, aut deformatum reiiciebant, aut commutabant in aliud. Altera caussa erat: Ut quisque deum sanctiorem expertus est domesticam necessitatem. Ita quidem Rigaltius: in Frobeniana uero editione: Et quisque dominum. Melius in aliis editionibus  et omnibus ineditis exemplaribus nostris: Ut quisque dominus, illius uidelicet dei, et simulacri, sanctiorem expertus est domesticam necessitatem . Sed quid, rogabit aliquis, nomen sanctiorem ibi significat? Respondent nonnulli nichil aliud Tertullianum sibi uoluisse, nisi hunc deum a paupere illius domino uendi, cui sua necessitas et inopia sibi sanctior, quam deus suus uidebatur. Necessitatem enim sanctiorem uocari putant extremam, maximeque urgentem, quemadmodum Liuius uocat sanctius erarium, quod ad ultimos, inquit, casus seruabatur . Citari quoque poterat Cicero, qui ad Atticum scripsit decretum fuisse, ut pecuniam de sanctiore erario auferrent . uerumtamen numquid a scopo is  penitus aberrabit, qui dixerit illud adiectiuum sanctiorem, non ad nomen necessitatem, sed deum referri? Nam ethnici quo sanctiorem deum esse opinabantur, eo carioris illum uendebant. Et certe ipse Tertullianus ibidem et in libro ad Nationes: Dii, inquit, qui magis sancti, magis tributarii . Porro autem siue deus, seu potius necessitas ethnicorum hoc sanctioris nomine designetur, illos Tertullianus merito his uerbis redarguit: Priuatos deos, quos lares, et penates domestica consecratione perhibetis, domestica licentia inculcatis, siue conculcatis, uenditando, pignerando pro necessitate ac uoluntate .

Neque pluris faciebant deos suos publicos, quos, uti ille prosequitur, eque publico iure fedabant , imo uero tractabant turpius ac contumeliosius. Nam priuatos unusquisque pro arbitrio quidem, sed priuatim uendebat; publicos uero publice, ut pote quos habebant in hastario uectigales . Hastarium autem, si Turnebo credas , locus erat, ubi proscriptorum bona uenumdabantur. Rigaltius autem putat eo nomine significari librum hastarium, seu tabularium et regestum uectigaliorum, que sub hasta et uoce preconis quinquennio quoque addici redemptoribus solebant. Et certe Auctor noster: Quos in hastarium, inquit, regessistis publicanis sub . . . tis, omni quinquennio, inter uectigalia uestra proscriptos addicitis . Sed utrumque illud Tertullianus significare procul dubio uidetur. Ait enim deos publicos in eum locum transferri, ubi, sicut alia proscriptorum bona in tabulario publico primum descripta, per quinque annos asseruabantur, donec uenderentur publice, atque ita sub eadem, sicut ille ait, hasta, sub eadem annotatione questoris diuinitas illorum addicitur. Nonne autem hastarium, et ab ea hasta, et ab annotatione siue registro questoris nuncupari potuit?

Quidquid sit, hi dii non solum uenales, sed uectigales quoque, inquit Tertullianus, habebantur; quia pro quinquennali in hastario mora, aliquod soluebatur uectigal, ac tributum . Quanto igitur, amabo te, dedecore et opprobrio  miseri illi dii afficiebantur? Quo enim modo ad eos uendendos et emendos illuc itum si queras: Sic Capitolium, respondebit Tertullianus, sic olitorium forum petitur . Minus bene in quibusdam editis: Si . . . . si, pro sic . . . . sic. In libro quippe ad Nationes legimus: Sic Serapeum, sic Capitolium petitur , hoc est, eodem modo, similique tributo hastarium ad deos reponendos, ac uenumdandos locatur, quomodo Capitolium, Serapeum, et forum olitorium. Nulli autem in hec templa ingredi, quemadmodum nec aliquid in foro olitorio uendere, nisi soluto tributo licebat. Ergo qui magis tributarii, concludit ille, magis sancti, imo qui magis sancti, magis tributarii , id est, quo deus falsa ethnicorum opinione sanctior estimabatur,  eo maius pro illius in hastario mora, et illo uenumdando exigebant pretium et tributum.

Quinam porro illi dii publici fuerint, a nobis si quis forsitan sciscitabitur, respondebimus hos triplicis potissimum fuisse generis. Alii enim erant in templis collocati, alii uel fabricati, uel empti, et aduecti; alii tandem per uicos et plateas, ut supra animaduertimus , palam circumferebantur. At primi uel solam ob uestustatem, secundi et tertii ad ethnicorum arbitrium tributa pendere et uendi consueuerant. Nonne ergo qui diis suis tantam inurebant infamiam, nec illos, nec eorum simulacra deos, aut diuino aliquo honore dignos esse etiam inuiti palam fatebantur.



ARTICULUS III. Quam prepostere gentiles Simonem magum, sicut alios deos suos statua dei sancti inaugurauerint, eosque omnes representauerint eodem habitu, iisdemque insignibus, quibus etas, ars, negotium ante mortem fuerant, ac pares statuas imperatoribus suis, seu mortuis, seu uiuis statuerint; nec inde aliquid confici posse contra sanctas Christianorum imagines.


Ultimum Tertulliani aduersus insanos simulacrorum cultores argumentum non omni prorsus difficultate caret. Quapropter illum parumper adhuc audiamus, ethnicos his uerbis increpantem: Qua, inquit, fronte, Iunones, Cereres, Dianas, siue illarum, aliarumque uestrarum dearum ac deorum simulacra  adoratis, cum Simonem magum statua et inscriptione sancti dei inauguratis ? Obseruatum autem a nobis fuit a Iustino martyre traditum fuisse, Claudio imperante, statuam in insula Tiberina duos inter pontes huic Simoni mago positam cum illa inscriptione: Simoni sancto deo . Martyri sanctissimo suffragatur Cyrillus Hierosolymitanus , qui illam ab eodem Claudio imperatore, et Eusebius , qui a Romanis collocatam fuisse haud dubitanter affirmant. Alios testes hic citare tam facile esset, quam superuacaneum. Omnes enimuero concedunt communem hanc fuisse ueterum Scriptorum opinionem.

uerum recentiores critici audacter asseuerant illam  crasso niti errore, qui ab eodem Iustino, latine lingue penitus ignaro profectus, ceterorum deinceps animos peruasit. Cum enim ille in mentem, inquiunt, induxisset statuam Semonis Sanci dei Fidii eamdem esse ac Simonis magi, ipsi falsa nominis similitudine decepto, alii omnes incauti subscripserunt.

Quid ergo? Numquid omnes non solum grece, sed latine scientes, atque ii etiam, qui Romam post Iustinum martyrem uenerant? Numquid hunc errorem nullus ex illis deprehendit, aut illius a se agniti ne ullum quidem admonuit? Numquid quia postrema etate Simonis Sanci statua inuenta est, inde necessario sequitur Iustini tempore nullam fuisse Simonis Magi? Quid uero, quod Augustinus testatum plane facit effictas ab eodem Simone mago et suam et Helenes  meretricis imagines, quas discipulis, inquit, suis prebebat adorandas, et Rome tanquam deorum simulacra auctoritate publica constituerat . Atqui si has imagines Rome constituit, nonne Iustini adhuc tempore aliqua exstare poterat? Quid ergo prohibet quominus sanctus ille martyr et alii deinceps aliquam ex illis aut uiderent, aut ab aliis uisam esse facti sint certiores?

Sed fac, si Deo placet, Iustinum, Augustinum, et alios quam plurimos errasse, non minus tamen ualida est Tertulliani aduersus deorum statuas argumentatio. Cuncti enimuero saltem fatentur positum fuisse Rome Semonis Sanci simulacrum. At non minus impium erat falsi huius dei, quam Simonis magi imaginem  adorare. Preterea idem erat in deorum, ait Tertullianus, statuis Habitus, eadem insignia, atque ut etas, ut ars, ut negotium mortui fuit, ita deus est . Quid autem absurdius, quam cum senex de Saturno, sicut ille alio in libro scripsit, imberbis de Apolline, uirgo de Diana figuratur, et miles in Marte, et in uulcano faber ferri consecratur ? Quis enim ea spectando, non illico uidebat illos homines fuisse, uilibus etiam artibus olim occupatos, qui dii idcirco esse nunquam potuerunt? Non summa igitur sine impietate illorum tanquam deorum simulacra et imagines adorabantur.

Denique iidem gentiles non solum his aliisque ueteribus  diis suis, sed suis etiam imperatoribus mortuis, ac quandoque adhuc uiuentibus, uti paulo post dicemus, exstruxerant templa, in quibus posita erant eorum simulacra, eaque eodem atque aliorum deorum suorum colebant honore. Que autem maior impietas, quam uiuentis hominis, aut mortui, ac dum uiueret omni scelerum genere sepius conspurcati, simulacrum tanquam ueri dei adorare ac uenerari? At certe non insani imperitique tantum uulgi hec fuit detestanda superstitio, sed aliorum etiam, qui ingenio et auctoritate maxime pollebant. De se enim ipso et quibusdam, qui se christianos esse negabant, Plinius hec ad Traianum imperatorem scripsit in uerba: Cum preeunte me deos appellarent, et imagini tue, quam propter hoc iusseram cum simulacris numinum  afferri, thure, ac uino supplicarent, preterea maledicerent Christo, quorum nichil cogi posse dicuntur, qui sunt reuera Christiani . Nec mirum profecto si ueri Christiani id plane penitusque recusarent, quod non sine maximo idololatrie crimine fieri poterat.

Non amplius ergo audiendi sunt gentiles, qui nobis obiiciebant ab huiuscemodi deorum, presertim antiquorum, statuis, et simulacris, opem sibi ferri, fundi oracula, aut nescio que facta miracula. Que enim de hisce diis, seu simulacris diximus. Sole meridiano euidentius demonstrant nichil ab illis, multo minus miracula potuisse fieri? Deinde uero Tertullianus, ut supra uidimus, plane ostendit si quid extra consuetum nature ordinem ab illis factum uideatur, id  tribuendum malis artibus, prestigiis atque fraudibus demonum, qui delitescentes sub imaginum, uti ille loquitur, prostitutione, et humanorum nominum consecratione , improuidas gentilium mentes fallebant. Sed de his satis antea disputauimus .

Neque porro est, quod hereticus aliquis nobis in aurem obganniat, uel palam clamitet ex his, que hactenus post Tertullianum enucleata sunt, concludi posse omnes penitus sacras Christianorum imagines ab illo condemnari. Non enim de aliis disputauit, quam falsorum deorum, que sine sacrilege impietatis uitio, sicut satis probatum est, adorari nequeunt . Neque potiori  iure alius instabit illum asseueranter alibi affirmasse diuina Moysis lege, quaslibet statuas et imagines prohiberi. Nam ibidem ille non minus perspicue asseuerat factas Dei iussu ab eodem Moyse serpentis enei, Cherubinorum, aliasque imagines siue statuas, que idcirco nichil praui cultus et idololatrie secum importabant. Existimauit ergo eas non improbandas esse, que nichil impio idolorum cultui affine habent. Sed hec fusius in primo Apparatus nostri tomo, aliisque superioribus nostris dissertationibus explicata sunt . Ea uero si cum his que retulimus,  componantur, nouam mutuamque lucem sibi afferent ac recipient.



CAPUT XXX. De gentilium templis, et sacrificiis



ARTICULUS PRIMUS. Quanta impietate ethnici templa et aras diis suis atque imperatoribus mortuis et uiuis edificauerint, mercedemque exegerint pro templorum solo, pro aditu, pro ostiis et stipitibus, ac quam nefandis sceleribus eadem templa contaminarent, que Christiani nec interdiu nouerant.

Quibus argumentis Tertullianus falsorum deorum imagines et simulacra, iisdem plane illorum templa uere religioni repugnare, nec edificanda esse demonstrat.  Nulla quippe falsi dei, multo magis mortui, aut uiuentis hominis tanquam ueri dei templa construere unquam licuit. Quis igitur equo animo ferre poterit ethnicos, qui non modo fictis ueteribus diis, sed mortuis etiam ac uiuentibus imperatoribus suis templa, aut ut Tertullianus loquitur, edes et aras posuerant? Quamobrem his illos compellat irridetque uerbis: Digne imperatoribus defunctis honorem diuinitatis dicatis, quibus et uiuentibus eum addicitis, uel sicuti alio in libro adiecit, sacerdotia, sacros apparatus, thensas, currus, solisternia, id est, solia et thronos, atque etiam lectisternia exstruitis . Ne quis autem dubitaret ea templa nouis illis diis consecrari, ipsimet gentiles eorum liminibus, et aris insignes  deorum, quibus dedicabantur, titulos inscribi curauerant. Si quis autem aliqua templorum imperatoribus dedicatorum exempla sibi proferri uelit, en Suetonii de Iulio Cesare uerba: Ampliora etiam humano fastigio sibi decerni passus est, templa, aras, simulacra, iuxta deos puluinar, flamines, lupercos . Quin etiam eo processit hec insana ethnicorum impietas, ut ualerius Maximus ausus sit hunc ipsum Iulium Cesarem his uerbis precari: Tuas aras, tuaque sanctissima templa, diue Iuli, ueneratus oro, ut propitio ac fauenti numine tantorum casus uirorum sub tui exempli presidio ac tutela delitescere patiaris .

Modestior quidem fuit imperator Augustus, qui, teste adhuc Suetonio, templa quamuis sciret etiam proconsulibus  decerni solere, in nulla tamen prouincia, nisi communi suo Romeque nomine recepit . Sed hec tamen templa recepit, que non sine ueri summique Dei iniuria recipi poterant. Alii itaque multo magis damnandi, qui hec aliaque templa siue imperatoris, siue etiam reipublice nomine condidere. Quid ergo dicendum de Domitiano aliisque sceleratissimis imperatoribus, qui, ut Romane historie scriptores narrant, iusserunt se appellari deos, sibique templa edificari? Nemo certe sani capitis homo hoc summum impietatis scelus esse diffitebitur.

Sed aduerte, queso, quam ceca et indomita fuerit  gentilium peruicacia, impietas, et auaritia. Non aliam sane ob caussam dei cuiuslibet templum, edesque sacra construitur, nisi ut frequentetur ab omnibus, atque idcirco facilis, uoluntarius ac gratuitus cunctis esse debet illius aditus. uerumtamen ethnici, sicut summa iniquitate Christianos ad ea adeunda omni penarum genere cogere nitebantur; ita maximo auaritie uitio gentiles suos iis nisi dato pretio arcebant. Per eos enimuero nulli prorsus licebat in templum aliquod gratis ingredi, sed a quolibet intreunte exigebant, inquit Tertullianus, mercedem pro solo templi, pro aditu sacri , id est, sacre edis ingressu. Soli autem nomine ibi designatur locus, in quo hec sacra edes constructa erat. Quod quidem Cicero hisce uerbis clare explicat:  Solum uertunt, hoc est, sedem ac locum mutant . Alibi uero: Ciuitatem hanc, inquit, ante mutare non potuissent, quam huius solum ciuitatis mutatione uertissent . Paulo itaque obscurius Tertullianus in primo ad Nationes libro dixit ab ethnicis extorqueri mercedem, pro stipitibus, pro ostiis templorum cuilibet aperiendis . Gothofredus autem opinatur corruptum esse hoc nomen stipitibus, ac legendum stipibus; quia ipse Tertullianus in Apologetico scripsit: Stipes quotus quisque iam iactat ? At priora illius uerba sunt de templum ingredientibus, posteriora uero de iam ingressis. Non male ergo Rigaltius retinuit nomen stipitibus,  sed aliquam opinionis sue rationem reddere debebat. Nobis uero facile persuadebitur Tertullianum hoc nomine stipitibus significare uoluisse aut lapides, aut forsitan deos Terminales, ante ianuam templorum positos, qui stipites reuera uocabantur, sicuti in citatis aliis nostris dissertationibus ueterum petarum uersibus ostendimus . Nam ibi ille distinguere uidetur stipitem, ostium, et aditum templi; ut his distinctis auaritiam impietatemque ethnicorum acrius insectaretur. Quid tamen certo statuere audeas, si corruptum nomen est, nec meliorem codicem nanciscaris?

Ceterum ethnici preter has intolerande auaritie sordes, eadem deorum suorum templa lenociniis et  adulteriis, quemadmodum supra  cum Tertulliano nostro obseruatum est , tam impudenter, quam impune polluebant. Qua ergo ratione credere poterant deos suos in his habitare templis, que sepissime tantis dedecorabant flagitiis ac sceleribus?

Nihil mirum itaque si Christiani, ait Tertullianus, hec templa nec interdiu norint , id est, illa non adierint per diem, multoque minus per noctem, tantorum criminum consciam. Si quando tamen ingrederentur, spoliarent forsitan ea, ut ille ait, et ipsi, si ea adorarent, hoc est, si aliquando Christiani hec in templa, quemadmodum gentiles, introire potuissent, illa procul dubio, ueluti Dionysius  tyrannus, et alii, quorum alibi fecimus mentionem, plane spoliassent, non quidem sicut illi, auaritie caussa, sed propter scelera ac sacrilegia, que in eis patrabantur. Plura uero de ethnicorum atque etiam Christianorum templis in citatis dissertationibus nostris disputauimus .



ARTICULUS II. Quam scelerata conscientia, quantaque auaritia ethnici diis suis sacrificauerint, et obtulerint grana thuris unius assis, duas meri guttas, sanguinem reprobi bouis, mori optantis, atque enecta, tabiosa, ungulas, capitula, plumarum setarumque preuulsa, ac debitam Herculi decimam defraudauerint.


Non maior profecto fuit gentilium in sacrificiis suis, quam in templis pietas ac religio, nec minor etiam auaritia, questusque auiditas. Diis enim suis sacrificantes, offerebant post omnia, inquit Tertullianus, inquinamenta etiam conscientiam spurcam , siue contaminatam omnibus illis criminibus, que paulo antea, et passim in hac dissertatione notata sunt. Quale uero ac quantum thuris adolerent, si scire aueas, respondebit tibi Auctor noster, grana thuris unius assis, et arabice arboris lacrymas , id est, grana thuris, non quidem sabei, quod maiore uendebatur, sed arabici, quod pretio emebatur uilissimo. Quin etiam auari homines non plura huius thuris, quantumlibet communis grana,  sed tribus tantum, ut antea obseruabamus , apprehensa digitis, quibus paucissima sane capi poterant.

Quid uero, arguet aliquis, nonne plurimi plena manu totos incendebant thuris etiam pretiosi aceruos, quemadmodum Tibullus his uersibus cecinit:

Natalis Iuno, sanctos cape thuris aceruos,
   Quos tibi dat tenera docta puella manu. 
Nonne etiam Martialis cantabat:

Consumpsi falsasque molas, et thuris aceruos;
   Decreuere greges, dum cadit agna frequens? 
Sed hec procul dubio petice exaggerationes sunt; et Martialis ibi loquitur de somniorum interpretatione.  Quis uero nesciat eos, qui futura scire, et maxime cupita obtinere uolunt, nullis parcere sumptibus? Neque minus certum et solos diuites, hosque paucissimos diis suis aut plurima, aut pretiosora thura adoleuisse, sed tum quidem cum aliqua premebantur necessitate, aut ut inanis gloriole rumusculos aucuparentur. Ceteri autem plerique omnes tria aut quatuor dabant thuris grana, et duas, sicut addit Tertullianus, meri guttas , hoc est, quam thuris et uini poterant minimum. Sed quo animi sensu, disces his Ouidii uersibus de anu sacrificante:

uina quoque instillat, uini quodcumque relictum est,
   aut ipsa, aut comites, plus tamen ipsa bibit.
 »Hostiles linguas, inimicaque uinximus ora,«
   Dixit discedens, ebriaque exit anus. 
Eodem plane auaritie uitio ethnici immolabant hostias, non pingues profecto, aut selectas, aut integras, sed sanguinem, quemadmodum adhuc Tertullianus, reprobi bouis mori optantis . At quidam delicatiores critici scriptum ibi uellent non bouis quidem, sed hominis, qui solus mortem optare potest. uerum hec mera cauillatio est contra communem codicum omnium consensum. Quis namque non uidet illud a Tertulliano nostro metaphorice dictum de boue, senio, macie, et tabe ita confecto, ut mortem, si ita posset fieri, uite preferret? Quamobrem ipse adhuc Tertullianus ethnicos antea his uerbis compellauerat: Enecta, et tabiosa, et scabiosa  queque mactatis . . . . . ., que domi quoque pueris, siue seruis, uel canibus destinassetis . Hostias tamen integras, optimas, et decoras diis suis mactare hac tenebantur lege, quam Cicero totidem hisce retulit uerbis: Quaque cuique diuo decore grateque sint hostie, prouidento . Ee autem, quemadmodum uitruuius, a Macrobio citatus, docet, uocabantur eximie, uel quia eximuntur a grege, uel quod eximia specie quasi offerende numinibus eliguntur . Atque inde, teste Plinio, mos erat hostias probandi ac seligendi. Meminit autem huius moris uirgilius illo uersu:

. . . Mactant lectas de more bidentes. 
Nam sicuti scite ibi annotat Seruius: moris fuit ut ad sacrificia eligerentur oues, quibus nichil deesset, ut in sexto, eiusdem nimirum Pete, libro, ubi rursum cecinit:

Nunc grege de intacto septem mactare iuuencos
Prestiterit, totidem lectas de more bidentes. 
At sicut uirgilius eadem repetit, ita Seruius in hos uersus denuo hec obseruat: De more antiquo, quem pretermisit, quasi omnibus notum, id est, nec habeant caudam aculeatam, nec linguam fissam, nec aurem nigram: per quod docet aliud intactum, aliud lectum.

Ethnici ergo contra datam legem, ac morem receptum, pessima queque offerebant, et sanguinem,  uti dictum est, reprobi bouis, hoc est, ueteri eorum lege moreque reprobati ac reiecti. Si qui uero aliquando optimas, prout iussum erat, hostias reuera seligerent, non eas profecto integras et intactas prebebant, sed aliquas duntaxat et peiores earum partes, uti capitula, ait Tertullianus, siue capita. Etenim ipse alio in libro uocat chameleontis capitulum statim a dorso; nam deficit ceruix , que colli pars est posterior. Capitulum itaque ibi ab illo pro toto chameleontis capite sumitur. Seruatis igitur melioribus hostiarum partibus, caput immolabant, et ungulas, ac plumarum , ut alibi ait,  preuulsa , atque alia etiam, que domini et patres familias seruis suis, immo canibus destinauissent. At si quis ibi aliquid a Tertulliano dictum euidenter probauerit, huic non multum reluctabimur. Nemo tamen negare potest recte illum ethnicis uitio uertisse mactatas diis deteriores uictimas, atque de opimis, atque integris quod melius erat, detractum, suosque seruatum in usus.

Neque hic stetit auara ethnicorum impietas. Debitam siquidem Herculi decimam bonorum suorum partem defraudare non uerebantur. Quocirca Tertullianus eos alloquendo his uerbis corripit: De decima Herculis nec tertiam partem in aram eius imponitis . At Cicero palam testificatur  totam hanc decimam debuisse ab illis persolui . Quam sane ob causam Plautus Gelusinum quemdam loquentem sic inducit:

Huc uenisse opus est, quantum potest,
Ut decimam partem Herculi polluceam. 
Nec, queso, dubites totam bonorum decimam ab hoc peta designari. Nam alibi dixit inde a seruo facile cognosci posse quantum illius dominus auri habebat. Ecce ipsamet eius carmina:

Sed lubet scire quantum aurum herus sibi dempsit, et quid suo reddidit patri.
Si frugi est, Herculem lecit ex parte; decimam partem ei
Dedit, sibi nouem abstulit. 
 Huius autem moris et instituti uarias Plutarchus reddidit rationes, quas unusquisque in eius libris legere facile potest . uerum gentiles de hoc religionis sue officio parum solliciti, quidquid impune poterant, ex hac decima subtrahentes, nec tertiam quidem soluebant illius partem. Quam autem id uerum sit, disces his adhuc eiusdem Plauti uersibus:

Non iam de hoc obsonio, de mina una diminui
Modo quinque nummos, mihi detraxi, partem Herculanam. 
Tam lepide igitur quam iure merito Tertullianus ethnicos sic irridet: Laudo magis sapientiam, quod de perdito aliquid eripitis . Perditum autem rite dixit, quod falsis diis ac numinibus dabatur.

Qua igitur ratione, qua fronte ethnici christianos ad deorum suorum cultum, eisque sacrificandum maiori profecto, quam ferina crudelitate compellere nitebantur? Quamuis enimuero credidissent illos ueros esse deos, quamuis eos tam sincero, quam falso cultu honorassent, quamuis illis hostias integras, selectas, et omnium optimas immolassent; nichil tamen iniquius ac peruersius, nichil humanis, diuinis, natureque ipsius legibus magis aduersum erat, quam Christianos nec defensos, nec auditos, sed suum duntaxat ob nomen condemnare, et exquisitissimis, que hominis  aut potius demonis ingenio excogitari poterant, occidere cruciatibus. Sed hi crudelissimi et iniquissimi homines uerebantur, ne auditi Christiani tam euidenter ueritatem sue religionis et aliarum falsitatem demonstrarent, ut nemo posset iis unquam refragari. Quam facile enim promptumque id illis omnibus erat, manifestissime tota hac in dissertatione probatum est.

 In ea porro quecumque in his, quos enucleare et illustrare contendimus, Tertulliani libris difficilia, obsoleta, et barbara uerba occurrunt, suis quibusque locis explicare conati sumus. Nouum itaque illorum indicem hic non duximus esse retexendum.



Series secunda. LIBRI DOGMATICI ANTE SUSCEPTUM AB AUCTORE MONTANISMUM. DE ORATIONE. DE BAPTISMO. DE PeNITENTIA. DE PATIENTIA. AD UXOREM LIBRI II. DE CULTU FeMINARUM LIBRI II.





QUINTI SEPTIMII FLORENTIS TERTULLIANI LIBER DE ORATIONE. 





Prolegomena  .

 Plurimos Tertulliani editos libros, paucos uero manuscriptos in bibliothecis numeramus. Hinc factum ut ne adhuc quidem accuratissime typis descripta illius opera habeamus: quedam mutila, fedisque uulneribus horrentia in publicum prodierint: nonnulla etiam desiderantur que a Tertulliano euulgata scimus, at nobis ab edacitate temporum omnino erepta eque  suspicamur, et dolemus. Melioribus fatis hucusque gauisus non est liber de Oratione, quem primus omnium Parisiis e uetustissimo codice euulgauit Ioannes Gagneius parisiensis theologus anno Christi 1545, at minime integrum, at illustri coronide destitutum. Neque huic editioni relique subsecute opem tulere pre codicum inopia. Unus tantum Rigaltius uetustum codicem mutilum esse librum animaduertit, et aliquot duntaxat lineis in calce additis, medicinam aliis propinandam reliquit. Cum itaque ego inciderim in  uetustum Ambrosiane bibliothece codicem, ubi legebantur que in ceteris desunt, continuo anecdotis meis addidi ueluti gemmas litterarie reipublice in primis gratas. Que cumque enim e Tertulliano, omnium certe sui temporis eruditissimo, litteris consignata sunt, eaque presertim, que in castris catholicorum scripsit, quanti sint apud omnes ecclesiastice rei cultores, uel ipsis tyronibus patet. Ambrosianus autem codex non ab orationis dominice expositione, ut in editis habemus, sed ab iis, que huiusmodi expositionem subsequuntur, opusculum exordiebatur cum hocce titulo: Incipit Tertulliani diuersarum rerum necessariarum. Tum caput primum, cuius initium est: Compendiis pauculorum uerborum, etc., ita prenotabatur: Anacephaleosis. Posse nos superadiicere, titulus  erat sequentis capitis. Reliqua etiam capita suos titulos preferebant, quos itidem in hac nostra editione retinendos censuimus.  Quod superest opusculum istud quibus tam exornare ac illustrare annotationibus placuit, ne quod reliquis Tertulliani libris eruditissimi uiri prestitere, huic desit, et ne tenebras et ferreum asperumque scriptoris huius stylum delicatuli quidam caussantes, ab eius lectione auertantur. Nullum denique inter ueteres Christianos auctorem ostendas, cui eruditionis et scholiorum lumina magis admouenda uideantur, quam Tertulliano, a quo obscuritas in dicendo nescio utrum euitari ullo pacto posset an in deliciis haberetur.

Que quidem omnia cum digessissem pro uiribus meis, subiit non ingratum eruditis futurum, si notis  meis illas quoque subiicerem, quas Guido Pancirolus iurisconsultus regiensis in eumdem de Oratione librum conscripserat. Eoque libentius consilium meum probatum iri sperabam, quod animaduerterem potiorem clarissimi uiri curam in obscuris Tertulliani sensibus exponendis positam, cum contra ego historicas potius ac eruditas libelli huius reliquias mihi illustrandas proposuissem. Dolendum autem est, neminem adhuc in Italia fuisse, qui ad nostre gentis gloriam ceteros Panciroli in Tertullianum commentarios edendos curauerit. uix breuem de iis mentionem a Thomasino in Panciroli uita, a Dupinio, Guillelmo  Caue, aliisque paucis scriptoribus habemus; imo uix iis constabat, eorum quidquam superesse. Meliore profecto sorte dignus erat labor ille Panciroli uiri celeberrimi, qui non iurisprudentie solum, sed sacre etiam et profane eruditionis laude eximium inter litteratos sibi comparauit locum. Et quidem opinor, ut et Posseuinus in Apparatu opinabatur, uberrimos illos in Tertullianum commentarios, quos B. Rhenanus, Pamelius, La Cerda, Salmasius, atque alii doctissimi uiri luci mandarunt, obstitisse ne isti prodirent; putantibus nimirum iis, quibus posthuma Panciroli fama condifutura erat, se parum utilem operam lusuros, si easdem dapes eruditorum palato exhiberent. uerum non is est Tertullianus, qui paucis contentus sit interpretibus; et cum recentiores eius  interpretes ab antiquiorum conatibus minime deterriti sint, quominus et suos illi producerent, cur Panciroli studiosos de tam nobili consilio deiicere debuit inconsultus hic metus? Facile uero est, ut ceuntibus in unius auctoris explicationem pluribus diuersisque ingeniis, eius meus ac scripta clariora in dies fiant, atque a tenebris liberentur aut ex antiquitate temporum, aut ex incuria librariorum, aut e scriptoris austeritate manantibus. Que quanquam de singulis ueteribus uere dici possunt, imprimis tamen de Tertulliano sunt affirmanda, quem post tot interpretum curas habemus adhuc obscurum  . Eodem autem tempore, quo Pamelius in Tertulliano explicando exercebatur, Pancirolus nobisque plenos reliquit commentarios in omnia illius  scripta ad mortem usque suam euulgata. Horum autem autographon Regii Lepidi in eius patria latet. Mihi uidere ac describere contigit eius tantummodo exemplar, quod accuratissime scriptum in sua bibliotheca seruat P. Ioannes Baptista Cattaneus, Franciscani ordinis, ut uocant, de Obseruantia, ornamentum. Et quoniam huius munere factum est, ut quod mihi de ms. illo opere placet, haurire possem, hic epistolam quoque dare statui iisdem commentariis prepositam, inde enim palam fiet, que in Tertullianum Pancirolus prestiterit. Ita ergo scribit ille:





AD LECTOREM PANCIROLI Prefatio.


 Felicem mihi aduentum Patauio Taurinum ex eo potissimum fuisse existimo, quod inter alios, quos inueni doctissimos uiros, imprimis uincentius Laurus Montisregalis episcopus et S. D. N. Gregorii XIII Pont. Max. apud Sereniss Emmanuelem Philibertum Sabaudie ducem nuntius apostolicus, ac cardinalis in omni disciplinarum genere uersatus occurrit, qui dum me domesticis colloquiis suis dignum putauit, doctrina meliorem semper fecit; et sicut M. Tullius  Cicero a Q. Mutii Sceuole latere doctior discedebat , ita ego ex eruditissimis sermonibus suis non pauca exhauriens locupletior abii. Modo enim res ab orbe condito gestas enarrabat, modo philosophie arcana depromebat, aut obscuros  aliquos auctores explicabat, uel mendosam lectionem ex probatis exemplaribus emendabat, uel ex suo pio instituto aliqua ex sacris litteris interpretabatur. Cum uero Tertulliani scriptis mirifice delectatus , eum uelut alter Cyprianus quotidie in manibus haberet, ualde dolebat, ita obscurum inueniri, ut nullus quandoque ex illo sensus erui posset. Sed cum multis obrutus negotiis, que sibi Montisregalis antistiti ex sua ditione imminebant, et tanquam summi pontificis legato, uel Roma demandata, uel ex Subalpinis, undique emergentia occurrebant, hunc auctorem explanandi otium non haberet, aliquem alium querebat, qui tanto oneri subeundo posset sufficere. uidebat ad hominem omnibus disciplinis imbutum, ac lingue  grece, historiarumque peritissimum interpretandum opus esse uiro, qui plurium rerum, et imprimis iuris ciuilis notitiam haberet, cum Tertullianus ipse, ut scribit Eusebius Hist. eccl., lib. I, cap. 2., iurisconsultus plurima ex iure ciuili deprompta passim scriptis inserat. Sed etsi alii doctores non deerant, qui id exactius prestare potuissent, plura tamen sibi de me, quam ferre possem, pollicitus ad hoc munus aptum esse existimauit. Dum enim me diu Patauii, et aliquot annis Taurinorum Auguste ius ciuile professum esse animaduertit, ac nondum ingenii mei tenuitatem agnoscens, publico profitendi, ut arbitror, mihi munere demandato deceptus, ad tantum onus subeundum idoneum iudicauit, ut qui non modo tanquam iuris interpres, hunc iurisconsultum,  sed etiam plura eius obscuriora possem interpretari.

Hanc itaque prouinciam mihi primo obtulit, et semel iterumque recusanti institit demum, et pro sua auctoritate impetrauit, ut mandata susciperem. Cernebam quidem multa mihi tenuioris doctrine homini ad tantum auctorem explanandum deesse, et mediocrem legum cognitionem ad plura, que ex reconditis historiis, philosophia, medicina ac sacris litteris accipit, explananda non sufficere; nec id tempus pluribus fori negotiis implicito permittebat: sed quod me non posse dicebam ille nolle credebat:

Quid facerem? neque seruitio me exire licebat,
Nec tam presentes fas non cognoscere diuos.  
Illi itaque resistere non licuit, parendoque malui ab illo ingenium meum, quam uoluntatem queri, et imbecillitatem quam contumaciam reprehendi.

Collum igitur iugo subieci, et quod nec mee uires patiebantur, nec tempus commode permittebat, subseciuis horis agere cepi. Sed dum illi morem gero, uereor ne mihi eueniat, quod Sergio Galbe contigit, qui priuatus imperio dignus est iudicatus, princeps uero factus ad illud ineptus apparuit . Ego quoque dubito, ut qui tacens illi aliquid scire uidebar, loquens indoctissimus omnibus detegar. Quidquid tamen futurum sit, iusta capiendo, quid possim sua  auctoritate experiri uolui. Inueni autem Tertullianum suo stylo, ut et Lactantius Firmianus, et D. Hieronymus indicant , obscurum, dum aut omissa uerba uult subaudiri, uel minus usitata usurpat, et nouam etiam phrasim sibi format. Ego ut legentes subleuarem, horum proprium indicem composui, ut in quo sensu dictiones, aut uerba accipiat, cuique appareat. Cum uero maiorem deprauati codices difficultatem afferant, plura emendaui, sed ex his tantum, que idem auctor sepe repetit uel D. Hieronymus aliique post eum recitant. Ex meo uero capite preter litteram, aut syllabam nichil mutare sum ausus, maluique ambiguos permanere, quam falsos aut extraneos sensus inducere, et aliquid  potius desiderari quam corrumpi. Nihil tamen intactum omisi, ac in magnis obscuritatibus satius esse duxi, ingenium meum periclitari, quam confusos lectores dimitti. Et sicut Protogenes, quanquam egregius pictor, cum anhelantis equi spumam, rem tamen leuem exprimere non posset, indignatus arti, spongia omnibus coloribus impacta, et animantis labiis admota, casu quod optabat perfecit : sic ipse, dum mentem pluribus inuoluo, aliquo conatu euenire posse putaui, ut aliquem forte auctoris sensum assequerer. quod et apud philosophos Auerres in Aristotelem, et apud nostros Angelus Ubaldus in nouellis Constitutionibus Iustiniani explicandis male in aliam linguam uersis effecisse censentur. Historias quoque omnes, quas  attingit potius quam narrat, ubi opus fuit, ex probatis auctoribus enarraui, ne cui dubitandi scrupulum relinquerem. In quibus liber de Corona militis, ad Martyres, de Cultu feminarum, de Spectaculis, et Apologeticus, sed imprimis opusculum de Pallio non mediocre mihi negotium exhibuerunt. Quedam ex his aliqui explicarunt; sed quid illi, et ipse prestiterim, aliorum erit iudicium. Ceterum leuioribus quibuscumque, et iis que facilia uisa sunt, pretermissis, difficilia tantum explicui, ipsaque opera Tertulliani, mutato ipsius ordine, in tres partes in gratiam studiosorum pro materie uarietate distribui.

Si quid autem legentes adiuuero, Deo omnium uero lumini acceptum; si contra mee imbec, illitati, atque facilitati illius, qui malum interpretem elegit,  imputabo. Magnum certe, et antiquorum Ecclesie rituum magistrum ab omnibus legendum auctorem habemus, qui et recentiorum hereticorum errores contundit, dum sepe eucaristiam uerum corpus Christi esse tradit , exomologesim peccatorum faciendam monet, pro defunctis oblationes fieri consueuisse indicat, romane sedis auctoritatam predicat, animasque defunctorum igne purgari, ieiunia, aliaque his similia, que longum esset recensere comprobat. Sed insanis non facile est rationibus, aut auctoritatibus persuadere. Has igitur meas lucubratiunculas benigne accipies et equi bonique consules. uale.





DE ORATIONE LIBER  . ARGUMENTUM.


 Aureus ille libellus, a Tertulliano sane adhuc catholico descriptus, imo, modo ad martyras adhortationem, si lubet, excipias, primus, iudice D. Lumpero, tanti huiusce ingenii recenti fide iam reuiuiscentis fructus, partim de re dogmatica est, partim de moribus et disciplina.

In priore ipsius parte, Orationem dominicam, primus omnium quos nouerimus, Septimianus noster luculenter explicat, in eaque totius Euangelii doctrinam uelut in cuiusdam compendii speculo collectam exhibet; multi post eum eamdem tritam habuere uiam ac in eam imprimis eius ex aperto discipulus Cyprianus totus abiit. In posteriori parte, qua presertim ratione sacris interagendum sit, quiue precum ritus sint aut omittendi  aut sedulo perficiendi, rara admodum, pro temporum uestutate, expositione indigitat.

Porro hec sunt precipua prioris partis capita: 1o Quanta sit oratio illa quam ipsemet tradidit Dei sermo et Dei ratio, sermo rationis et ratio sermonis, D. N. I. C. Cap. 1. 2o Subinde deducitur exordium in quo agnoscitur Pater, et in Patre Filius inuocatur, nec mater quidem Ecclesia preteritur. Cap. 2. 3o Tum singula sigillatim explicatur petitio, prima nempe, qua et nos Angelorum candidati, celestem Dei gloriam ipsiusque in nobis nomen sanctificatum postulamus. Cap. 3. Secunda uero rogatur ut fiat eius uoluntas in nobis qui celum et terra sumus. Cap. 4.  Tertia autem festinandum est ad spei nostre  complexum, ad uotum Christianorum, ad confusionem nationum, ad exultationem Angelorum. Cap. 5. Quarta trifariam quidem habet explicationem, scilicet de pane communi, deinde de Christo utpote credentium pane, postremo de corpore Christi eucaristico. Cap. 6. Tum Dei clementiam quinta implorat. Cap. 7. Sexta demum et septima tentationem, malumque deprecatur. Cap. 7-9.

Pars uero posterior multiplex est, nec tamen egerrime ad tria hec reducitur: 1o Quenam ante orationem fructuose animam preparent, nimirum memoria preceptorum, ac pre omnibus officia caritatis, libera animi intentio qua inenarrabiles spiritus ad Patrem gemitus eliciuntur. Cap. 10-15. 2o Quenam siue ante siue post orationem libeat  omittere, hoc nempe est uel manus abluere, uel penulam deponere, uel assidere. Cap. 16-17. 3o Quenam uero deceant aut necesse sint peragenda, scilicet manuum elatio; uultus, uocisque demissio; osculum pacis; statio ad aram, accepto corpore Domini et reseruato; habitus feminarum modestus, uelamenque uirginum; genua flectendi ritus, locus orandi, horeque solemniores; alternus psalmorum cantus; agapeque deuota, coronata cum pompa operum bonorum, inter psalmos et hymnos ad altare Dei deducta. Cap. 16-28. Conferte huic ac mirum in modum opime ueterum rituum copie superadditur, coronidis instar, de ui et effectu orationis ornata amplissimaque descriptio. Cap. 29.  EDD.



CAPUT PRIMUM.


Dei  spiritus et Dei sermo, et Dei ratio  , et  sermo  rationis et ratio sermonis, utrumque iehsu Christus Dominus noster, nobis discipulis  noui  Testamenti nouam orationis formam determinauit. Oportebat enim in hac quoque specie nouum  uinum nouis utribus recondi et nouam plagulam nouo assui uestimento . Ceterum quidquid retro fuerat, aut  demutatum est ut circumcisio; aut suppletum, ut reliqua lex; aut impletum, ut prophetia; aut perfectum, ut fides ipsa. Omnia de carnalibus in spiritualia  renouauit, noua Dei gratia, superducto Euangelio  expunctore totius retro uetustatis, in quo et Dei spiritus et Dei sermo et Dei ratio approbatus est Dominus noster iehsu Christus; spiritus  quo ualuit, sermo quo docuit, ratio  qua  uenit. Sic igitur  oratio a Christo constituta ex tribus constituta est: ex sermone quo enuntiatur:  ex spiritu,  quo tantum potest; ex ratione, qua suscipitur  . Docuerat et Ioannes discipulos suos adorare; sed omnia Ioannis Christo prestruebantur, donec ipso aucto, sicut idem Ioannes prenuntiabat, illum augeri oportere, se uero deminui, , totum preministri opus cum ipso spiritu transiret ad Dominum. Ideo nec exstat, in que uerba docuerit Ioannes adorare, quod terrena celestibus cesserint. Qui de terra est, inquit, terrena fatur; et qui de celis adest que uidit ea loquitur. . Et quid non celeste, quod Domini Christi est; ut hec quoque orandi disciplina? Consideremus  itaque, benedicti, celestem eius sophiam, imprimis de precepto secrete  adorandi, quo et fidem hominis  exigebat, ut Dei omnipotentis et conspectum et auditum sub tectis et in abditis etiam adesse confideret:  et modestiam  fidei desiderabat, ut quem ubique audire et uidere fideret, ei soli religionem suam offerre, sequente   sophia in sequenti precepto; quod etsi proinde  pertineat ad fidem et modestiam  fidei, si non agmine uerborum  adeundum putemus ad Dominum, quem ultro suis prospicere certi sumus  : attamen   breuitas ista, quod ad tertium sophie gradum faciat, magne ac beate interpretationis substantia fulta est: quantumque substringitur uerbis, tantum diffunditur sensibus. Neque enim propria tantum orationis officia complexa est, uenerationem Dei, aut hominis petitionem, sed omnem pene sermonem Domini, omnem commemorationem discipline, ut reuera in  oratione breuiarium totius Euangelii comprehendatur.



CAPUT II.

Incipit  a testimonio Dei, et merito fidei, cum  dicimus PATER QUI IN CeLIS ES  . Nam et Deum oramus, et fidem commendamus, cuius meritum est hec appellatio. Scriptum est: Qui in eum crediderint, dedit eis potestatem ut filii Dei uocentur . Quanquam frequentissime Dominus patrem nobis pronuntiauit Deum; imo et precepit ne quem in terris patrem uocemus, nisi quem habemus in celis  Itaque sic adorantes etiam  preceptum obimus. Felices qui patrem agnoscunt. Hoc est, quod Isreli exprobratur, quod  celum ac terram Spiritus contestatur: Filios, dicens, genui, et illi me non agnouerunt . Dicendo autem patrem, Deum quoque cognominamus. Appellatio ista et pietatis et potestatis est. Item in Patre Filius inuocatur. Ego enim, inquit, et Pater unum sumus .  Ne mater quidem Ecclesia preteritur  . Si quidem in filio et patre mater recognoscitur, de qua constat et patris et filii nomen. Uno  igitur genere aut uocabulo  et Deum cum suis honoramus, et precepti meminimus, et oblitos patris denotamus  .



CAPUT III.

Nomen Dei Patris nemini proditum est. Etiam  qui de ipso interrogauerat Moyses, aliud quidem nomen audierat  . Nobis reuelatum est in Filio. Iam enim Filius nouum Patris nomen est  . Ego ueni, inquit, in nomine Patris . Et rursus, Pater, glorifica nomen tuum  . Et  apertius: Nomen tuum manifestaui hominibus. Id ergo ut SANCTIFICETUR postulamus  : non quod deceat homines bene Deo  optare, quasi sit et aliud  , de quo ei possit optari  , aut laboret nisi optemus. Plane benedici Deum  omni loco ac tempore condecet, ob debitam semper memoriam beneficiorum eius ab omni homine. Sed et hoc benedictionis uice fungitur. Ceterum quando non sanctum et sanctificatum  est per semetipsum nomen Dei, cum ceteros sanctificet ex semetipso? Cui  illa Angelorum circumstantia  non cessant  dicere: Sanctus, Sanctus, Sanctus . Proinde igitur et nos Angelorum, si meminerimus  , candidati  iam  hinc celestem illam in Deum uocem, et officium future claritatis ediximus. Hoc quantum ad gloriam Dei. Alioquin quantum ad nostram petitionem, cum dicimus: Sanctificetur nomen tuum , id petimus ut sanctificetur in nobis, qui in illo sumus: simul et in ceteris, quos adhuc gratia Dei exspectat, ut et huic  precepto pareamus, orando pro omnibus, etiam pro inimicis nostris . Ideoque suspensa enuntiatione non dicentes: Sanctificetur in nobis, in omnibus dicimus.



CAPUT Iu.

Secundum  hanc formam subiungimus FIAT uOLUNTAS TUA  IN CeLIS ET IN TERRA, non quod aliquis obsistat quominus uoluntas Dei fiat, et ei successum  uoluntatis sue oremus; sed in omnibus petimus fieri uoluntatem eius. Ex interpretatione  enim figurata carnis et spiritus, nos  sumus celum et terra. Quanquam etsi simpliciter intelligendum est, idem tamen est sensus petitionis, ut in nobis fiat uoluntas Dei in terris, ut possit scilicet fieri et in celis. Quid autem Deus uult, quam incedere nos secundum suam disciplinam? Petimus ergo, substantiam, et facultatem uoluntatis sue subministret nobis, ut salui simus et in celis, et in terris; quia summa est uoluntatis eius, salus eorum, quos adoptauit. Est et illa Dei uoluntas, quam Dominus administrauit predicando,  operando, sustinendo. Sic enim ipse pronuntiauit, non suam, sed Patris facere se uoluntatem . Sine dubio que faciebat, ea erant uoluntas Patris, ad que nunc nos uelut  ad exemplaria prouocamus, ut predicemus, et operemur, et sustineamus ad mortem usque. Que ut implere possimus, opus est Dei uoluntate. Ita  dicentes: Fiat uoluntas tua, uel eo nobis bene optamus, quod nichil mali sit in Dei uoluntate, etiam si quid pro meritis cuiusque secus irrogatur. Iam hoc dicto, ad sufferentiam nosmetipsos premonemus. Dominus quoque cum sub instantiam  passionis  infirmitatem carnis demonstrare iam in sua carne uoluisset, Pater, inquit, transfer poculum istud . Et recordatus   , nisi quod  mea non, sed tua fiat uoluntas. Ipse erat  uoluntas, et potestas Patris; et tamen ad demonstrationem sufferentie debite, uoluntati se Patris tradidit.



CAPUT u.

uENIAT quoque REGNUM TUUM, ad id pertinet quod et  Fiat uoluntas tua, in nobis scilicet. Nam Deus quando non regnat? in cuius manu cor omnium regum est . Sed quicquid nobis optamus, in illum auguramur, et illi deputamus, quod ab illo exspectamus. Itaque  si ad Dei uoluntatem, et ad nostram  suspensionem pertinet regni dominici  representatio, quomodo quidam protractum  quemdam  seculo  postulant, cum regnum Dei, quod ut adueniat oramus, ad consummationem seculi tendat? Optamus maturius regnare, et non diutius seruire. Etiam si  prefinitum in oratione non esset, de postulando regni aduentu, ultro eam uocem protulissemus  festinantes ad spei nostre complexum . Clamant ad Dominum inuidia   anime martyrum sub altari: Quonam usque non ulcisceris, Domine, sanguinem nostrum de incolis terre ? Nam utique ultio illorum a seculi fine  dirigitur. Imo quam celeriter ueniat, Domine, regnum tuum . uotum christianorum, confusio nationum, exultatio angelorum, propter  quod conflictamur, imo potius propter quod oramus.



CAPUT uI.

Sed quam eleganter diuina sapientia ordinem orationis instruxit! ut post celestia, id est post Dei nomen, Dei uoluntatem, et Dei regnum, terrenis quoque necessitatibus petitioni locum faceret? Nam et edixerat Dominus: Querite prius regnum, et tunc uobis etiam hec adiicientur . Quanquam PANEM NOSTRUM QUOTIDIANUM DA NOBIS HODIE  , spiritaliter potius intelligamus. Christus enim panis noster est, quia uita Christus, et uita  panis. Ego sum, inquit, panis uite . Et paulo supra: Panis est sermo Dei uiui, qui descendit de celis. Tum quod et corpus eius in pane  censetur.  Hoc est corpus meum . Itaque petendo panem quotidianum, perpetuitatem postulamus in Christo, et indiuiduitatem a corpore eius. Sed et quia carnaliter admittitur ista uox, non sine religione potest fieri et spiritalis discipline. Panem enim peti mandat, quod solum fidelibus necessarium est; cetera enim nationes requirunt. Ita et exemplis inculcat, et parabolis  retractat, cum  dicit: Numquid panem filiis pater aufert, et canibus tradit ? Item: Numquid filio panem poscenti lapidem tradit ? Ostendit enim, quid a patre filii exspectent. Sed et  nocturnus ille pulsator panem poscebat   . Merito autem adiecit: Da nobis hodie, ut qui premiserat: Nolite de crastino cogitare quid edatis. Cui rei parabolam quoque  accommodauit illius hominis, qui prouenientibus  fructibus ampliationem horreorum, et longe securitatis spatia cogitauit; is ipsa nocte moritur .



CAPUT uII.

Consequens  erat, ut obseruata Dei liberalitate, etiam clementiam eius precaremur; quid enim alimenta proderunt, si illi  reputamur reuera quasi  taurus ad uictimam? Sciebat Dominus se solum sine delicto esse  . Docet itaque petamus DIMITTI NOBIS DEBITA NOSTRA. Exomologesis est, petitio uenie; quia qui petit ueniam, delictum confitetur. Sic et penitentia demonstratur acceptabilis Deo, quia  uult  eam, quam mortem peccatoris . Debitum autem in Scripturis delicti figura est  , quod perinde iudicio debeatur, et ab eo exigatur, nec  euadat iustitiam exactionis, nisi donetur exactio, sicut illi seruo dominus debitum remisit . Huc  enim spectat exemplum parabole totius. Nam et quod idem seruus a domino liberatus, non perinde parcit debitori suo, ac propterea delatus penes dominum tortori delegatur ad soluendum nouissimum quadrantem, id est, modicum usque delictum, eo  competit, quod remittere nos quoque profitemur debitoribus nostris. Iam et alibi  ex specie  orationis: Remittite, inquit, et remittetur uobis . Et cum interrogasset Petrus si septies remittendum esset fratri: Imo, inquit, septuagies septies , ut legem in melius reformaret, quod in Genesi de Cain septies, de Lamech autem septuagies septies ultio  reputata est .



CAPUT uIII.


Adiecit ad plenitudinem tam expedite orationis, ut non de remittendis tantum, sed etiam de auertendis in totum delictis supplicaremus, NE NOS INDUCAS IN TENTATIONEM, id est ne nos patiaris induci, ab eo utique  qui tentat. Ceterum absit ut Dominus tentare uideatur, quasi aut ignoret fidem cuiusque, aut deiicere  gestiens  . Diaboli est et infirmitas et malitia. Nam et Abrahamum non tentande fidei gratia, sacrificare de filio iusserat, sed probande, ut per eum faceret exemplum  precepto suo, quo mox precepturus erat, neque pignora  Deo cariora habenda  . Ipse a diabolo tentatus, presidem  et artificem tentationis demonstrauit. Hunc  locum posterioribus confirmat: Orate, dicens, ne tentemini . Adeo  tentati sunt Dominum deserendo, qui somno potius indulserant quam orationi. Eo respondet clausula interpretans quid sit: Ne nos deducas in tentationem. Hoc est enim: SED  DEuEHE  NOS A MALO.



CAPUT IX  .


Compendiis  pauculorum  uerborum, quot attinguntur edicta prophetarum, Euangeliorum, apostolorum, sermones Domini, parabole exempla, precepta? Quot simul expunguntur officia  ? Dei  honor in Patre, fidei testimonium in nomine, oblatio obsequii in uoluntate, commemoratio spei in regno, petitio uite in pane, exomologesis debitorum in deprecatione, sollicitudo tentationum in postulatione tutele. Quid mirum? Deus solus docere potuit ut se uellet orari. Ab ipso igitur  ordinata religio orationis, et de spiritu ipsius, iam tunc cum ex ore diuino ferretur, animata suo priuilegio ascendit in celum, commendans Patri que Filius docuit.



CAPUT X  .

Quoniam  tamen Dominus prospector  humanarum necessitatum, seorsum post traditam orandi disciplinam, Petite, inquit, et accipietis , et sunt que petantur pro circumstantia cuiusque, premissa legitima et ordinaria oratione, quasi fundamento,  accidentium  ius est  desideriorum, ius est  superfluendi  extrinsecus petitiones, cum memoria tamen preceptorum, ne quantum a preceptis,  tantum ab auribus Dei longe simus.



CAPUT XI   .

Memoria  preceptorum uiam orationibus sternit ad celum, quorum precipuum est, ne  prius ascendamus ad Dei altare, quam si quid discordie uel offense cum fratribus contraxerimus, resoluamus . Quid est  enim ad pacem Dei  recedere  sine pace? ad remissionem debitorum cum retentione? Quomodo placabit Patrem iratus in fratrem, cum omnis ira ab initio interdicta sit nobis? nam et Ioseph dimittens fratres suos ad perducendum patrem, Et ne, inquit  , irascimini in uia : nos  scilicet monuit. Alias enim  uia cognominatur disciplina nostra. Tum ne in  uia orationis constituti, ad Patrem cum ira incedamus. Exinde aperte Dominus  amplians legem, iram  in fratrem homicidio superponit  , ne uerbo quidem malo permittit expungi  etiamsi irascendum est, non ultra solis receptum , ut Apostolus admonet. Quam autem temerarium est, aut diem sine oratione transigere, dum cessas fratri satisfacere, aut orationem perseuerante iracundia perdere.



CAPUT XII  .

Nec ab ira  solummodo, sed omni omnino confusione  animi libera debet esse orationis intentio, de tali  spiritu emissa, qualis est spiritus, ad quem mittitur. Neque enim agnosci poterit a Spiritu Sancto spiritus inquinatus; aut tristis a leto, aut impeditus a libero. Nemo aduersarium recipit; nemo nisi comparem suum admittit.



CAPUT XIII   .

 Ceterum  que ratio est, manibus quidem ablutis,  spiritu uero sordente orationem obire? quando et ipsis manibus spiritales munditie sint necessarie, ut a falso, a cede, a ueneficiis, ab idololatria, ceterisque maculis, que spiritu concepte manuum opera transiguntur, pure alleuentur. He sunt uere munditie, non quas plerique superstitiose curant, ad omnem orationem etiam cum lauacro totius corporis aquam sumentes. Id cum scrupulose  percunctarer, et rationem  requirerem, comperi commemorationem esse in Domini deditionem. Nos Dominum adoramus, non dedimus. Imo et aduersari debemus deditoris exemplo, nec propterea manus abluere, nisi  quod conuersationis humane inquinamentum conscientie caussa lauemus  .



CAPUT XIu  .


Ceterum satis munde sunt manus, quas cum toto corpore in Christo semel  lauimus. Omnibus licet membris lauet quotidie Isrel, nunquam tamen mundus est. Certe manus eius semper immunde sanguine prophetarum, et ipsius Domini cruentate in eternum. Et ideo conscientia  patrum hereditarii rei nec attollere eas ad Dominum audent  , ne exclamet aliquis  Isaias, ne exhorreat Christus. Nos uero  non attollimus tantum, sed etiam expandimus  e  dominica passione  modulatum  , et orantes confitemur Christo.



CAPUT Xu   .

Sed  quoniam unum aliquod attigimus uacue  obseruationis, non pigebit cetera quoque denotare, quibus merito uanitas exprobranda est; siquidem sine ullius aut dominici, aut apostolici precepti auctoritate fiunt. Huiusmodi enim non religioni, sed superstitioni deputantur, affectata, et coacta, et curiosi potius, quam rationalis officii; certe uel eo cercenda, quod gentilibus  adequent. Ut est  quorumdam, expositis   penulis  orationem facere; sic enim adeunt ad idola nationes. Quod utique si fieri oporteret, Apostoli, qui de habitu orandi docent, comprehendissent; nisi si qui putant, Paulum  penulam suam in oratione penes Carpum reliquisse. Deus  scilicet non audiat penulatos, qui tres sanctos in fornace babylonii regis orantes cum  sarabaris et tyaris suis exaudiuit?



CAPUT XuI  .

Item quod  , assignata oratione, assidendi  mos  est quibusdam, non perspicio rationem nisi si  Hermas ille, cuius scriptura  fere Pastor inscribitur, transacta oratione non lectum assedisset, uerum aliud quid fecisset, id quoque ad obseruationem uindicaremus. Utique  non. Simpliciter enim et nunc  positum est: Cum  adorassem, et assedissem super lectum, ad ordinem narrationis, non ad instar discipline. Alioquin nusquam erit adorandum, nisi ubi fuerit lectus. Imo contra Scripturam fecerit, si quis in cathedra aut  subsellio sederit. Porro cum perinde  faciant nationes  , adoratis sigillaribus  suis residendo, uel  propterea in nobis reprehendi meretur, quod apud idola  celebratur. Eo apponitur et irreuerentie crimen, etiam ipsis nationibus, si quid saperent, intelligendum. Siquidem irreuerens est assidere sub conspectu, contraque conspectum eius, quem quam maxime reuerearis, ac uenereris; quanto  magis sub conspectu Dei uiui, angelo adhuc  orationis astante, factum istud irreligiosissimum est, nisi exprobramus Deo, quod nos oratio fatigauerit.



CAPUT XuII   .

Atqui cum modestia et humilitate adorantes, magis commendabimus Deo preces nostras, ne ipsis  quidem manibus sublimius elatis  , sed temperate  ac probe  elatis, ne uultu quidem in audaciam erecto. Nam ille publicanus, qui non tantum prece, sed et uultu humiliatus atque deiectus orabat, iustificatior phariseo procacissimo discessit. Sonos  etiam uocis subiectos esse oportet. Aut quantis arteriis opus est, si pro sono audiamur? Deus autem  non uocis, sed cordis auditor est, sicut conspector. Demonium  oraculi Pythii: Et mutum, inquit, intelligo, et non loquentem exaudio. Dei aures sonum exspectant? Quomodo ergo oratio Ione de uentre  ceti per tante bestie uiscera, ab ipsis abyssis per tantam equoris molem ad celum potuit euadere? Quid amplius referent isti, qui clarius  adorant, nisi quod proximis obstrepunt? Imo prodendo petitiones suas, quid minus faciunt, quam si in publico  orent?



CAPUT XuIII   .

Alia iam consuetudo inualuit  , ieiunantes habita oratione cum fratribus, subtrahunt  osculum  pacis, quod est signaculum  orationis. Quando autem magis conferendo cum fratribus pax est, nisi cum oratio commendabilior ascendit, ut ipsi de nostra operatione participes, iam audeant de sua pace  fratri transigere? Que oratio cum diuortio sancti osculi integra  ? quem Domino officium facientem impedit pax? quale sacrificium est, a quo sine pace receditur  ? Quecumque  operatio  sit, non erit potior precepti obseruatione, quo iubemur ieiunia  nostra celare. Iam enim de abstinentia osculi agnoscimur ieiunantes. Sed et si qua  ratio est, ne tamen huic precepto reus sis  , potes domi, si forte  , inter quos latere ieiunium in totum non datur, differre pacem. Ubicumque autem alibi operationem  tuam abscondere potes, debes meminisse  precepti: ita et discipline foris, et consuetudini domi satisfacies. Sic et die Pasche, quo communis et quasi publica ieiunii religio est  , merito  deponimus osculum  , nichil curantes de occultando   quod cum omnibus  faciamus.



CAPUT XIX  .

Similiter   et stationum diebus non putant plerique sacrificiorum  orationibus interueniendum,  quod statio  soluenda sit, accepto corpore Domini. Ergo deuotum Deo obsequium Eucaristia resoluit? An magis Deo obligat? Nonne solemnior erit statio tua, si et ad aram Dei steteris  ? Accepto   corpore Domini, et reseruato, utrumque saluum est, et participatio sacrificii, et executio officii. Si statio de militari exemplo nomen accipit  utique nulla  letitia, siue tristitia obueniens castris, stationes militum rescindit. Nam letitia libentius, tristitia sollicitius administrabit disciplinam.



CAPUT XX   .

De habitu  uero duntaxat feminarum,  uarietas obseruationis effecit  , post sanctissimum Apostolum, nos uel maxime nullius loci homines, impudenter retractare: nisi quod non impudenter, si secundum Apostolum retractemus. De modestia  quidem cultus et ornatus, aperta prescriptio est etiam Petri, cohibentis eodem ore, quia eodem et spiritu, quo Paulus, et uestium gloriam, et auri superbiam, et crinium  lenonem operositatem  .



CAPUT XXI   .

Sed quid   promiscue obseruetur per Ecclesias, quasi incertum id retractandum est uelarine debeant uirgines, an non. Qui enim uirginibus indulgent capitis  immunitatem, hoc niti uidentur quod Apostolus non uirgines  nominatim, sed mulieres designauerit uelandas esse; nec sexum, ut diceret feminas, sed gradum sexus, dicendo mulieres . Nam si sexum nominasset, feminas dicendo, absolute  definisset de omni muliere. Aut cum unum gradum sexus nominat, alium tacendo secernit. Potuit enim, inquiunt, aut et uirgines nominare specialiter aut compendio generaliter feminas.



CAPUT XXII  .

Qui ita concedunt, recogitare debent de statu uocabuli ipsius, quid est mulier a primis quidem litteris sanctorum commentariorum; nam inueniunt sexus esse nomen, non gradum sexus. Siquidem Euam  nondum uirum expertam Deus mulierem et feminam  cognominauit: feminam, qua sexus generaliter, mulierem, qua gradus sexus specialiter. Itaque iam tunc innupta adhuc Eua mulieris uocabulo fuit, commune id uocabulum et uirgini factum  est. Nec mirum, si Apostolus eodem utique spiritu actus, quocum omnis Scriptura diuina, tum  et illa Genesis digesta est, eadem uoce usus est mulierem ponendo; que exemplo Eue innupte et uirgini competat. Cetera denique non sonant, nam et hoc ipso, quod uirgines non nominauit, sicut alio  in loco, ubi de nubendo docet, satis predicat de omni muliere, et de toto sexu dictum, nec distinctum esse inter uirginem, omnino non nominat. Qui enim alibi distinguere meminit, ubi scilicet differentia postulat   ubi non distinguit, dum utramque non nominat, nullam uult differentiam intelligi. Quid quod greco sermone, quo litteras Apostolus fecit, usui est mulieres uocare tam  feminas, id est , quam . Igitur si pro sexus nomine uocabulum istud frequentatur, quod est interpretatione pro eo, quod est femina, sexum nominauit, dicens . In sexu autem et uirgo contingitur. Sed et manifesta pronuntiatio est: Omnis, inquit, mulier adorans, et prophetans intecto capite dedecorat caput suum . Quid est omnis mulier, nisi omnis etatis, omnis ordinis, omnis conditionis? Nihil mulieris excipit, dicendo omnis; sicut  nec uir nec uelandi; proinde enim omnis uir , inquit.  Sicut ergo in masculino sexu sub uiri nomine etiam inuestis uelari uetatur, ita et in feminino sub nomine mulieris etiam uirgo uelari iubetur. Aequaliter in utroque sexu minor etas maioris sequatur disciplinam: aut uelentur et uirgines masculi, si non uelantur et uirgines femine, qui nec isti nominatim tenentur. Aliud sit uir et inuestis, si aliud est mulier et uirgo. Nempe propter Angelos  ait uelari oportere, quod Angeli propter filias hominum desciuerunt a Deo. Quis ergo contendat, solas mulieres,  id est nuptas iam, et uirginitati  defunctas concupiscentie, nisi si non licet et uirgines specie prestare, et amatores inuenire? Imo uidemus quod  non uirgines solas concupierint, cum dicat Scriptura filias hominum , quia potuit uxores hominum nominasse, uel feminas indifferenter. Etiam quod ait, Et acceperunt sibi in uxores  in eo facit quod accipiuntur in uxores, que uacant scilicet. De non uacantibus autem aliter enuntiasset. Itaque  uacant tam uiduitate quam et uirginitate: adeo sexum nominando, generaliter filias et species in genere commiscuit. Item cum  dicit naturam ipsam docere, feminas uelandas esse, que capillum pro tegumento et ornamento mulieribus assignarit; nonne idem tegumentum et idem honor capitis uirginibus  quoque adscriptus est? Si mulieri turpe est radi,  , et uirgini perinde. In quibus ergo una conditio capitis deputatur, una et disciplina capitis exigitur, etiam ad eas uirgines, quas pueritia defendit; a primo enim femina nominata est. Sic denique et Isrel  obseruat. Sed si non  obseruaret, nostra lex ampliata atque suppleta defenderet sibi adiectionem. uirginibus quoque iniiciens uelamentum excusetur. Nunc etas,  que sexum suum ignorat, simplicitatis priuilegium teneat. Nam et Eua et Adam, ubi eis contigit sapere, texuerunt  statim quod agnouerant. Certe in quibus pueritia mutauit, sicut nature, ita et discipline debet etas esse munifica. Nam et membris et officiis mulieribus resignantur. Nulla uirgo est, ex quo potest nubere, quoniam etas iam in ea nupsit suo uiro, id est tempori; sed aliqua   se Deo uouit. Iam et crinem  exinde transfigurat,  et omnem habitum ad mulieres conuertit. Totum ergo  asseueret, et totum uirginis prestet: quod propter Deum abscondit, plane obumbret. Interest nostra, quod Dei gratia exerceat, solius Dei conscientie commendare, ne quod a Deo speramus, ab homine compensemus. Quid denudas  ante Deum quod ante homines tegis! uerecundior eris in publico quam in Ecclesia? Si Dei gratia est et accepisti, quid gloriaris, inquit, quasi non acceperis ? Quid alias ostentatione tui iudicas? an alias gloria tua ad bonum inuitas? Atqui et ipsa periclitaris amittere, si gloriaris; et alias ad eadem pericula cogis. Facile eligitur, quod affectione glorie assumitur. uelare uirgo, si uirgo es; debes enim erubescere. Si  uirgo es, plures oculos pati noli. Nemo miretur in tuam faciem; nemo mendacium tuum sentiat. Bene  mentiris nuptam, si caput ueles. Imo  mentiri non uideris; nupsisti enim Christo, illi carnem tuam tradidisti. Age pro mariti tui disciplina. Si  nuptas alienas uelari iubet, suas utique multo magis. Sed non  putet institutione unusquisque antecessoris commouendam. Multi   aliene consuetudini prudentiam suam, et constantiam eius addicunt, ne compellantur uelari. Certe uoluntarias  prohiberi non oportet, que se etiam uirgines negare non possunt, contente abuti in fama sue conscientie apud Deum securitate. De illis  tamen que sponsis dicantur, constanter super meum modulum pronuntiare contestarique possum, uelandas ex ea die esse, qua ad primum uiri corpus osculo et dextera expauerint. Omnia enim in his prenupserunt, et etas per maturitatem, et caro per etatem, et spiritus per conscientiam, et pudor per osculi experimentum,  et spes per exspectationem, et mens per uoluntatem. Satisque nobis exemplo Rebecca est , que sponso demonstrato, tantum notitia eius nubendo uelata est.



CAPUT XXIII   .


De genu quoque ponendo uarietatem obseruationis patitur oratio per pauculos quosdam, qui sabbato  abstinent genibus. Que dissensio cum maxime apud Ecclesias caussam dicat, Dominus dabit gratiam suam, ut aut cedant, aut sine aliorum scandalo sententia sua utantur. Nos uero, sicut accepimus, solo  die dominico Resurrectionis non ab isto tantum, sed omni anxietatis  habitu, et officia cauere debemus, differentes etiam negotia, ne quem diabolo locum demus. Tantumdem et spatio Pentecostes, que eadem exultationis  solemnitatem dispungimur. Ceterum omni die quis dubitet prosternere se Deo uel prima  saltem oratione, qua lucem ingredimur? Ieiuniis autem et stationibus nulla oratio sine genu,  et reliquo humilitatis more, celebranda est. Non enim  oramus tantum, sed et deprecamur, et satisfacimus Deo Domino nostro. De temporibus orationis nichil omnino prescriptum est, nisi plane omni in tempore  et loco orare.



CAPUT XXIu   .

Sed quomodo omni loco , cum prohibeamur in publico? Omni, inquit, loco, quem opportunitas, aut etiam necessitas importaret. Non enim contra preceptum reputatur ab Apostolis factum, qui in carcere audientibus custodiis orabant et canebant Deo, apud  Paulum, qui in naui coram omnibus Eucaristiam fecit.



CAPUT XXu   .

De tempore uero non erit otiosa extrinsecus obseruatio etiam horarum quarumdam. Istarum dico communium,  que diu inter spatia signant, tertia  , sexta,  nona, quas solemniores in Scripturis inuenire est. Primus Spiritus sanctus congregatis discipulis hora tertia infusus est . Petrus, qua die uisionem communitatis omnis in illo uasculo expertus est, sexta hora ascenderat orandi gratia in superiora . Idem cum Ioanne ad nonam in templum adibat, ubi paralyticum sanitati reformauit sue . Etsi simpliciter se habeant sine ullius obseruationis precepto, bonum tamen sit aliquam constituere presumptionem, qua et orandi admonitionem constringat, et quasi lege ad tale munus extorqueat a negotiis interdum, ut quod Danieli quoque legimus obseruatum utique ex Isrelis disciplina , ne minus ter die saltem adoremus, debitores Patris, et Filii, et Spiritus sancti. Exceptis  utique legitimis  orationibus, que sine ulla admonitione debentur ingressu lucis et noctis. Sed et cibum non prius sumere, et lauacrum non prius adire quam interposita oratione, fideles decet. Priora enim habenda sunt spiritus refrigeria et pabula, quam carnis, et priora celestia, quam terrena.



CAPUT XXuI   .

Fratrem domum tuam introgressum ne sine oratione dimiseris. uidisti, inquit, fratrem  , uidisti Dominum tuum: maxime aduenam, ne angelus forte sit. Sed nec ipse a fratribus exemptis  priora fecerit refrigeria terrena celestibus. Statim enim iudicabitur  fides tua. Aut quomodo secundum preceptum pax huic domui  dices, nisi et eis, qui in domo sunt, pacem mutuam reddas?



CAPUT XXuII   .

Diligentiores in orando subiungere in orationibus  Alleluia solent, et hoc genus psalmos, quorum  clausulis respondeant, qui simul sunt. Et est optimum utique institutum omne, quod proponendo et honorando Deo competit, saturatam  orationem uelut optimam hostiam admouere.



CAPUT XXuIII  .

Hec est enim hostia spiritalis, que pristina sacrificia deleuit. Quo mihi, inquit, multitudinem sacrificiorum uestrorum? Plenus sum haulocaustomatum arietum; et adipem agnorum, et sanguinem taurorum et  hircorum nolo. Quis enim requisiuit ista de manibus uestris ? Que ergo quesierit Deus, Euangelium docet. ueniet hora, inquit, cum ueri adoratores adorabunt Patrem in spiritu et ueritate . Deus enim spiritus est : et adoratores itaque tales requirit. Nos sumus ueri adoratores, et ueri sacerdotes, qui spiritu orantes spiritu sacrificamus orationem Dei propriam, et acceptabilem quam scilicet requisiuit, quam sibi prospexit. Hanc de toto corde  deuotam, fide pastam, ueritate curatam, innocentia integram, castitate mundam, agape  coronatam cum pompa operum bonorum inter  psalmos et hymnos deducere ad Dei altare debemus omnia  nobis a Deo impetraturam.



CAPUT ULTIMUM  .

Quid enim orationi de spiritu et ueritate uenienti negauit Deus, qui eam exigit? Legimus, et audimus, et credimus, quanta documenta efficacie eius. uetus quidem oratio et ab ignibus, et a bestiis, et ab inedia liberabat, et tamen non a Christo acceperat formam. Ceterum quanto amplius  oratur oratio Christianorum, non roris  Angelum in mediis ignibus sistit, nec ora leonibus obstruit, nec esurientibus rusticorum prandium transfert, nullum sensum passionis delegata gratia auertit; sed patientes, et sentientes, et dolentes sufferentia instruit, uirtute ampliat gratiam, ut sciat fides quid a Domino consequatur, intelligens quid pro  Dei nomine patiatur. Sed et retro oratio plagas irrogabat, fundebat hostium exercitus, imbrium utilia  prohibebat. Nunc uero oratio iustitie omnem iram Dei auertit, pro inimicis excubat, pro persequentibus supplicat. Mirum si aquas celestes extorquere nouit, que potuit et ignes impetrare? Sola est oratio, que Deum uincit. Sed Christus eam nichil mali nouit operari. Omnem illi uirtutem de bono contulit. Itaque  nichil nouit, nisi defunctorum animas de ipso mortis itinere uocare, debiles reformare, egros remediare, demoniacos expiare, claustra carceris aperire, uincula innocentium soluere. Eadem diluit delicta, tentationes repellit, persecutiones extinguit, pusillanimos consolatur, magnanimos oblectat, peregrinantes deducit, fluctus mitigat, latrones obstupefacit, alit pauperes, regit diuites, lapsos erigit, cadentes suspendit, stantes continet. Oratio murus est fidei, arma et tela nostra aduersus  hominem, qui nos undique obseruat. Itaque nunquam inermes incedamus. Die stationis, nocte  uigilie meminerimus. Sub armis orationis signum nostri imperatoris custodiamus; tubam Angeli exspectemus. Orantes erant etiam Angeli omnes. Orat omnis creatura. Orant pecudes, et fere,  et genua declinant, et egredientes de stabulis ac speluncis, ad celum non otiosi  ore suspiciunt, uibrantes  spiritu suo mouere. Sed et aues nunc exsurgentes eriguntur ad celum, et alarum crucem pro manibus extendunt, et dicunt aliquid, quod oratio uideatur. Quid ergo amplius de officio orationis? Etiam ipse Dominus orauit, cui sit honor et uirtus in secula seculorum.





QUINTI SEPTIMII FLORENTIS TERTULLIANI DE BAPTISMO ADuERSUS QUINTILLAM LIBER, 





Argumentum.

QUINTILLA CARTHAGINE HAERESIM CAIANITARUM DISSEMINAuERAT ET NECESSARIAM IN BAPTISMO AQUAM NON ESSE DOCUERAT. HUNC ERROREM IN HOC TRACTATU TERTULLIANUS ADHUCDUM CATHOLICUS IMPUGNAT, QUI BIFARIAM DIuISUS EST: PARS PRIMA AD DOGMA DE NECESSITATE ET EFFICACIA BAPTISMI SPECTAT, IN ALTERA PARTE PLURES QUAESTIONES DE BAPTISMO AD DISCIPLINAM SPECTANTES PERTRACTANTUR.


I.
    Excellentia aque Baptismi, cap. I, II, III.
    Materia Baptismi et uirtus, Iu.
    Effectus Baptismi, u, uI.
    Unctio post Baptismum adhiberi consueta, uII.
    Impositio manuum post Baptismum eiusque significatio. uIII.
    Baptismi figure, IX.
    Baptismus Ioannis an celestis, an terrenus, X.
    Necessitas Baptismi ad salutem, XI.




II.
    An Apostoli baptizati, XII.
    Quo tempore lex Baptismi obligare ceperit, XIII.
    S. Paulus an baptizauerit, XIu.
    Unitas Baptismi, Xu.
    Baptismus sanguinis, XuI.
    Baptismi minister; an mulieribus baptizare liceat, XuII.
    Baptismus in qua uite etate conferendus, XuIII.
    Baptismi conferendi tempus, XIX.
    Dispositiones ad Baptismum, XX.




SCHRAM.



CAPUT PRIMUM.

 Felix sacramentum  aque nostre  qua abluti  delictis pristine cecitatis, in uitam eternam  liberamur. Non erit otiosum digestum istud, instruens tam eos qui cum maxime formantur, quam et illos qui simpliciter credidisse contenti, non exploratis rationibus traditionum, intentatam probabilem fidem per imperitiam portant  :  atque adeo nuper conuersata istic quedam de Caiana heresi uipera  uenenatissima doctrina sua plerosque rapuit, imprimis Baptismum destruens. Plane secundum naturam: nam fere  uipere, et aspides, ipsique reguli serpentes arida et inaquosa sectantur. Sed nos pisciculi secundum  nostrum Iesum Christum in qua nascimur  , nec aliter quam in  aqua permanendo salui sumus. Ita Quintillia monstrosissima, cui nec integre  quidem docendi ius  erat  , optime norat pisciculos necare, de aqua auferens.



CAPUT II.


Sed enim quanta uis est peruersitatis ad fidem labefactandam, uel in totum non recipiendam, ut ex his eam impugnet, ex quibus constat. Nihil adeo est quod tam obduret mentes hominum, quam simplicitas diuinorum operum que in actu uidetur, et magnificentia que in effectu repromittitur: ut hic quoque, quoniam tanta simplicitate sine pompa, sine apparatu nouo aliquo, denique sine sumptu homo in aqua  demissus, et inter pauca uerba tinctus, non multo uel nichilo mundior resurgit, eo incredibilis existimetur consecutio eternitatis  . Mentior, si non e contrario idolorum solemnia uel arcana, de suggestu et apparatu, deque sumptu, fidem et auctoritatem sibi exstruunt. Pro! misera incredulitas, que denegas  Deo proprietates suas,  simplicitatem et potestatem. Quid ergo? nonne mirandum et lauacro dilui mortem? Atquin eo magis credendum, si, quia mirandum est, idcirco non creditur. Qualia enim decet esse opera diuina, nisi super omnem admirationem? Nos quoque ipsi miramur, sed quia credimus. Ceterum incredulitas miratur, non credit. Miratur enim simplicia quasi uana, magnifica quasi impossibilia. Et sit plane ut putas, satis ad utrumque diuina pronuntiatio precucurrit  : Stulta mundi elegit Deus ut confundat sapientiam eius , et Predifficitia penes homines, facilia penes Deum . Nam si Deus et sapiens et potens, quod etiam pretereuntes eum non negant, merito in aduersariis sapientie potentieque, id est in stultitia et impossibilitate materias operationis sue  instituit. Quoniam uirtus omnis ex his caussam accipit, a quibus prouocatur.



CAPUT III.

Huius memores pronuntiationis, tanquam prescriptionis, nichilominus quam stultum et impossibile sit aqua reformari tractamus. Quid utique  ista materia tante dignationis meruerit officium? Ut opinor, auctoritas liquidi elementi exigenda est. Atquin plurima suppetit, et quidem a primordio. Nam unum ex his est que ante omnem mundi suggestum impolita adhuc specie penes Deum quiescebant: In primordio, inquit, fecit Deus celum et terram. Terra autem erat inuisibilis  et incomposita, et tenebre erant super abyssum, et spiritus Dei   super aquas ferebatur . Habes, homo, imprimis etatem uenerari aquarum, quod antiqua substantia; dehinc dignationem, quod diuini spiritus sedes, gratior scilicet ceteris tunc elementis  . Nam et tenebre tote adhuc sine cultu siderum informes, et tristis abyssus  , et terra imparata, et celum rude: solus liquor, semper materia perfecta, leta simplex, de suo pura, dignum uectaculum  Deo subiiciebat. Quid  quod exinde dispositio mundi modulatricibus quodammodo aquis  Deo constitit. Nam, ut firmamentum celeste suspenderet, in medietate distinctis aquis fecit; et, ut terram aridam suspenderet  , segregatis aquis expediit . Ordinato dehinc per elementa mundo cum incole darentur , primis aquis preceptum est animas proferre. Primus liquor quod uiueret edidit ne mirum sit, in Baptismo, si aque animare  , nouerunt. Nam ipsius quoque hominis figurandi  opus, sociantibus aquis absolutum est. De terra materia conuenit, non tamen habilis nisi humecta et succida, quam scilicet ante quartum diem segregate aque in stationem suam, superstite humore, limo temperarant  . Si exinde uniuersa uel plura prosequar  que de elementi istius auctoritate commemorem, quanta uis eius aut gratia, quot ingenia, quot officia, quantum instrumentum mundo ferat; uereor ne laudes aque potius, quam Baptismi rationes uidear congregasse. Licet eo plenius docerem non esse dubitandum, si materiam, quam in omnibus rebus et  operibus suis Deus disposuit, etiam in sacramentis propriis parere fecit; si que uitam terrenam  gubernat, et in celesti procurat.



CAPUT Iu.

Sed ea satis erit precerpsisse, in quibus et ratio Baptismi recognoscitur prima illa, qua iam tunc etiam ipso habitu prenotabatur ad Baptismi figuram, Dei spiritum, qui ab initio superuectabatur super aquas, intinctos reformaturum  . Sanctum autem utique super sanctum ferebatur; aut ab eo quod superferebatur, id quod ferebat, sanctitatem mutuabatur. Quoniam subiecta queque materia, eius que desuper imminet, qualitatem rapiat necesse est, maxime corporalis spiritalem, et penetrare et insidere facilem per substantie sue subtilitatem. Ita de  Sancto sanctificata natura aquarum, et ipsa sanctificare concepit. Nemo dicat: Numquid ipsis enim aquis tinguimur que tunc  in primordio fuerunt? non utique ipsis nisi ex ea parte, qua genus quidem unum  , species uero complures. Quod autem generi attributum est, etiam in specie redundat. Ideoque nulla distinctio est, mari quis an stagno, flumine an fonte, lacu an alueo diluatur, nec quidquam refert inter eos quos Ioannes in Iordane, et quos Petrus in Tiberi tinxit  . Nisi et ille spado, quem  Philippus inter uias fortuita aqua tinxit, plus salutis aut minus retulit. Igitur omnes aque de pristina originis prerogatiua sacramentum sanctificationis consequuntur, inuocato Deo. Superuenit enim statim spiritus de celis, et aquis superest, sanctificans eas de semetipso, et ita sanctificate uim sanctificandi combibunt  . Quanquam ad simplicem actum competat similitudo, ut, quoniam uice sordium delictis inquinamur, aquis abluamur. Sed delicta, sicut non in carne comparent, quia nemo super cutem portat maculam idololatrie  , aut stupri, aut fraudis; ita eiusmodi in spiritu sordent, qui est auctor delicti. Spiritus enim dominatur, caro famulatur; tamen utromque inter se communicant reatum, spiritus ob imperium, caro ob ministerium. Igitur medicatis  quodammodo aquis per Angeli interuentum, et spiritus in aquis corporaliter diluitur, et caro in eisdem spiritaliter mundatur.



CAPUT u.

Sed enim nationes extranee ab omni intellectu spiritalium potestatem eadem efficacia idolis suis subministrant, sed, uiduis  aquis, sibi mentiuntur. Nam et sacris quibusdam per lauacrum initiantur, Isidis alicuius, aut Mithre, ipsos etiam deos suos lauationibus efferunt  . Ceterum uillas, domos,  templa totasque urbes aspergine circumlate aque expiant passim, certe ludis Apollinaribus et Eleusiniis   tinguntur. Idque se in regenerationem et impunitatem periuriorum suorum agere presumunt. Item penes ueteres quisquis se homicidio infecerat, purgatrice aqua se expiebat  . Igitur si de sola natura aquis  , quod propria materia sit abluendi in auspicia emundationis, blandiuntur, quanto id uerius aque prestabunt per Dei auctoritatem, a quo omnis natura earum constituta est? Si religione aquam medicari putant, que potior religio, quam Dei uiui? quo agnito, hic quoque studium diaboli recognoscimus  res Dei emulantis, cum et ipse Baptismum in suis exercet. Quid simile? Immundus emundat, perditor liberat, damnatus absoluit. Suam uidelicet  operam destruet, diluens  delicta que inspirat ipse. Hec quidem in testimonium posita sunt repellentibus fidem, si minime credant rebus Dei, quarum affectationibus apud emulum Dei credunt. Annon et alias sine ullo sacramento immundi spiritus aquis incubant, adfectantes illam in primordio diuini spiritus gestationem ? Sciunt  opaci quique fontes, et auii quique riui, et in balneis piscine, et euripi in domibus uel cisterne, et putei, qui rapere dicuntur, scilicet per uim spiritus nocentis. Nam et enectos  et lymphatos et hydrophobos uocant, quos aque necauerunt, aut amentia uel formidine exercuerunt. Quorsum ista retulimus? Ne quis durius credat Angelum Dei sanctum aquis in salutem hominis temperandis adesse, cum Angelus malus  profanum commercium eiusdem elementi in perniciem hominis frequentet  . Angelum aquis interuenire si nouum uidetur, exemplum futuri precucurrit. Piscinam Bethsaidam Angelus  interueniens commouebat; obseruabant qui ualetudinem querebantur. Nam si quis preuenerat descendere illuc, queri post lauacrum desinebat. Figura ista medicine corporalis  spiritalem medicinam canebat, ea forma, qua semper carnalia in figura spiritalium antecedunt. Proficiente itaque in hominibus gratia Dei, plus aquis et Angelo accessit: qui uitia corporis remediabant, nunc spiritum  medentur: qui temporalem operabantur salutem, nunc eternam reformant: qui unum semel anno liberabant, nunc quotidie populos conseruant, deleta morte per ablutionem delictorum. Exempto scilicet reatu  , eximitur et pena. Ita restituitur  homo Deo ad similitudinem eius , qui retro ad imaginem Dei fuerat; imago in effigie, similitudo in eternitate censetur. Recipit enim illum Dei spiritum, quem tunc de afflatu eius acceperat, sed post amiserat per delictum.



CAPUT uI.

 Non quod in aquis Spiritum sanctum consequamur; sed in aqua emundati  sub Angelo, Spiritui sancto preparamur. Hic quoque figura precessit . Sic enim Ioannes ante precursor Domini fuit, preparans uias eius: ita et Angelus Baptismi arbiter  superuenturo Spiritui sancto uias dirigit ablutione delictorum, quam fides impetrat, obsignata  in Patre, et Filio, et Spiritu sancto . Nam si in tribus testibus stabit omne uerbum, quanto magis, dum habemus per benedictionem eosdem arbitros fidei, quos et sponsores salutis, sufficit ad fiduciam spei nostre  etiam numerus nominum diuinorum? Cum autem sub tribus, et testatio fidei, et sponsio salutis  pignerentur, necessario adiicitur Ecclesie mentio; quoniam ubi tres, id est Pater et Filius et Spiritus sanctus, ibi Ecclesia, que trium corpus est.



CAPUT uII.

Exinde, egressi de lauacro, perungimur  benedicta unctione de pristina disciplina  , qua ungi oleo de cornu in sacerdotium solebant. Ex  quo Aaron a Moyse  unctus est: unde Christus dicitur, a chrismate quod est unctio  , que Domino nomen accommodauit, facta spiritualis, quia spiritu unctus est a Deo Patre, sicut in Actis: Collecti sunt enim uere in ista ciuitate aduersus sanctum Filium tuum, quem unxisti . Sic et in nobis carnaliter currit unctio  , sed spiritaliter proficit: quomodo et ipsius Baptismi carnalis actus, quod in aqua mergimur; spiritalis effectus, quod delictis liberamur.



CAPUT uIII.

Dehinc manus imponitur  , per benedictionem aduocans et inuitans Spiritum sanctum. Sane humano ingenio licebit spiritum in aquam arcessere  et concorporationem eorum, accommodatis  desuper manibus  , alio spiritu tante claritatis animare  ; Deo autem in suo organo  non licebit per manus sanctas sublimitatem modulari spiritalem? Sed est hoc quoque de ueteri sacramento, quo nepotes suos ex Ioseph Ephraim  et Manassem Iacob , capitibus impositis et intermutatis manibus, benedixerit  , et quidem ita transuersim obliquatis in se  , ut Christum deformantes, iam tunc portenderent benedictionem in Christum futuram. Tunc ille sanctissimus Spiritus super emundata et benedicta corpora libens a Patre descendit , super  Baptismi aquas, tanquam pristinam sedem recognoscens, conquiescit, columbe figura delapsus in Dominum  , ut natura Spiritus sancti declararetur per animal simplicitatis  et innocentie  , quod etiam corporaliter ipso felle careat columba. Ideoque: Estote, inquit, simplices sicut columbe , ne hoc quidem sine argumento precedentis figure. Quemadmodum enim post aquas diluuii, quibus iniquitas antiqua purgata est, post Baptismum  mundi pacem celestis ire preco columba terris adnuntiauit dimissa ex arca, et cum olea reuersa ; quod signum etiam apud nationes paci pretenditur  : eadem dispositione spiritalis effectus terre, id est carni nostre emergenti de lauacro post uetera delicta, columba sancti Spiritus aduolat , pacem Dei afferens, emissa de celis, ubi Ecclesia est arca figurata  . Sed mundus rursus delinquit  , quo male  comparetur Baptismus diluuio.  Itaque igni destinatur, sicut et homo qui post Baptismum delicta restaurat, ut hoc quoque in signum admonitionis nostre debeat accipi.



CAPUT IX.

Quot igitur patrocinia nature, quot priuilegia gratie, quot solemnia discipline, figure, prestructiones, precationes religionem aque ordinauerunt? Primo quidem, cum populus de Aegypto  libere  expeditus, uim  regis Aegypti, per aquam transgressus, euadit, ipsum regem cum totis copiis aqua exstinxit. Que figura manifestior in Baptimi sacramento? Liberantur de seculo nationes per aquam scilicet, et diabolum, dominatorem pristinum, in aqua oppressum derelinquunt. Item aqua de amaritudinis uitio in suum  commodum  suauitatis Mosei ligno remediatur. Lignum illud erat Christus, uenenate et amare retro nature uenas insaluberrimas, aquas Baptismi  , scilicet, ex sese remedians . Hec est aqua, que de comite petra populo defluebat. Si enim petra Christus, sine dubio aqua  in Christo Baptismum uidemus benedici. Quanta aque gratia penes Deum et Christum eius est ad Baptismi confirmationem. Nunquam sine aqua Christus, siquidem et ipse aqua tinguitur . Prima rudimenta potestatis sue, uocatus ad nuptias, aqua auspicatur. Cum sermonem facit, sitientes ad aquam suam inuitat sempiternam. Cum de agape docet, aque calicem, fratri  oblatum, inter opera dilectionis  probat. Apud puteum uires resumit; super aquam incedit libenter, transfretat; aquam discentibus ministrat; perseuerat testimonium Baptismi usque ad passionem; cum deditur in crucem, aqua interuenit, sciunt Pilati manus; cum uulneratur, aqua de latere prorumpit, scit lancea militis.



CAPUT X.

Diximus, quantum mediocritati nostre licuit, de uniuersis que Baptismi religionem struunt; nunc ad reliquum statum eius, eque ut potero, progrediar de questiunculis quibusdam. Baptismus ab Ioanne denuntiatus  iam tunc habuit questionem ab ipso quidem Domino propositam Phariseis, celestisne is Baptismus esset, an uero terrenus ? De quo illi non ualuerunt constanter respondere, utpote  non intelligentes, quia non credentes . Nos porro quantula fide sumus, tantulo et intellectu possumus estimare, diuinum quidem eum Baptismum fuisse, mandatu tamen, non et potestate, quod et Ioannem a Domino missum legimus in hoc munus ceterum humanum conditione. Nihil enim celeste prestabat  , sed celestibus preministrabat, penitentie scilicet prepositus  , que est in hominis potestate  . Denique legis doctores et Pharisei, qui credere noluerunt, nec penitentiam egere  . Quod si penitentia humanum est, et Baptismus ipsius eiusdem conditionis fuerit necesse est; aut daret et Spiritum Sanctum et remissionem delictorum, si celestis fuisset. Sed neque peccatum dimittit, neque Spiritum indulget, nisi Deus solus . Etiam  ipse Dominus, nisi ipse prius ascenderet ad Patrem, aliter negauit , Spiritum descensurum. Id quod Dominus nondum conferebat, seruus utique prestare non posset. Adeo postea in Actis apostolorum  inuenimus , quoniam qui Ioannis Baptismum habebant, non accepissent Spiritum sanctum, quem ne auditu quidem nouerant: ergo non erat celeste, quod celestia non exhibebat : cum ipsum quod celeste in Ioanne fuerat, spiritus prophetie, post totius spiritus in Dominum translationem usque adeo defecerit, ut quem predicauerat, quem aduenientem designauerat, postmodum, an ipse esset miserit sciscitatum . Agebatur itaque Baptismus penitentie, quasi canditatus remissionis et sanctificationis in  Christo subsecuture. Nam quod predicabat Baptismum penitentie in remissionem delictorum, in futuram remissionem enuntiatum est. Siquidem penitentia antecedit, remissio subsequitur, et hoc est uiam preparare: qui autem preparat, non idem ipse perficit,  sed alii perficiendum procurat. Ipse profitetur sua non esse celestia, sed Christi, dicendo: Qui de terra est, de terra loquitur: qui de supernis uenit, super omnes est . Item, in sola penitentia  tinguere; uenturum mox, qui tingueret in spiritu et igni . Scilicet, quia uera et stabilis aque fides  qua tinguitur in salutem; simulata autem et infirma, igni tinguitur  in iudicium.



CAPUT XI.

Sed ecce, inquit  , uenit Dominus, et non tinxit. Legimus enim: Et tamen is non tinguebat, uerum discipuli eius , quia  , reuera, ipsum suis manibus tincturum Ioannes, predicasset . Non utique sic intelligendum est, sed simpliciter dictum more communi. Sicut est, uerbi gratia, Imperator  proposuit edictum, aut Prefectus fustibus cecidit; numquid ipse proponit, aut numquid ipse cedit? semper is dicitur facere, cui preministratur. Ita erit accipiendum. Ipse uos tinguet, pro eo quod est, per ipsum tinguemini, uel in ipsum. Sed ne moueat quosdam, quod non ipse tinguebat. In quem enim tingueret? in penitentiam? quo ergo illi precursorem? in peccatorum remissionem, quam uerbo dabat? in semetipsum, quem humilitate celabat? in Spiritum sanctum, qui nondum a patre descenderat? in Ecclesiam, quam nondum apostoli struxerant? Itaque tinguebant discipuli eius, ut ministri, ut Ioannes ante precursor, eodem baptismo Ioannis, ne qui alio putet, quia nec exstat alius nisi postea Christi, qui tunc utique a discentibus dari non poterat, utpote,  nondum adimpleta gloria Domini, nec instructa efficacia lauacri per passionem et resurrectionem: quia nec mors nostra dissolui posset nisi Domini passione  nec uita restitui sine resurrectione ipsius  .



CAPUT XII.


Cum uero prescribitur nemini sine Baptismo competere salutem, ex illa maxime pronuntiatione Domini, qui ait: Nisi natus ex aqua quis erit, non habet uitam , suboriuntur scrupulosi, imo temerarii retractatus quorumdam, quomodo ex ista prescriptione Apostolis salus competat, quos tinctos non inuenimus in Domino, preter Paulum. Imo cum Paulus solus ex illis Baptismum Christi induerit, aut preiudicatum esse de ceterorum periculo, qui careant aqua Christi, ut prescriptio salua sit, aut rescindi prescriptionem, si etiam non tinctis salus statuta est. Audiui, Domino teste, eiusmodi, ne quis me tam perditum existimet, ut ultro exagitem libidine  styli, que aliis scrupulum incutiant  . Et nunc illis,  ut potero, respondebo, qui negant Apostolos tinctos. Nam si humanum Ioannis Baptismum inierant, et dominicum desiderabant  quatenus unum Baptismum definierat  ipse Dominus, dicens Petro perfundi nolenti  : Qui semel lauit, non habet necesse rursum  : quod utique non tincto non omnino dixisset: et hec est probatio exserta aduersus illos, qui adimunt Apostolis etiam Ioannis Baptismum, ut destruant aque sacramentum. An credibile uideri potest, in his personis uiam tunc Domini preparatam, id est Baptismum Ioannis, que ad uiam Domini per totum orbem aperiendam destinabantur? Ipse Dominus, nullius penitentie debitor, tinctus est, peccatoribus non fuit necesse? Quid ergo? alii tincti non sunt  ? non tamen comites Christi, sed emuli  fidei, legis doctores et Pharisei. Unde et suggeritur, cum aduersantes Domino tingui noluerint, eos qui Dominum sequebantur, tinctos fuisse, nec cum emulis suis sapuisse, maxime quando Dominus cui adherebant,  testimonio Ioannem extulisset, nemo, dicens , maior inter natos feminarum Ioanne baptizatore. Alii plane satis coacte iniiciunt tunc apostolos Baptismi uicem implesse cum in nauicula fluctibus aspersi operti sunt ; ipsum quoque Petrum per mare ingredientem satis mersum . Ut opinor autem, aliud aspergi uel intercipi uiolentia maris, aliud tingui disciplina religionis. Ceterum nauicula illa figuram Ecclesie preferebat, quod in mari, id est seculo, fluctibus, id est persecutionibus et tentationibus inquietatur Domino per patientiam uelut dormiente , donec orationibus Sanctorum  in ultimis suscitatus, compescat seculum et tranquillitatem suis reddat. Nunc siue tincti quoquo modo fuerunt, siue illoti perseuerauerunt, ut  et illud dictum Domini , de uno lauacro sub Petri persona  ad nos tantummodo spectet, de salute tamen Apostolorum satis temerarium est estimare, quia  illis uel prime allectionis, et exinde indiuidue familiaritatis  prerogatiua compendium Baptismi conferre posset  . Cum illo, opinor  , sequebantur illum, qui credenti cuique salutem pollicebatur: Fides tua te, aiebat, saluum fecit, et: Remittuntur tibi peccata , credenti utique, nec tamen tincto. Id si Apostolis defuit, nescio quorum fides: uno uerbo Domini suscitatus  teloneum dereliquit ; patrem, et nauem, et artem qua uitam sustentabat, deseruit  ; patris exequias despexit: summum illud  Domini preceptum: Qui patrem aut matrem mihi pretulerit, non est me dignus  , ante perfecit quam audiuit.



CAPUT XIII.

Hic ergo scelestissimi illi prouocant questiones. Adeo, dicunt, Baptismus non est necessarius, quibus  fides satis est, nam et Abraham nullius aque nisi fidei sacramento Deo placuit . Sed in omnibus posteriora concludunt, et sequentia antecedentibus preualent. Fuerit salus retro per fidem nudam ante Domini passionem et resurrectionem. At ubi fides aucta est credendi in natiuitatem, passionem, resurrectionemque eius, addita est ampliatio sacramento, obsignatio Baptismi  uestimentum quodammodo fidei, que retro erat nuda, nec potentiam habuit sine sua lege. Lex enim tinguendi imposita est, et forma prescripta. Ite, inquit, docete nationes, tinguentes eas in nomine Patris et Filii et Spiritus sancti . Huic legi collata definitio illa: Nisi quis renatus fuerit ex aqua et spiritu, non intrabit in regnum celorum , obstrinxit fidem ad Baptismi  necessitatem. Itaque omnes exinde credentes tinguebantur. Tunc et Paulus ubi credidit, tinctus est . Et hoc est quod Dominus in illa plaga orbationis preceperat: Exsurge, dicens, et introi Damascum , illic tibi demonstrabitur quid debeas agere, scilicet tingui, quod solum ei deerat. Alioquin satis didicerat atque crediderat Nazarenum esse Dominum Dei Filium.



CAPUT XIu.

Sed de ipso Apostolo reuoluunt, quod dixerit: Non enim me ad tinguendum Christus misit , quasi hoc argumento Baptismus adimatur. Cur enim tinxit Gaium et Crispum et Stephane domum ? Quanquam etsi non eum miserat Christus ad  tinguendum, tamen aliis Apostolis preceperat tinguere.  uerum hec pro conditione tunc temporis ad Corinthios scripta sunt , quoniam schismata et dissensiones inter illos mouebantur, dum alius Paulo deputat, alius Apollo. Propter quod pacificus Apostolus, ne sibi omnia defendere uideretur, non ad tinguendum ait se missum, sed ad predicandum. Nam et prius est predicare, posterius tinguere. Si prius predicatum: puto  autem licuit et tinguere  cui licuit predicare.



CAPUT Xu.

Nescio si quid amplius ad controuersiam Baptismi uentilatur. Sane retexam, quod supra omisi, ne imminentes sensus uidear intercidere. Unus omnino baptismus est nobis, tam ex Domini Euangelio , quam ex Apostoli litteris ; quoniam  unus Dominus et unum Baptismum et una Ecclesia in celis. Sed circa hereticos sane quid custodiendum sit, digne quis retractet; ad nos enim editum est  . Heretici autem nullum habent consortium nostre discipline, quos extraneos utique testatur ipsa ademptio communicationis. Non debeo in illis agnoscere  quod mihi est preceptum, quia non idem Deus est nobis et illis, nec unus Christus, id est idem. Ideoque nec Baptismus unus  , quia non idem. Quem cum rite non habeant, sine dubio non habent, nec capit numerari, quod non habetur  : ita nec possunt accipere, quia non habent  . Sed de isto plenius iam nobis in greco digestum est  . Semel ergo lauacrum inimus, semel delicta diluuntur, quia ea iterari  non oportet. Ceterum Isrel  Iudeus  quotidie lauat  , quia quotidie inquinatur . Quod ne in nobis quoque factitaretur, propterea de uno lauacro definitum est. Felix aqua que semel abluit, que ludibrio pescatoribus non est, que non assiduitate sordium infecta, rursus, quos diluit, inquinat.



CAPUT XuI.

Est quidem nobis etiam secundum lauacrum, unum et ipsum, sanguinis scilicet: de quo Dominus: Habeo, inquit, Baptismo tingui , cum iam tinctus fuisset. uenerat enim per aquam et sanguinem , sicut Ioannes scripsit, ut aqua tingueretur, sanguine glorificaretur, proinde nos faceret aqua uocatos , sanguine electos. Hos duos baptismos  de uulnere perfossi lateris  emisit  , quia qui in sanguinem eius crederent, aqua lauarentur: qui aqua lauissent, etiam sanguinem potarent  . Hic est Baptismus, qui lauacrum et non acceptum representat, et perditum reddit.



CAPUT XuII.

Superest ad concludendam materiolam de obseruatione  quoque dandi et accipiendi Baptismum commonefacere. Dandi quidem habet ius summus sacerdos, qui est episcopus  . Dehinc presbyteri et diaconi, non tamen sine episcopi auctoritate  , propter Ecclesie honorem. Quo saluo, salua pax est. Alioquin etiam laicis ius est. Quod enim ex equo accipitur, ex equo dari potest, nisi episcopi iam aut presbyteri, aut diaconi uocantur, discentes  , Domini sermo non debet abscondi ab ullo. Proinde et Baptismus eque Dei census ab omnibus exerceri potest  : sed quanto magis laicis disciplina uerecundie et modestie incumbit, cum ea maioribus competat  , ne sibi assumant dicatum episcopi  officium episcopatus  . Aemulatio schismatum mater est. Omnia licere, dixit sanctissimus Apostolus,  sed non omnia expedire . Sufficiat scilicet in necessitatibus ut  utaris, sicubi aut loci, aut temporis, aut persone conditio compellit. Tunc enim constantia succurrentis  excipitur, cum urget circumstantia periclitantis. Quoniam reus erit perditi hominis, si supersederit prestare, quod  libere potuit  . Petulantia autem mulieris  que usurpauit docere, utique non etiam tinguendi ius sibi pariet, nisi si que noua bestia euenerit similis pristine: ut quemadmodum illa Baptismum auferebat, ita aliqua per se eum conferat  . Quod si que Paulo perperam adscripta sunt  , exemplum Thecle ad  licentiam mulierum docendi tinguendique defendunt  ; sciant in Asia presbyterum, qui eam scripturam construxit, quasi titulo Pauli de suo cumulans  , conuictum atque confessum  id se amore Pauli fecisse, loco decessisse. Quam enim fidei proximum uideretur, ut is docendi et tinguendi  daret femine potestatem, qui ne discere  quidem constanter mulieri permisit  : Taceant, et domi maritos suos consulant .



CAPUT XuIII.

Ceterum Baptismum non temere credendum esse sciunt, quorum officium est. Omni petenti te dato, suum habet titulum perinde  ad eleemosynam pertinentem. Imo illud potius perspiciendum: Nolite dare sanctum canibus , et porcis proiicere margaritas uestras   , et manus ne facile imposueris, ne participes aliena delicta . Si Philippus tam facile tinxit eunuchum, recogitemus manifestam et exsertam dignationem Domini intercessisse. Spiritus Philippo preceperat in eam uiam pretendere  ; spado et ipse inuentus est non otiosus, nec qui subito tingui concupisceret: sed ad templum orandi gratia profectus Scripture diuine impressus. Sic oportebat deprendi, cui ultro Deus Apostolum miserat, ad quem rursus Spiritus, ut se curriculo eunuchi adiungeret, iussit, Scriptura ipsius fidei occurrit in tempore, exhortatus assumitur, Dominus ostenditur, fides non moratur, aqua non exspectatur, Apostolus perfecto negotio eripitur. Sed et Paulus reuera cito tinctus est . Cito enim cognouerat Simon  hospes uas eum esse electionis constitutum. Dei dignatio suas  premittit prerogatiuas; omnis petitio et decipere et decipi potest. Itaque pro cuiusque persone conditione ac dispositione, etiam etate cunctatio Baptismi utilior est: precipue tamen circa paruulos. Quid enim necesse est  , sponsores etiam periculo ingeri  ? quia et ipsi  per mortalitatem destituere promissiones suas possunt, et prouentu male indolis falli. Ait quidem Dominus: Nolite illos prohibere ad me uenire . ueniant ergo dum adolescunt, ueniant dum discunt, dum quo ueniant, docentur; fiant Christiani, cum Christum nosse potuerint. Quid festinat innocens etas  ad remissionem peccatorum? Cautius agetur in secularibus, ut cui substantia terrena non creditur, diuina  credatur  ; norint petere salutem, ut petenti dedisse uidearis. Non minore de caussa innupti quoque procrastinandi, in quibus tentatio preparata est tam uirginibus per maturitatem, quam uiduis per uagationem  ,  donec aut nubant, aut continentie corroborentur. Si qui pondus intelligant Baptismi, magis timebunt consecutionem quam dilationem: fides integra secura est de salute  .



CAPUT XIX.

Diem Baptismo solemniorem Pascha prestat,  cum et passio Domini in qua  tinguimur, adimpleta est, nec incongruenter  ad figuram interpretabitur, quod cum ultimum Pascha Dominus esset acturus, missis discipulis ad preparandum, Inuenietis  , inquit, hominem aquam baiulantem  Pasche celebrande locum de signo aque ostendit. Exinde Pentecoste ordinandis lauacris latissimum spatium est , quo et Domini resurrectio inter discipulos frequentata est,  et gratia Spiritus sancti dedicata, et spes aduentus Domini subostensa, quod tunc in celos recuperato eo, Angeli ad apostolos dixerunt, sic uenturum quemadmodum et in celos conscendit  utique in Pentecoste. Sed enim Ieremias cum dicit: Et congregabo illos ab extremis terre in die festo , Pasche diem significat et Pentecostes, qui est proprie dies festus. Ceterum omnis dies Domini est, omnis hora, omne tempus habile Baptismo: si de solemnitate interest, de gratia nichil refert.



CAPUT XX. [1Kb] 

Ingressuros Baptismum, orationibus crebris, ieiuniis et geniculationibus, et peruigiliis orare oportet, et cum confessione omnium retro delictorum,   ut exponant etiam Baptismum Ioannis  , Tinguebantur, inquit, confitentes delicta sua . Nobis gratulandum est  , si non publice confitemur iniquitates aut turpitudines nostras. Simul  enim et de pristinis satisfacimus conflictatione  carnis et spiritus, et subsecuturis tentationibus munimenta prestruimus. uigilate et orate, inquit, ne incidatis in tentationem . Et ideo, credo, tentati sunt, quoniam obdormierunt, ut apprehensum Dominum destituerint, et qui cum eo perstiterit, et gladio sit usus, ter etiam negauerit: nam et precesserat dictum: Neminem intentatum regna celestia consecuturum . Ipsum Dominum post lauacrum statim tentationes circumsteterunt quadraginta diebus ieiuniis functum. Ergo et nos, dicet aliquis, a lauacro potius ieiunare oportet. Et quis enim prohibet, nisi necessitas gaudii et gratulatio salutis? Sed Dominus, quantum existimo  , de figura Isrelis exprobrationem in ipsum retorsit.  Namque populus mare transgressus, et in solitudine  translatus per quadraginta annos, illic cum diuinis aleretur, nichilominus uentris et gule meminerat, quam Dei. Deinde  Dominus post aquam segregatus in deserto   quadraginta dierum ieiunia emensus, ostendit non pane uiuere hominem Dei, sed Dei uerbo: tentationesque plenitudini et immoderantie uentris appositas abstinentia elidi. Igitur benedicti quos gratia Dei expectat. cum de illo sanctissimo lauacro noui natalis ascenditis, et primas manus  apud Matrem  cum fratribus aperitis, petite de Patre, petite de Domino, peculia, gratias, distributiones carismatum, subiiciente  , Petite et accipietis , inquit. Quesistis enim et inuenistis; pulsastis, et apertum est uobis. Tantum oro, ut cum petitis etiam Tertulliani peccatoris  memineritis.





QUINTI SEPTIMII FLORENTIS TERTULLIANI DE PeNITENTIA LIBER. 





PROeMIUM.

 De Penitentia librum eo tempore scripsisse Tertullianum, quo nondum Montani dogmata sectaretur, libri ipsius argumentum edocet; in eo enim post Baptismum lapsi ad penitentiam excitantur, quam Montaniste dandam esse negabant: Omnibus ergo, aiebat, delictis, seu carne, seu spiritu, seu facto, seu uoluntate commissis, qui penam per iudicium destinauit, idem et ueniam per penitentiam spopondit dicens: uiuo ego, dicit Dominus, penitentiam malo magis quam mortem . Et capite uII diserte unum ex precipuis Montanistarum erroribus impugnat, demonstrando eos, qui  post Baptismum peccata commiserunt, ab Ecclesia absolutionem eorum impetrare posse, dum eos illorum penituerit. An is liber sit Tertulliani, nemo neque olim dubitauit, neque nunc dubitat. Unus erat Erasmus Rotterodamus, eumdem Tertulliano detrahere conatus, quem non nisi Beatus Rhenanus secutus est, uterque uni huic argumento, satis imbecilli, innixus, styli diuersitas. Atque hunc quidem non nego in hoc libro paulo floridiorem esse, sed non magna a reliquorum, etiam quos extrema ferme etate scripsit, diuersitate, et solum in quibusdam allegoriis ac metaphoris  paulo illustrioribus sita. Quodsi uero similes flosculos ex aliis eiusdem areolis decerpere uacaret, facile integras corollas nectere possem. Ceterum ex sola et quacumque styli discordantia, nisi aliorum, et grauiorum quidem argumentum adminicula concurrant, uix auctorem suspectum fieri, ne dicam, aliquid contra eumdem decerni posse, pridem sensere alii optime note critici, ex quibus uel unum adduco Guillelmum Caueum, qui in Hist. sue litterar. Prolegomenis, sect. Iu, num. 64, tum demum, seu suppositionis argumentum probari ait, si stylus totiusque orationis contextus, sit longe diuersus ab eo dicendi  charactere, quo in genuinis suis usus est auctor. Atqui uero adeo non longe diuersum quiuis legens deprehendet, ut potius preter paucas quasdam phrases, paulo excitatiores, et in aliis Tertulliani scriptis uix occurentes, afrum illud, ac concisum eloquii genus, uni ferme Tertulliano proprium, illa deinde styli uelut quedam maiestas, sensuumque in singulis prope uerbis ubertas; illa grandis eloquentia, que, utut dura sit, nescio, quomodo tamen lectorem uel inuitum ad se rapere potest, non minus in hoc libro triumphet: ut nil dicam de aliis phrasibus, ex aliis eiusdem libris  tam sedulo expressis. Fatetur dein ipse beatus Rhenanus auctorem huius libri uerbis et figuris iisdem uti, et quisquis fuerit, eius indubie esse seculi, et Tertulliani studiosissimum; quidni uero Tertullianum ipsum? Quis enim alius stylum eius, certe singularem, et uix a quopiam imitabilem, tam scite expresserit, ut apud S. Pacianum, sec. Iu scriptorem, omnesque alios per plusquam undecim secula ad Erasmum usque, pro ipso Tertulliano fefellerit, et nulli unquam ex styli diuersitate quidpiam de alio libri huius auctore suboluerit? Tandem ergo ex illa qualicumque demum styli discordantia plus argui non posse censemus, quam Tertullianum, cum adhuc uegetiori esset etate uiuaciorique ingenio, hanc scriptionem suscepisse. Solent enim ingenia eiusmodi feruida ac agilia, instar  apum per uarios flores circumuolitare, atque ex alienis etiam rebus allegorias et metaphoras exsugere, suumque in alueare eas comportare. Solet item etate sensim prouectiori subsidere stilus, temperatiorque et robustior fieri. Et denique haud facile scriptorem quisquam reperiet, qui perpetuo sibi constet, presertim si non uno continuo opere protraxerit, sed per uarias, neque coherentes materias, uariis temporibus, annisque ipsis interpolatas, circumduxerit calamum. Est enim quedam suapte natura tristior aut humilior, atque exsucca magis, que iuuenilis quoque ingenii uigorem satis retundat atque deprimat, et ad quam succulenta ceteroquin uirorum eloquentia uelut exarescat: est autem alia rursus materia suauior, ameniorque, et ipsius auctoris ingenio accommodatior,  que languidius ceteroquin ingenium satis excitare ac stimulare queat: est denique ita uiuax ac radiosum quidpiam diffundens, que scribentem penitus incendere ac inflammare, quem et ex senectute iamiam cinericia diu consopitos igniculos quandoque suscitare ualeat. Sunt deinde alia quoque, scribenti aliunde, ac uelut per obliquum, aduenientia, que tamen ad eius ingenium, ut ita dicam, alterandum quandoque multum possunt. Quid mirum igitur, si neque Tertullianus undequaque sibi constet, sed, cum primitus, licet iam adultiori etate, se ad scribendum contulit, nonnichil alacriori stylo usus fuerit, deinceps aliis in eius operibus nonnichil magis subsidente, maiorique eruditionis apparatu ornatum  uelut compensare.

Si iam uero tempus ipsum, quo hunc tractatum exarauerit, paulo propinquius  designandum sit, ita opinor, hanc tractationem certo ante annum Christi CC et uerisimiliter anno CXCuII aut fortasse maturius, litteris consignatam fuisse, certe autem et huius, et alterius de Baptismo scripti, tempus haud procul inuicem distare. An uero librum de Baptismo huic de Penitentia, an hunc illi, scribendi ordine, subiunxerit, uix quidquam determinari potest. uerisimilius tamen mihi quidem uidetur, subiunxisse; si enim hunc de Penitentia premisisset, credo, in cap. ult. de Baptismo, ubi de penitentia, baptismo instar pre orationis premittenda, agit, huius, ceu iam alibi fusius pertractate,  nonnullam mentionem facturum fuisse. Certe autem in ipso libro de Baptismo ad finem cap. 15 lectores suos ad alium de eodem tractatum, iam antea greco sermone exaratum, solerter remittit. Quis ergo male uidetur opinari, si materiam hanc de Penitentia, quam ad calcem libri de Bapt. nonnichil breuius perstrinxerat, nouo consilio, et in peculiari libro ampliorem eius tractationem postea suscepisse dicatur, et quidem partim in catechumenorum gratiam, ut hi eo maiorem de baptismi pretio estimationem conciperent, quem intelligerent tam laboriosis penitentie operibus comparandum esse? Quidni ergo in his se eo ardentiori deinceps studio exercerent, ut tam largiter propositum Baptismi premium, eiusque gratiam, eo certius consequerentur, eoque  tutius deinceps conseruarent?

Denique uero preclarum de hoc libro iudicium audiendum est, quod ipse Beatus Rhenanus, uir magni iudicii, in premisso ad eumdem argumento tulit, nempe commentarium hunc esse eiusmodi, ut theologi eum debeant ad unguem ediscere; nam egregium, pergit, monumentum est antiquitatis; tam sancte docet, tam pie suadet, tam instanter urget rem ecclesiastice discipline summopore necessariam, EXOMOLOGESIN, hoc est, actum et ministerium penitentie. Certe autem ut passim ex Tertulliano ueteris Ecclesie traditiones et disciplinam addiscimus, ita etiam hic, insigni contra nouatores nostros utilitate, modum agende penitentie, prout ea primis mox seculis et utique ex Apostolica institutione, agi consueuerat, pulchre solideque  docemur. LUMP.





ARGUMENTUM.

Principio generatim de penitentia pertractat  eamque necessariam adstruit pro omnibus peccatis et delictis, seu carne, seu spiritu, seu facto, seu uoluntate commissis . Dein duo distinguit penitentie genera. Prior est, que baptismo debet premitti a catechumenis, seu que agitur ante baptismum ; posterior eorum, qui in peccata grauia post baptismum infeliciter lapsi, ex iis exsurgunt operosa penitentia. In priori parte necessitatem sese probandi urget, et sese preparandi ad baptismi gratiam uera penitentia. Baptismum inanem esse non ueretur asserere, cum aliquem peccatorum suorum non penituit, nec uita emendauit,  et uanam esse fiduciam, sibi fingere, cum quis praue ad baptismi usque diem uixerit, eum repente in uirum sanctum euasurum, et a peccato desiturum, ubi primum illud sacramentum receperit . Tractatus huius pars posterior est de penitentia post baptismum, que Exomologesis dicitur. Testatur  illico se egre de hac posteriore penitentia loqui, que postrema spes est iis reliqua, qui criminibus, h. e. peccatis atrocibus post baptismum se obstrinxerunt, ne, inquit, de hac noua a peccatis exsurgendi ratione agendo, a Deo nobis oblata, de nouo peccandi uiam aperire uideatur. Illius postea penitentie publice Exomologesis dicte operosa depingit exercitia , eius necessitatem demonstrat  ac tandem eos obiurgat, quos eam cam amplecti pudebat criminibus post baptismum admissis .



CAPUT PRIMUM.


Penitentiam   hoc genus hominum, quod et ipsi retro fuimus, ceci, sine Domini lumine, natura tenus norunt passionem animi quamdam esse que ueniat de offensa sententie prioris  . Ceterum a ratione eius tantum absunt, quantum ab ipso rationis auctore: quippe res Dei, ratio; quia Deus omnium conditor, nichil non ratione tractari, intelligique uoluit. Igitur ignorantes quique Deum rem quoque eius ignorent necesse est, quia nullus omnino thesaurus extraneis patet. Itaque uniuersam uite conuersationem sine gubernaculo rationis transfretantes imminentem seculo procellam  uitare non norunt. Quam autem in penitentie actu  irrationaliter  deuersentur,  uel uno isto satis erit expedire, eum illam etiam in bonis factis suis adhibent. Penitet fidei, amoris, simplicitatis, patientie, misericordie,  prout quid in ingratiam cecidit. Semetipsos exsecrantur  , quia benefecerint, eamque maxime penitentie  speciem, que optimis operibus irrogatur, in corde fingunt  , meminisse curantes, ne quid boni rursus prestent; contra, penitentie malorum leuius incubant  : denique facilius per eamdem  delinquunt, quam per eamdem recte faciunt.



CAPUT II.

Quod si Dei ac per hoc rationis quoque compotes agerent, merita primo penitentie expenderent, nec unquam eam ad  argumentum peruerse emendationis adhiberent; modum denique penitendi temperarent, quia et delinquendi tenerent; timentes Dominum scilicet  . Sed ubi metus nullus, emendatio proinde nulla. Ubi emendatio nulla, penitentia  necessario uana: quia caret fructu suo, cui eam Deus seuit, id est, hominis saluti. Nam Deus post tot ac tanta delicta humane temeritatis, a principe generis  Adam auspicata , post condemnatum hominem cum seculi dote  post eiectum paradiso, mortique subiectum, cum rursus ad suam misericordiam maturauisset  , iam inde in semetipso  penitentiam dedicauit  , rescissa sententia irarum pristinarum, ignoscere pactus  operi et imagini sue . Itaque et populum sibi congregauit, et multis bonitatis sue largitionibus fouit, et ingratissimum totiens expertus, ad penitentiam semper hortatus est ; et prophetando uniuersorum prophetarum emisit ora  , mox gratiam pollicitus, quam in extremitatibus temporum per Spiritum suum uniuerso orbi illuminaturus esset, preire intinctionem penitentie iussit  , si  quos per gratiam uocaret ad promissionem semini Abraham  destinatam, per penitentie subsignationem  ante componeret  . Non tacet Ioannes, Penitentiam initote, dicens : iam enim salus nationibus appropinquabit, Dominus scilicet  , afferens secundum Dei promissum, cui preministrans, penitentiam destinabat purgandis mentibus  propositam, uti quicquid error uetus inquinasset, quicquid in corde hominis ignorantia contaminasset  , id penitentia uerrens et radens, et foras abiiciens mundam pectoris domum superuenturo Spiritui Sancto paret, quo se ille cum celestibus bonis libens  inferat  . Horum bonorum unus est titulus, salus hominis, criminum pristinorum abolitione premissa. Hec penitentie caussa: hec opera negotium diuine misericordie curans: quod homini  proficit  , Deo seruit. Ceterum ratio eius, quam cognito Domino discimus, certam formam tenet, ne bonis unquam factis  cogitatisue quasi  uiolenta aliqua manus iniiciatur  , Deus enim reprobationem bonorum ratam non  habet utpote suorum, quorum cum auctor  et defensor sit, necesse est proinde et acceptator; si acceptator, etiam remunerator. uiderit ergo ingratia hominum, si etiam bonis factis penitentiam cogit. uiderit et gratia, si captatio eius ad benefaciendum incitamento est, terrena, mortalis utraque. Quantulum enim compendii, si grato benefeceris?  uel dispendii, si ingrato? Bonum factum  Deum habet debitorem, sicuti et malum: quia iudex omnis remunerator est causse. At cum iudex Deus iustitie carissime sibi exigende tuendeque presideat, et in eam omnem summam discipline  sue sanciat: dubitandum est sicut in uniuersis actibus nostris, ita in penitentie quoque caussa, iustitiam Deo prestandam esse? quod quidem ita impleri licebit, si peccatis solummodo adhibeatur. Porro peccatum, nisi malum factum, dici non meretur; nec quisquam benefaciendo delinquit. Quod si non delinquit,  cur penitentiam inuadit, delinquentium  priuatum  cur malitie officium bonitati sue imponit? ita euenit, ut cum aliquid ubi non oportet adhibetur, illic ubi oportet negligatur.



CAPUT III.

Quorum ergo penitentia iusta et debita uideatur, id est, que delicto deputanda sint, locus quidem expostulat denotare, sed otiosum uideri potest  . Domino enim cognito, ultro spiritus a suo auctore respectus emergit ad notitiam ueritatis, et admissus ad dominica precepta, ex ipsis statim eruditur, id peccato deputandum, a quo Deus arceat. Quoniam cum Deum grande quid boni constet esse, utique bono nisi malum non displiceret, quod inter contraria  sibi nulla amicitia est. Perstringere tamen non pigebit, delictorum quedam esse carnalia, id est, corporalia, quedam uero spiritalia. Nam cum ex hac duplicis substantie congregatione confectus homo sit, non aliunde delinquit, quam unde constat. Sed non eo inter se differunt, quod corpus et spiritus duo sunt: alioquin eo magis paria sunt, quia duo unum efficiunt: ne quis pro diuersitate materiarum peccata eorum discernat, ut alterum altero leuius aut grauius existimet. Siquidem et caro, et spiritus, Dei res: alia, manu eius expressa; alia afflatu eius consummata . Cum ergo ex pari ad Dominum pertineant: quodcumque eorum deliquerit, ex pari Dominum offendit. An tu discernas actus carnis et spiritus? quorum et in uita, et in morte, et in resurrectione,  tantum communionis atque consortii est , ut pariter tunc aut in uitam aut in iudicium suscitentur: quia scilicet pariter aut deliquerint, aut  innocenter egerint. Hoc eo premiserimus, ut non minorem alteri quam utrique parti, si quid deliquerit, penitentie  necessitatem intelligamus impendere. Communis reatus amborum est, communis et iudex, Deus scilicet: communis igitur et penitentie medela. Exinde spiritalia et corporalia nominantur, quod delictum omne, aut agitur, aut cogitatur, ut corporale sit, quod in facto est: quia factum, ut corpus, et uideri et contingi habet. Spiritale uero, quod in animo est, quia spiritus neque uidetur, neque tenetur; per quod ostenditur non facti solum, uerum et uoluntatis delicta uitanda, et penitentia purganda esse. Neque enim si mediocritas humana, facti  solum iudicat  , quia uoluntatis latebris par non est, idcirco crimina eius etiam sub Deo negligamus, Deus in omnia sufficit. Nihil a conspectu eius remotum, unde omnino delinquitur. Quia non ignorat nec omittit,  quominus in iudicium decernat. Dissimulator et preuaricator  perspicacie sue non est. Quid quod uoluntas facti origo est? uiderint enim, si qua casui, aut necessitati, aut ignorantie imputantur: quibus exceptis iam non nisi uoluntate delinquitur. Cum ergo facti origo est, non tanto potior ad penam est, quanto principalis ad culpam: que ne tunc quidem liberatur, cum aliqua difficultas perpetrationem eius intercipit. Ipsa enim sibi imputatur, nec excusari poterit per illam perficiendi infelicitatem  , operata quod suum fuerat. Denique Dominus quemadmodum se adiectionem legi superstruere demonstrat , nisi et uoluntatis interdicendo delicta? Cum adulterum non eum solum definit, qui cominus in alienum  matrimonium cecidisset  , uerum etiam illum, qui aspectus concupiscentia contaminasset: adeo quod prohibetur administrare, satis periculose  animus sibi representat  , et temere per uoluntatem  expungit effectum. Cuius uoluntatis cum uis tanta sit  ,  ut  non solatium sui saturans  pro facto cedat, ergo plectetur. uanissimum est dicere, uolui, nec tamen feci. Atquin perficere debes quia uis: aut nec uelle, quia nec perficis. Sed ipse conscientie tue confessione pronuntias. Nam si bonum concupisceres, perficere gestisses; porro sicut malum non perficis, nec concupiscere debueras. Quaqua te  constitueris, crimine astringeris, quia aut malum uolueris, aut bonum non adimpleueris.



CAPUT Iu.

Omnibus ergo delictis  seu carne, seu spiritu, seu facto, seu uoluntate commissis, qui penam per iudicium destinauit, idem et ueniam per penitentiam spopondit, dicens ad populum: Penitere  , et  saluum faciam te . Et iterum, uiuo, inquit Dominus, et penitentiam malo quam mortem. Ergo penitentia uita est  , cum preponitur morti. Eam tu peccator, mei similis (imo me minor [, ita inuade, ita amplexare, ut naufragus alicuius tabule fidem  . Hec te peccatorum fluctibus mersum, proleuabit   et in portum diuine clementie protelabit. Rape occasionem inopinate felicitatis, ut ille tu nichil quondam penes Deum, nisi  stilla situle, et aree puluis et uasculum figuli, arbor exinde fias illa, que penes aquas seritur, et in foliis perennat, et tempore suo fructus agit, que non ignem, non securim uidebit. Peniteat errorum,  reperta ueritate; peniteat amasse que Deus non amat, quando ne nos quidem ipsi seruulis nostris ea  quibus offendimur  non odisse permittimus. Obsequii enim ratio in similitudine animorum constituta est. De bono penitentie enumerando, diffusa et per  hoc magno eloquio committenda materia est. Nos uero pro nostris angustiis unum inculcamus: bonum atque optimum esse, quod Deus precepit  . Audaciam existimo, de bono diuini precepti disputare. Neque enim quia bonum est, idcirco auscultare debemus; sed quia Deus  precepit. Ad exhibitionem obsequii, prior est maiestas diuine potestatis: prior est auctoritas imperantis, quam utilitas seruientis. Bonum est penitere, annon? Quid reuoluis? Deus precipit. At enim  ille non precipit tantum; sed etiam hortatur. Inuitat  premio salutem  , iurans, etiam uiuo dicens, cupit credi  sibi. O beatos nos  quorum caussa Deus iurat! O miserrimos, si nec iuranti Domino credimus! Quod igitur Deus tantopere commendat, quod etiam humano more sub deieratione testatur, summa utique grauitate et aggredi et custodire debemus, ut in asseueratione diuine gratie permanentes, in fructu quoque eius et emolumento proinde perseuerare possimus.



CAPUT u.

Hoc enim dico, penitentiam que per Dei gratiam ostensa et indicta nobis, in gratiam nos Domino reuocat, semel cognitam atque susceptam nunquam post hoc iteratione delicti resignari  oportere. Iam quidem nullum ignorantie pretextum  tibi patrocinatur, quod Domino agnito preceptisque eius  admissis, denique penitentia delictorum functus, rursus te in delicta restituis   . Ita in quantum  ignorantia segregaris, in tantum contumacie agglutinaris. Nam si idcirco te deliquisse penituerat, quia Dominum ceperas timere, cur quod metus gratia gessisti rescindere maluisti, nisi quia metuere desisti? Neque enim timorem alia res, quam contumacia subuertit. Cum etiam ignorantes Dominum  nulla exceptio tueatur  ad penam; quia Deum in aperto constitutum, et uel ex-ipsis celestibus bonis comprehensibilem, ignorari non licet: quanto  cognitum despici periculosum est! Despicit porro, qui bonorum ac malorum intellectum ab illo consecutus, quod intelligit fugiendum, quodque iam fugit, resumens, intellectui suo, id est, Dei dono, contumeliam facit: respuit datorem cum datum deserit, negat  beneficium, cum beneficium non honorat.  Quemadmodum ei potest placere, cuius munus sibi displicet? Ita in Dominum non modo contumax, sed etiam ingratus apparet. Ceterum non leuiter in Dominum peccat, qui, cum emulo eius diabolo penitentia renuntiasset, et hoc nomine illum Domino subiecisset, rursus eumdem regressu suo erigit, et exultationem eius seipsum facit, ut denuo malus, recuperata preda sua, aduersus Dominum gaudeat. Nonne quod dicere quoque periculosum est, sed ad edificationem proferendum  est, diabolum Domino preponit? Comparationem enim uidetur egisse, qui utrumque cognouerit, et iudicato pronuntiasse eum meliorem, cuius se rursus esse maluerit. Ita qui per delictorum  penitentiam instituerat Domino satisfacere, diabolo  per aliam penitentie penitentiam   satisfaciet: eritque tanto magis perosus Deo, quanto emulo eius acceptus. Sed aiunt quidam  satis Deum habere, si corde et animo suspiciatur, licet actu minus fiat. Itaque se saluo metu et fide peccare: hoc est, salua castitate matrimonia uiolare, salua pietate parenti uenenum temperare. Sic ergo et ipsi salua uenia in gehennam detrudentur, dum saluo metu peccant. Primum exemplum peruersitatis, quia timent, delinquunt: opinor non delinquerent, si non timerent. Igitur, qui Deum nolit offensum, nec reuereatur omnino, si timor offendendi patrocinium est. Sed ista ingenia de semine hypocritarum pullulare consuerunt, quorum  indiuidua cum diabolo amicitia est,  quorum penitentia nunquam fidelis.



CAPUT uI.


Quicquid ergo mediocritas nostra  ad penitentiam semel capessendam et perpetuo continendam suggerere conata est, omnes quidem deditos Domino spectat, ut omnis  salutis in promerendo Deo petitores, sed precipue nouitiolis istis imminet  . Qui cum maxime incipiunt diuinis sermonibus aures rigare, quique catuli infantie adhuc recentis, nec perfectis luminibus incerta reptant; et dicunt quidem  pristinis renuntiare  , et penitentiam assumunt  , sed includere eam negligunt  .  Interpellat enim illos ad desiderandum ex pristinis  aliquid, ipse finis desiderandi: uelut poma cum iam in acorem uel amaritudinem senescere incipiunt, ex parte aliqua tamen adhuc ipsi gratie sue adulantur. Omne preterea cunctationis et tergiuersationis erga penitentiam uitium, presumptio intinctionis importat  . Certi enim indubitate uenie delictorum, medium tempus interim furantur, et commeatum sibi faciunt  delinquendi, quam eruditionem non delinquendi. Quam porro ineptum, quam iniquum, penitentiam non adimplere, et ueniam delictorum sustinere, hoc est, pretium non exhibere  , ad  mercem manum emittere! Hoc enim pretio Dominus ueniam addicere instituit; hac penitentie compensatione redimendam proponit impunitatem. Si ergo qui uenditant, prius nummum, quo paciscuntur, examinant,  ne scalptus, neue rasus, ne adulter  etiam: Dominum credimus penitentie probationem prius inire, tantam nobis mercedem  perennis scilicet uite concessurum? Sed differamus tantisper penitentie ueritatem. Tunc opinor emendatos  liquebit, cum absoluimur? Nullo pacto. Sed cum pendente uenia, pena prospicitur, cum adhuc liberari  non meremur ut possimus mereri  cum Deus comminatur, non cum ignoscit. Quis enim seruus, postquam libertate mutatus est  , furta sua et fugas sibi imputat? Quis miles postquam castris suis emissus, pro notis suis satagit?  Peccator ante ueniam deflere se debet; quia tempus penitentie,  id est, quod periculi et timoris. Neque ego renuo diuinum beneficium, id est, abolitionem delictorum inituris aquam omnimodo saluum esse; sed ut eo peruenire contingat, elaborandum est. Quis enim tibi tam infide penitentie uiro   asperginem unam cuiuslibet aque  commodabit? furto quidem aggredi, et  prepositum huius rei  asseuerationibus tuis circumduci facile est. Sed Deus thesauro suo prouidet, nec sinit obrepere indignos.  Quid denique ait? Nihil occultum, quod non reuelabitur . Quantascumque tenebras factis tuis superstruxeris, Deus lumen est. Quidam autem sic opinantur, quasi Deus necesse habeat prestare etiam indignis quod spopondit: et liberalitatem eius faciunt seruitutem. Quod si necessitate nobis  , symbolum mortis indulget   ergo inuitus facit: quis enim  permittit permansurum id, quod tribuerit inuitus? Non enim multi postea excidunt? non a multis donum illud aufertur? Hi sunt scilicet, qui obrepunt, qui penitentie fidem aggressi  , super arenas domum ruituram collocant. Nemo ergo sibi aduletur, quia inter auditorum tirocinia  deputatur, quasi eo etiam nunc sibi delinquere liceat Dominum simul cognoueris, timeas: simul inspexeris, reuerearis. Ceterum quid te cognouisse interest, cum iisdem incubas, quibus retro ignarus? Quid autem te a perfecto seruo Dei   separat? An alius est intinctis Christus, alius audientibus? Num spes alia, uel merces, alia formido iudicii, alia necessitas penitentie? Lauacrum illud obsignatio est fidei: que fides a penitentie   fide incipitur et commendatur. Non ideo abluimur, ut delinquere desinamus, quoniam iam corde loti sumus. Hec enim prima audientis intinctio est  metus integer; exinde  quoad Dominum senseris,  fides sana, conscientia semel penitentiam amplexata. Ceterum, si ab aquis peccare desistimus, necessitate, non sponte  innocentiam induimus. Quis ergo in bonitate precellens? cui non licet, aut  cui displicet malo esse? qui iubetur, an qui delectatur a crimine uacare? Ergo nec a furto manus auertamus, nisi claustrorum duritia repugnet: nec oculos a stupri concupiscentiis refrenemus, nisi a custodibus corporum obstructi, si nemo Domino deditus delinquere desinet, nisi intinctione alligatus. Quod si qui ita senserit, nescio  an intinctus magis contristetur, quod peccare desierit, quam letetur, quod euaserit. Itaque audientes  optare intinctionem, non presumere oportet. Qui enim optat, honorat: qui presumit, superbit. In illo uerecundia, in isto petulantia apparet. Ille satagit, hic negligit. Ille mereri cupit, at hic, ut debitum, sibi repromittit: ille sumit, hic inuadit. Quem censeas digniorem, nisi emendatiorem? quem emendatiorem, nisi timidiorem, et idcirco uera penitentia functum? Timuit enim adhuc delinquere, ne non mereretur accipere. At ille presumptor, cum sibi repromitteret, securus scilicet, timere non potuit: sic nec penitentiam impleuit, quia instrumento penitentie, id est, metu, caruit. Presumptio inuerecundie portio est, instat petitorem, despicit datorem. Itaque decipit nonnunquam. Ante enim quam debeatur repromittit, quo semper is, qui est prestaturus, offenditur.



CAPUT uII.


Hucusque, Christe Domine, de penitentie disciplina seruis tuis  dicere uel audire contingat, quousque etiam delinquere non oportet audientibus: uel nichil iam de penitentia nouerint, nichil eius requirant. Piget fecunde, imo iam ultime spei subtexere mentionem, ne retractantes de residuo auxilio penitendi, spatium adhuc delinquendi demonstrare uideamur. Absit, ut aliquis ita interpretetur, quasi eo sibi etiam nunc pateat ad delinquendum, quia patet ad penitendum; et redundantia clementie celestis, libidinem faciat humane temeritatis. Nemo idcirco deterior sit, quia Deus melior est, totiens delinquendo quotiens  ignoscitur  . Ceterum finem utique euadendi habebit. cum offendendi non habebit. Euasimus semel; hactenus  periculosis nosmetipsos inferamus  , et si iterum euasuri uidemur. Plerique naufragio liberati exinde repudium et naui et mari dicunt  , et Dei beneficium, salutem suam scilicet, memoria periculi honorant. Laudo timorem, diligo uerecundiam, nolunt iterum diuine misericordie oneri esse; formidant uideri inculcare, quod consecuti sunt; bona certe sollicitudine iterum experiri uitant quod semel didicerunt timere. Ita modus temeritatis, testatio est timoris. Timor autem hominis, Dei honor est. Sed enim peruicacissimus hostis ille, nunquam malitie sue otium facit. Atquin tunc maxime seuit, cum hominem plene sentit liberatum  ; tunc plurimum accenditur, dum extinguitur. Doleat et ingemiscat necesse est, uenia peccatorum permissa, tot in homine mortis opera  diruta, tot titulos damnationis retro sue erasos. Dolet quod ipsum et angelos eius, Christi seruus illi peccator iudicaturus est. Itaque obseruat, oppugnat, obsidet, si qua possit aut oculos concupiscentia carnali ferire, aut animum illecebris secularibus irretire, aut fidem terrene potestatis formidine euertere, aut a uia certa peruersis  traditionibus  detorquere: non scandalis, non tentationibus deficit. Hec igitur uenena eius prouidens Deus, clausa licet ignoscentie ianua, et intinctionis sera obstructa, aliquid adhuc permisit patere. Collocauit in uestibulo  penitentiam secundam, que pulsantibus patefaciat: sed iam semel, quia iam secundo. Sed amplius nunquam,  quia proxime frustra. Non enim et hoc semel satis est? Habes, quod iam  non merebaris;  amisisti enim quod acceperas. Si tibi indulgentia Domini accommodat, unde restituas quod amiseras, iterato beneficio gratus esto, nedum ampliato: maius est enim restituere, quam dare: quoniam miserius est perdidisse  , quam omnino non accepisse. uerum non statim succidendus ac subruendus  est animus desperatione, si secunde quis penitentie debitor fuerit: pigeat sane peccare rursus, sed rursus penitere non pigeat: pigeat iterum periclitari, sed non iterum liberari. Neminem pudeat; iterate ualetudinis iteranda medicina est: gratus in Dominum  exstiteris, si quod tibi Dominus offert, non recusaueris: offendisti, sed reconciliari adhuc potes. Habes cui satisfacias, et quidem uolentem.



CAPUT uIII.

Id si dubitas, euolue que Spiritus Ecclesiis dicat . Desertam dilectionem Ephesiis imputat, stuprum et idolothytorum esum Thyatirenis exprobrat, Sardos  non plenorum operum incusat, Pergamenos docentes peruersa reprehendit; Laodicenos fidentes diuitiis obiurgat: et tamen omnes ad  penitentiam commonet, sub comminationibus quidem. Non comminaretur autem non penitenti, si non ignosceret penitenti. Dubium, si non et alibi hanc clementie sue profusionem demonstrasset. Non, ait , qui ceciderit, resurget, et qui auersatus fuerit conuertetur? Ille est scilicet, ille est qui misericordiam mauult quam sacrificia  . Letantur celi, et qui illic Angeli, penitentia hominis . Heus tu, peccator, bono animo sis, uides ubi de tuo reditu  gaudeatur. Quid illa similitudinum dominicarum argumenta nobis uolunt? Quod mulier drachmam perdidit et requirit, et reperit, et amicas ad gaudium inuitat, nonne restituti peccatoris exemplum est? Errat et una pastoris  ouicula, sed grex una carior non erat: una illa conquiritur, una pro  omnibus desideratur, et tandem inuenitur, et humeris pastoris ipsius refertur: multum enim errando laborauerat. Illum etiam mitissimum patrem non tacebo, qui prodigum filium reuocat, et post inopiam penitentem  libens suscipit, immolat uitulum preopimum, conuiuio gaudium suum oxornat. Quidni?  filium enim inuenerat, quem amiserat; cariorem senserat, quem lucri fecerat. Quis ille nobis intelligendus pater? Deus scilicet: tam pater nemo, tam pius nemo. Is ergo te filium suum, etsi acceptum ab eo prodegeris, etsi nudus redieris, recipiet, quia redisti, magisque de regressu tuo, quam de alterius sobrietate letabitur, sed si peniteat  ex animo, si famem tuam cum saturitate mercenariorum paternorum compares, si porcos immundum relinquas pecus, si patrem repetas uel offensum, Deliqui, dicens, pater, nec dignus ego iam uocari tuus. Tantum releuat confessio delictorum   , quantum dissimulatio exaggerat. Confessio enim satisfactionis consilium est, dissimulatio contumacie.



CAPUT IX.

 Huius igitur penitentie secunde et unius, quanto in arcto negotium est, tanto operosior probatio  , ut non sola conscientia  proferatur, sed aliquo etiam actu administretur. Is actus, qui magis greco uocabulo exprimitur et frequentatur, Exomologesis est  , qua delictum Domino nostrum confitemur: non quidem ut ignaro, sed quatenus satisfactio confessione disponitur, confessione penitentia nascitur, penitentia Deus mitigatur. Itaque Exomologesis prosternendi et humilificandi hominis disciplina est, conuersationem  iniungens  misericordie illicem; de ipso quoque habitu atque  uictu mandat, sacco et cineri incubare  corpus sordibus obscurare, animum meroribus deiicere, illa que peccauit tristi tractatione mutare; ceterum pastum et potum pura nosse  , non uentris scilicet, sed anime caussa: plerumque uero ieiuniis preces alere, ingemiscere, lacrymari, et mugire dies noctesque ad Dominum Deum tuum  , presbyteris aduolui  , et caris   Dei adgeniculari, omnibus fratribus legationes deprecationis sue iniungere. Hec omnia Exomologesis, ut penitentiam commendet, ut de periculi timore Dominum honoret, ut in peccatorem ipsa pronuntians pro Dei indignatione fungatur, et temporali afflictatione  eterna supplicia non dicam frustretur, sed expungat. Cum  igitur prouoluit hominem  , magis releuat: cum squalidum facit, magis mundatum reddit: cum accusat, cum condemnat, absoluit. In quantum non peperceris tibi, in tantum tibi Deus, crede, parcet.



CAPUT X.

Plerosque tamen hoc opus, ut publicationem sui  , aut suffugere, aut de die in diem differre, presumo; pudoris magis memores quam salutis: uelut illi, qui in partibus uerecundioribus corporis contracta uexatione, conscientiam medentium uitant,  et ita cum erubescentia sua pereunt. Intolerandum scilicet pudori, Domino offenso satisfacere, saluti prodacte reformari  . Ne tu uerecunda bonus, ad delinquendum expandens frontem, ad deprecandum uero subducens. Ego rubori locum non facio, cum plus de detrimento eius acquiro,  cum ipse hominem quodammodo exhortatur, Ne me respexeris, dicens, per te mihi melius est perire. Certe periculum eius tunc, si forte, onerosum est, cum penes insultaturos in risiloquio consistit, ubi de alterius ruina alter attollitur, ubi prostrato superscenditur. Ceterum inter fratres atque conseruos, ubi communis  spes, metus, gaudium, dolor, passio , quid tu hos  aliud quam te opinaris  ? Quid consortes casuum tuorum  ,  ut plausores, fugis? Non potest corpus de unius membri uexatione letum agere: condoleat uniuersum, et ad remedium conlaboret, necesse est. In uno et altero Ecclesia est, Ecclesia uero Christus. Ergo cum te ad fratrum genua protendis, Christum contrectas, Christum exoras. Aeque illi cum super te lacrymas agunt, Christus patitur, Christus Patrem deprecatur. Facile impetratur semper, quod filius postulat. Grande plane emolumentum uerecundie occultatio delicti pollicetur. uidelicet si quid humane notitie subduxerimus, proinde et Deum celabimus? Adeone existimatio hominum et Dei conscientia comparantur? An melius est damnatum latere, quam palam absolui  ? Miserum est sic ad Exomologesin  peruenire  . Malo enim ad miseriam  peruenitur,  sed ubi penitendum est  deserit miserum: quia factum est salutare. Miserum est secari et cauterio exuri, et pulueris alicuius mordacitate  cruciari: tamen que per insuauitatem medentur, et emolumento curationis offensam sui excusant, et presentem iniuriam superuenture utilitatis gratia commendant.



CAPUT XI.

Quid si preter pudorem, quem potiorem putant, etiam incommoda corporis reformident, quod inlotos, quod sordulentos, quod extra letitiam  oportet deuersari, in asperitudine sacci, et horrore cineris, et oris de ieiunio uanitate  ? Num ergo in coccino  et Tyrio  pro delictis supplicare nos condecet? Cedo acum crinibus distinguendis, et puluerem  dentibus elimandis  , et bisulcum aliquid ferri uel eris unguibus repastinendis. Si quid ficti nitoris, si quid coacti ruboris, in labia aut genas urgeat. Preterea exquirito balneas letiores hortulani maritimiue secessus: adiicito ad sumptum; conquirito altilium enormem saginam; defecato senectutem uini. Cumque quis interrogarit, cuinam ea largiaris  : Deliqui, dicito, in Deum, et periclitor in eternum perire. Itaque nunc pendeo, et maceror, et excrucior, ut Deum reconciliem mihi, quem delinquendo lesi. Sed enim illos, qui ambitu  obeunt capessendi magistratus, neque pudet, neque piget incommodis anime et corporis, nec incommodis tantum, uerum et contumeliis omnibus eniti in caussa uotorum suorum.  Quas non ignobilitates uestium affectant? Que non  atria nocturnis et crudis salutationibus occupant? Ad omnem occursum maioris cuiusque persone decrescentes, nullis conuiuiis celebres, nullis comessationibus congreges, sed exules a libertatis et letitie felicitate. Idque totum propter unius anni uolaticum gaudium  . Nos, quod securium uirgarumue petitio sustinet, in periculo eternitatis tolerare dubitamus? et castigationem uictus atque cultus offenso Domino prestare cessabimus, que gentiles nemine omnino leso sibi irrogant? Hi sunt de quibus Scriptura commemorat: ue illis qui delicta sua uelut procero fune nectunt  .



CAPUT XII.

Si de exomologesi retractas, gehennam in corde  considera, quam tibi exomologesis exstinguit: et pene prius magnitudinem imaginare, ut de remedii adeptione non dubites. Quid illum thesaurum ignis eterni estimamus, cum fumariola quedam eius tales flammarum ictus suscitent, ut proxime urbes aut iam nulle exstent, aut idem sibi de die sperent. Dissiliunt superbissimi montes ignis intrinsecus fetu: et quod nobis iudicii perpetuitatem probat, cum dissiliant, cum deuorentur, nunquam tamen finiuntur. Quis hec supplicia interim montium non iudicii minantis exemplaria deputabit? Quis scintillas tales non magni alicuius et inestimabilis foci missilia quedam et exercitoria iacula  consentiet? Igitur cum scias aduersus gehennam post prima illa intinctionis dominice munimenta, esse adhuc in exomologesi secunda subsidia,  cur salutem tuam deseris? Cur cessas aggredi, quod scias mederi tibi? Mute quidem anime et irrationales, medicinas sibi diuinitus attributas in tempore agnoscunt. Ceruus sagitta transfixus, ut ferrum et irreuocabiles moras eius de uulnere expellat  scit sibi dictamno medendum. Hirundo, si excecauerit pullos, nouit illos oculare rursus  de sua chelidonia. Peccator restituendo sibi  institutam a Domino exomologesin sciens, preteribit illam ? que Babylonium regem in regna restituit? Diu enim penitentiam Domino immolarat, septenni squalore exomologesin operatus, unguium leoninum in modum efferatione, et capilli incuria horrorem aquilinum  preferente. Proh male tractationis  ? quem homines  perhorrebant, Deus recipiebat . Contra autem egyptius imperator, qui populum Dei aliquando afflictum, diu Domino suo denegatum persecutus, in prelium irruit, post tot documenta plagarum, dissidio  maris, quod soli populo peruium licebat, reuolutis fluctibus perit. Penitentiam enim et ministerium eius  exomologesin abiecerat. Quid  ergo ultra de istis duabus humane salutis quasi  plancis  , styli potius negotium quam officium conscientie mee curans  ? peccator enim omnium notarum cum sim, nec ulli rei nisi penitentie natus, non facile possum super illa tacere, quam ipse quoque et stirpis humane et offense in Dominum princeps Adam exomologesi restitutus  in paradisum suum, non tacet.





QUINTI SEPTIMII FLORENTIS TERTULLIANI DE PATIENTIA LIBER. 





Argumentum.

 Tractatus de patientia quem multi a Tertulliano adhucdum catholico circa a. cc. conscriptum fuisse existimant, in quam imprimis abiere sententiam doctiss. Tillemontius, D. Cellerius, P. Dominicus Schram, eximia est multa cum eloquentia adhortatio ad patientiam amplectendam, pene dicam ad martyrium sustinendum, haud aliter ac si, cum hec conscriberet septimius iamiam noua ingrueret procella, iterumque Christianorum calamitates forent refricande. Quidquid ea de re sit  ratum habendum, qualiue tempore uel rerum tempestate fuerit hic libellus exaratus, in ea nulla non affertur caussa, cur Christiani ad patientiam excitari queant et ab impatientia deterreri. Nempe cum in operis limine, quasi publice stratus, suam auctor imbecillitatem, animique impotentiam propalauerit, patientiamque magnis laudibus summatim descripserit singula perstringit motiua ad eam amplectendam proponenda, scilicet:

IX.
I. Patientiam Dei erga nos, 	II.
II. Patientiam Christi, 	III, Iu.
III. Natales impatientie ac eius mala in ipso diabolo deprehensa. 	u.
Iu. Fidem patientia probandam. 	uI.
u. Temporalia exinde spreta. 	uII.
uI. Iniurias equa mente latas. 	uIII.
uII. Dolorem e suorum amissione temperatum. 	

uIII. uindicte cupiditatem exstinctam. 	X.
IX. Irrita iam inimici incitamenta. 	XI.
X. Patientiam uirtutum matrem. 	XIII.
XI. uiriumque fontem inexhaustum. 	XIu.
XII. Exempta patientie, demum mercedem et fructum. 	XIu, Xu.



EDD.



CAPUT PRIMUM.


Confiteor ad Dominum Deum, satis temere me, si non etiam impudenter, de patientia componere ausum, cui prestande idoneus omnino non sim  , ut homo nullius boni  , quando oporteat demonstrationem et commendationem alicuius rei adortos, ipsos prius in administratione eius rei deprehendi, et constantiam commonendi  proprie conuersationis auctoritate dirigere, ne dicta factis deficientibus erubescant. Atque utinam erubescere istud remedium ferat, uti pudor non exhibendi quod aliis suggestum imus, exhibendi fiat magisterium! Nisi quod bonorum quorumdam, sicuti et malorum, intolerabilis magnitudo est, ut, ad capienda et prestanda ea, sola gratia diuine inspirationis operetur. Nam quod maxime bonum, id  maxime penes Deum, nec alius id quam qui possidet dispensat, ut cuique dignatur. Itaque uel ut solatium erit disputare super eo quod frui non datur, uice languentium, qui cum uacent a sanitate, de bonis eius tacere non norunt. Ita miserrimus ego, semper eger caloribus impatientie, quam non obtineo patientie sanitatem, et suspirem, et inuocem, et perorem necesse est, cum recordor, et in mee imbecillitatis contemplatione digero, bonam fidei ualetudinem, et dominice discipline sanitatem, non facile cuiquam, nisi patientia assideat, prouenire. Ita proposita Dei rebus est, ut nullum preceptum obire quis, nullum opus Domino complacitum perpetrare extraneus patientia possit. Bonum eius, etiam qui ceci  uiuunt  summe uirtutis appellatione honorant  . Philosophi  quidem, qui alicuius sapientie animalia  deputantur, tantum illi subsignant, ut cum inter sese uariis sectarum libidinibus et sententiarum emulationibus discordent, solius tamen patientie in commune memores, huic uni studiorum suorum commiserint pacem. In eam conspirant, in eam federantur, illam   in  affectatione uirtutis unanimiter student, omnem sapientie ostentationem de patientia preferunt. Grande testimonium eius est, cum etiam uanas seculi disciplinas ad laudem et gloriam promouet. Aut numquid potius iniuria, cum diuina res in secularibus artibus uolutatur? Sed uiderint illi, quos mox sapientie sue cum seculo destructe ac dedecorate pudebit.



CAPUT II.

 Nobis exercende patientie auctoritatem, non affectatio  humana  canine equanimitatis  stupore formata  , sed uiue  ac celestis discipline  diuina dispositio delegat  , Deum ipsum ostendens patientie  exemplum. Iam primum  qui rorem   lucis huius super iustos et iniustos equaliter spargit, qui temporum officia, elementorum seruitia, totius geniture tributa dignis simul et indignis patitur  occurrere, sustinens ingratissimas nationes, ludibria artium et opera manuum suarum adorantes, nomen  cum familia  ipsius persequentes, luxuriam, auaritiam, iniquitatem, malignitatem quotidie insolescentem  , ut sua sibi patientia detrahat: plures enim Dominum idcirco non credunt, quia seculo iratum tamdiu nesciunt.



CAPUT III.

Et hec quidem  diuine patientie species, quasi de longinquo fors, ut de supernis, estimetur. Quid  illa autem que inter homines palam in terris quodammodo manu apprehensa est? Nasci  se Deus in utero patitur matris, et exspectat, natus adolescere sustinet, et adultus non gestit agnosci, sed contumeliosus insuper sibi est  , et a seruo suo tingitur  , et  tentatoris congressus solis uerbis repellit  , cum  de Domino fit  magister, docens hominem euadere ad salutem,   scilicet ueniam offense patientie  eruditus, non contendit, non reclamauit, nec quisquam in plateis uocem eius audiuit, arundinem quassatam non fregit, linum fumigans non restinxit . Nec enim mentitus fuerat propheta, imo ipsius Dei contestatio, Spiritum suum in Filio cum tota patientia collocantis . Nullum uolentem sibi adherere non suscepit; nullius mensam tectumue despexit: aquam   ipse lauandis discipulorum pedibus ministrauit. Non peccatores, non publicanos adspernatus est. Non illi saltim   ciuitati que eum recipere noluerat, iratus est, cum etiam discipuli tam contumelioso oppido celestes ignes representari uoluissent. Ingratos curauit, insidiatoribus cessit. Parum hoc, si non etiam proditorem suum secum habuit, nec constanter  denotauit. Cum uero traditur, cum adducitur ut pecus ad uictimam, sic enim non magis aperit os, quam agnus sub tondentis potestate, ille, cui legiones angelorum, si uoluisset, uno dicto de celis adfuissent,  ne unius quidem discentis  gladium ultorem  probauit. Patientia Domini in Malcho uulnerata est. Itaque et gladii opera maledixit in posterum, et sanitatis restitutione ei, quem non ipse uexauerat, satisfecit, per  patientiam, misericordie matrem. Taceo quod figitur, in hoc enim uenerat. Numquid tamen subeunde morti etiam contumeliis opus fuerat? Sed saginari uoluptate patientie discessurus uolebat. Despuitur, uerberatur, deridetur, fedis uestitur, fedioribus coronatur. Mira equanimitatis fides. Qui in hominis figura proposuerat latere, nichil de impatientia hominis imitatus est. Hinc uel maxime pharisei Dominum agnoscere debuistis: patientiam huiusmodi nemo hominum perpetraret. Talia tantaque documenta, quorum magnitudo penes nationes quidem detrectatio fidei est, penes nos uero ratio et structio  , satis aperte, non sermonibus modo in  precipiendo, sed etiam passionibus Domini  sustinendo, probant his, quibus credere datum est, patientiam Dei esse naturam  , effectum et prestantiam ingenite cuiusdam proprietatis.



CAPUT Iu.

Igitur si probos quosque seruos et bone mentis, pro ingenio dominico conuersari uidemus (siquidem  artificium promerendi obsequium est, obsequii  uero disciplina, morigera subiectio est, quanto magis nos secundum Dominum moratos  inueniri oportet! Seruos scilicet Dei uiui, cuius iudicium in suos, non in compede aut pileo uertitur  , sed in eternitate, aut pene, aut salutis. Cui seueritati declinande, uel liberalitati inuitande, tanta obsequii diligentia opus est, quanta sunt ipsa, que aut seueritas comminatur, aut liberalitas pollicetur. Et tamen nos non de hominibus modo seruitute subnixis  , uel quolibet alio iure debitoribus obsequii, uerum etiam de pecudibus, etiam de bestiis obedientiam exprimimus, intelligentes usibus nostris eas a Domino  prouisas traditasque. Meliora ergo nobis erunt in obsequii disciplina,  que nobis Deus subdit? Agnoscunt denique, que obediunt, nos. Cui soli subditi sumus, Domino scilicet auscultare dubitamus? At quam iniustum est, quam etiam ingratum, quod per alterius indulgentiam de aliis consequaris, idem illi per quem consequeris, de temetipso non rependere! Nec pluribus de obsequii exhibitione, debita a nobis Domino Deo. Satis enim agnitio Dei, quid sibi incumbat, intelligit. Ne tamen ut extraneum de obsequio uideamur interiecisse, ipsum quoque obsequium de patientia trahitur. Nunquam impatiens obsequitur, aut patiens quis non  oblectatur  . Quam ergo Dominus omnium bonorum et demonstrator et acceptor Deus in semetipso circumtulit, quis de bono eius late   retractet?  Cui item dubium sit omne bonum, quia ad Deum pertineat, pertinentibus ad Deum tota mente sectandum? Per que in expedito  et quasi in prescriptionis compendio  et commendatio et exhortatio de patientia constituta  est.



CAPUT u.

uerumtamen procedere disputationem de necessariis fidei non est otiosum, quia nec infructuosum. Loquacitas in edificatione nulla turpis, si quando turpis. Itaque si de aliquo bono sermo est, res postulat, contrarium quoque boni recensere. Quid enim sectandum sit, magis inluminabis  , si quod uitandum sit proinde digesseris. Consideremus igitur de impatientia: an sicut patientia in Deo, ita aduersaria eius in aduersario nostro nata atque comperta sit; ut ex  isto appareat, quam principaliter fidei aduersetur. Nam quod ab emulo Dei conceptum est, utique non est amicum Dei rebus. Eadem discordia est rerum, que et auctorum. Porro cum Deus optimus, diabolus e contrario pessimus; ipsa sui diuersitate testantur, neutrum alteri facere  , ut nobis non magis a malo aliquid boni, quam a bono aliquid mali dictum  uideri possit. Igitur natales impatientie  in ipso diabolo deprehendo, iam tunc cum Dominum Deum uniuersa opera que fecisset, imagini sue, id est homini subiecisse impatienter tulit . Nec enim doluisset, si sustinuisset; nec inuidisset homini, si non doluisset. Adeo  decepit eum, quia inuiderat  autem, quia doluerat. Doluerat, quia patienter utique non tulerat. Quid primum fuerit ille angelus perditionis, malus an  impatiens, contemno querere; palam cum sit, impatientiam cum malitia, aut malitiam ab impatientia auspicatam, deinde inter se conspirasse, et indiuiduas in uno patris sinu adoleuisse. Atenim quam primus senserat, per quam delinquere intrauerat  , de suo experimento quid ad peccandum adiuuaret  structus  eamdem impingendo in crimen homini aduocauit: conuenta statim illi mulier, non temere dixerim per colloquium ipsum eius afflata est spiritu impatientia infecto, usque adeo  nunquam omnino peccasset, si in  diuino interdicto patientiam perseruasset  . Quid quod non sustinuit sola conuenta; sed apud Adam nondum maritum,  nondum aures sibi debentem  impatiens etiam tacendi est, ac  traducem  illum eius, quod a malo hauserat, facit  . Perit igitur et alius homo, per impatientiam alterius; perit mox et ipse per impatientiam suam utrobique commissam; et circa Dei premonitionem, et circa diaboli circumscriptionem  , illam seruare, hanc refutare non sustinens. Hinc prima iudicii, unde delicti origo: hinc Deus irasci exorsus, unde offendere homo inductus. Inde in Deo prima patientia, unde indignatio prima. Qui tunc maledictione sola contentus, ab animaduersionis impetu in diabolo temperauit. Aut quod crimen ante istud  impatientie admissum homini imputatur? Innocens erat, et Deo de proximo amicus, et Paradisi colonus. At ubi semel succidit  impatientie desiuit  Deo sapere,  desiuit celestia sustinere posse. Exinde  homo terre datus, et ab oculis Dei eiectus, facile usurpari  ab impatientia cepit  in omne quod Deum offenderet.  Nam statim illa semine diaboli concepta, malitie fecunditate, iram  filium procreauit, editum suis artibus erudiit  . Quod enim  ipsum Adam et Euam morti immerserat, docuit et filium ab homicidio incipere . Frustra istud impatientie adscripserim, si Cain ille primus homicida, et primus fratricida, oblationes suas a Domino  recusatas equanimiter nec impatienter tulit, si iratus fratri suo non est, si neminem denique interemit. Cum ergo, nec occidere potuerit, nisi iratus; nec irasci, nisi impatiens: demonstrat quod per iram gessit ad eam referendum, a qua ira suggesta est. Et hec quidem  impatientie tunc infantis quodammodo incunabula. Ceterum quanta mox incrementa, nec mirum. Nam, si prima deliquit, consequens est, ut quia prima,  idcirco et sola sit matrix in omne delictum, defundens de suo fonte uarias criminum uenas. De homicidio quidem dictum est. Sed ira editum a primordio, etiam quascumque postmodum  causas sibi inuenit, ad impatientiam ut ad originem sui confert. Siue enim quis inimicitiis, siue prede gratia id scelus conficit, prius est ut aut odii aut auaritie fiat impatiens. Quicquid compellit, sine impatientia sui non est ut perfici possit. Quis adulterium sine libidinis impatientia subiit? Quod et si pretio in feminis cogitur uenditio illa pudicitie, utique impatientia contemnendi lucri ordinatur. Hec, ut principilia  penes Dominum delicta. Nam ut compendio dictum sit, omne peccatum impatientie adscribendum. Malum impatientia est boni. Nemo impudicus non impatiens  pudicitie, et improbus probitatis, et impius pietatis et inquietus quietis. Ut malus unusquisque fiat, bonus perseuerare non poterit. Talis igitur excetra    delictorum, cur non Dominum offendat improbatorem malorum? Annon ipsum quoque Isrel per impatientiam semper in Deum deliquisse manifestum est, exinde cum oblitus brachii celestis, quo egyptiis afflictationibus fuerat extractus, de Aaron sibi deos duces postulat, cum in idolum auri sui collationes defundit ? tam necessarias enim Moysis cum Domino congredientis impatienter exceperat moras  . Post manne escatilem pluuiam  , post petre aquatilem sequelam desperant de Domino, tridui sitim non sustinendo. Nam hec quoque illis impatientia a Domino exprobatur. Ac ne singula peruagemur, nunquam non per impatientiam delinquendo perierunt. Quomodo autem prophetis manus  intulerunt, nisi per impatientiam audiendi ? Domino autem ipsi, per impatientiam  uidendi  . Quod si patientiam inissent, liberarentur.



CAPUT uI.

Ipsa adeo est, que fidem, et subsequitur, et antecedit . Denique Abraham Deo credidit, et iustitie deputatus  ab illo  est: sed fidem eius patientia probauit, cum filium immolare iussus est, ad fidei non tentationem dixerim, sed typicam contestationem  . Ceterum Deus, quem iustitie deputasset, sciebat. Tam graue preceptum, quod nec Domino perfici placebat, patienter et audiuit, et si Deus uoluisset, implesset. Merito ergo benedictus, quia et fidelis; merito fidelis, quia et patiens. Ita fides patientia illuminata, cum in nationes seminaretur  per semen Abrahe, quod est Christus , et  gratiam legi superduceret, ampliande adimplendeque legi adiutricem suam patientiam prefecit, quod ea sola ad iustitie doctrinam retro defuisset. Nam olim et oculum pro oculo, et dentem pro dente repetebant, et malum malo fenerabant : nondum enim patientia in terris, quia nec fides: scilicet interim impatientia occasionibus legis fruebatur. Facile erat, absente domino patientie et magistro  . Qui postquam superuenit  , et gratiam fidei patientia composuit, iam nec uerbo quidem lacessere, nec Fatue quidem dicere sine iudicii periculo licet. Prohibita ira, restricti  animi, compressa petulantia manus, exemptum lingue uenenum, plus lex quam amisit inuenit, dicente Christo : Diligite inimicos uestros, et maledicentibus benedicite: et orate pro persecutoribus uestris,  ut filii sitis Patris uestri celestis. uides quem nobis patrem patientia acquirat? Hoc principali precepto uniuersa patientie disciplina succincta est, quando ne digne  quidem malefacere concessum est  .



CAPUT uII.

Iam uero, percurrentibus nobis caussas impatientie, cetera quoque precepta suis locis respondebunt. Si detrimento rei familiaris animus concitatur, omni pene in loco de contemnendo seculo, Scripturis dominicis commonetur: nec maior ad pecunie contemptum exhortatio subiacet, quam quod ipse Dominus in nullis diuitiis inuenitur. Semper pauperes iustificat, diuites predamnat  . Ita detrimentum  patientie fastidium opulentie  preministrauit, demonstrans  per abiectionem diuitiarum, lesuras quoque  eorum  computandas non esse. Quod ergo nobis appetere minime opus est quia nec Dominus appetiuit, detruncatum uel etiam ademptum non egre sustinere debemus. Cupiditatem omnium malorum radicem Spiritus Domini per Apostolum pronuntiauit . Eam non in concupiscentia alieni tantum constitutam interpretemur; nam et quod nostrum uidetur, alienum est: nichil enim nostrum, quoniam Dei omnia, cuius ipsi quoque nos. Itaque si damno affecti impatienter senserimus  , non de  nostro amissum dolentes, affines cupiditatis deprehendemur. Alienum querimus, cum alienum amissum  egre sustinemus. Qui damni impatientia concitatur, terrena celestibus anteponendo, de proximo in Deum peccat. Spiritum enim quem a Domino  sumpsit, secularis rei gratia concutit. Libenter  igitur terrena amittamus, celestia tueamur. Totum licet seculum pereat, dum patientiam lucrifaciam. Iam qui minutum sibi aliquid aut furto, aut ui, aut etiam ignauia, non constanter sustinere constituit, nescio an facile, uel ex animo, ipse rei sue manum inferre posset in caussa eleemosyne. Quis enim ab alio secari omnino non sustinens, ipse ferrum in corpore suo  ducit? Patientia in detrimentis, exercitatio est largiendi et communicandi. Non piget donare eum, qui non timent perdere. Alioquin quomodo duas habens tunicas, alteram earum nudo dabit, nisi idem sit, qui auferenti tunicam, etiam pallium offerre possit ? Quomodo amicos de mammona  fabricabimus nobis , si eum in tantum amauerimus, ut amissum non sufferamus? Peribimus cum perdito. Quid hic inuenimus, ubi habemus amittere  ? Gentilium est, omnibus detrimentis impatientiam adhibere, qui rem pecuniariam  fortasse anime anteponant. Nam  et faciunt, cum lucri  cupiditatibus questuosa pericula mercimoniorum in mari exercent; cum pecunie caussa etiam in foro nichil damnationi timendum aggredi dubitant; cum denique ludo et castris  sese locant  , cum per uiam in mores bestiarum  latrocinantur. Nos uero secundum diuersitatem, qua cum illis sumus, non animam pro pecunia, sed pecuniam pro anima deponere conuenit, seu sponte in largiendo, seu patientes in amittendo.



CAPUT uIII.

Ipsam animam ipsumque corpus in seculo isto expositum omnibus ad iniuriam gerimus, eiusque iniurie patientiam subimus; minorum deliberatione   ledemur? Absit a seruo Christi tale inquinamentum,  ut patientia, maioribus tentationibus preparata, in friuolis excidat. Si manu quis tentauerit prouocare  , presto est dominica moneta  : uerberanti te  in faciem, etiam alteram genam obuerte. Fatigetur improbitas patientia tua. Cuius  ictus ille sit, dolore et contumelia constrictus, grauius a Domino uapulat  . Plus improbum illum cedis sustinendo; ab eo enim uapulabit, cuius gratia sustines. Si lingue amaritudo maledicto siue conuicio eruperit, respice dictum : Cum uos maledixerint, gaudete. Dominus ipse maledictus in lege est , et tamen solus est benedictus . Igitur Dominum serui consequamur, et maledicamur patienter,  ut benedicti esse possimus. Si parum equanimiter audiam dictum aliquod in me proteruum aut nequam, reddam et ipse amaritudinis uicem necesse est, aut cruciabor impatientia muta. Cum ergo percussero maledictus  , quomodo secutus inueniar doctrinam Domini, qua traditum est , non uasculorum inquinamentis  , sed eorum que  ex ore promuntur, hominem communicari  ? Item : manere nos omnis uani et superuacui dicti reatum? Sequitur ergo ut a quo nos Dominus arcet, idem ab alio equanimiter pati admoneat. Hic iam  de patientie uoluptate. Nam omnis iniuria, seu lingua, seu manu incussa, cum patientiam offenderit, eodem exitu dispungetur  , quo telum aliquod in petra  constantissime duritie libratum  , et obtusum. Coincidet enim ibidem irrita opera et infructuosa, et nonnunquam repercussum in eum, qui emisit, reciproco impetu seuiet. Nempe idcirco quis te ledit, ut doleas: quia fructus ledentis in dolore lesi est. Ergo cum fructum eius euerteris, non dolendo, ipse doleat necesse est amissione fructus sui: tunc tu non modo illesus abis  , quod etiam solum  tibi sufficit, sed insuper aduersarii tui et frustratione oblectatus, et dolore defensus. Hec est patientie utilitas et uoluptas  .



CAPUT IX.

Ne illa quidem impatientie species excusatur in amissione nostrorum, ubi aliqua doloris patrocinatur affectio  . Proponendus est  enim respectus denunciationis Apostoli qui ait : Ne contristemini dormitione cuiusquam, sicut nationes que spe carent. Et merito. Credentes enim resurrectionem Christi, in  nostram quoque credimus, propter quos ille et obiit et resurrexit. Ergo cum constet de resurrectione mortuorum, uacat dolor mortis, uacat et impatientia doloris. Cur ergo  doleas, si periisse  non credis? Cur impatienter feras subductum  interim, quem credis reuersurum? Profectio est, quam putas mortem. Non est lugendus qui antecedit, sed plane desiderandus. Id quoque desiderium patientia temperandum. Cur enim immoderate feras abiisse, quem mox subsequeris? Ceterum impatientia in huiusmodi, et spei nostre male ominatur, et fidem preuaricatur. Et Christum ledimus, cum euocatos quosque ab illo quasi miserandos non equanimiter accipimus. Cupio, inquit Apostolus , recipi  iam et esse cum Domino. Quanto melius  ostendit uotum Christianorum? Ergo uotum  si alios consecutos impatienter dolemus, ipsi consequi nolumus.



CAPUT X.

Est et alius summus impatientie stimulus, ultionis  libido, negotium curans aut glorie, aut malitie. Sed et gloria utique uana et malitia nunquam non Domino odiosa, hoc quidem loco  maxime, cum alterius  malitia prouocata superiorem  se in exsequenda ultione constituit, et remunerans nequam duplicat quod semel factum est. Ultio penes errorem  solatium uidetur doloris, penes ueritatem certe  redarguitur malignitatis  . Quid enim refert inter prouocantem et prouocatum, nisi quod ille prior  in maleficio deprehenditur, at ille posterior? Tamen uterque lesi hominis Domino reus est, qui omne  nequam et prohibet et damnat. Nulla in maleficio ordinis ratio est; nec locus secernit, quod similitudo coniungit. Absolute itaque precipitur  malum malo non rependendum . Par factum,  par habet  meritum. Quomodo id obseruabimus,  si fastiditi  ante in fastidio  ultionis non erimus? Quem autem honorem litabimus Domino Deo si nobis arbitrium defensionis arrogauerimus? Nos utres  , uasa fictilia, seruulis nostris, assumentibus sibi de conseruis ultionem, grauiter offendimur; eosque qui nobis patientiam obtulerint suam, ut memores humilitatis, seruitutis, ius dominici honoris diligentes, non probamus modo, sed ampliorem, quam ipsi sibi presumpsissent, satisfactionem facimus. Id nobis in Domino tam iusto ad estimandum, tam potenti ad perficiendum periclitatur? Quid ergo credimus iudicem illum, si non et ultorem? Hoc se nobis repromittit, dicens : uindictam mihi  et ego uindicabo; id est, Patientiam mihi, et ego patientiam remunerabo. Cum enim dicit   Nolite iudicare, ne iudicemini, nonne patientiam flagitat? Quis enim non iudicabit alium nisi qui patiens erit non defendendi  ? Quis idcirco iudicat  , ut ignoscat? Ac si ignoscet, tamen iudicantis impatientiam  cauit  , et honorem unici iudicis, id est Dei, abstulit. Quantos uero casus huiusmodi impatientia incursare  consueuit  ! Quotiens penituit defensionem! Quotiens instantia eius deterior  facta  est caussis suis! Quoniam nichil impatientia susceptum, sine impetu transigi nouit; nichil impetu actum, aut non offendit, aut corruit, aut preceps abiit. Iam si leuius defendaris, insanies: si uberius, oneraberis. Quid  mihi cum ultione, cuius modum regere non possum per impatientiam doloris? Quod si patientie incubabo  , non dolebo: si non dolebo, ulcisci non desiderabo.



CAPUT XI.

Post has principales impatientie materias, ut potuimus, regestas, quid inter ceteras euagemur? Que domi, que foris  ? Lata atque diffusa est operatio mali  : multiplicia spiritus incitamenta iaculantis, et modo paruula, modo maxima. Sed paruula de sua mediocritate contemnas, maximis pro sua exsuperantia  cedas. Ubi minor iniuria, ibi nulla necessitas impatientie  . At ubi maior iniuria, ibi necessarior  iniurie medela, patientia  . Certemus igitur que a malo infliguntur sustinere, ut hostis studium  emulatio nostre equanimitatis eludat. Si uero quedam ipsi in nos, aut imprudentia, aut sponte etiam superducimus, eque patienter obeamus, que nobis imputamus. Quod si a Domino nonnulla credimus incuti, cui magis patientiam quam Domino prebeamus? Quin  insuper gratulari et gaudere nos docet  , dignatione diuine castigationis. Ego, inquit, quos diligo, castigo. O seruum illum beatum, cuius emendationi dominus instat! cui dignatur  irasci, quem admonendi dissimulatione non decipit! Undique igitur adstricti sumus officio patientie administrande. Quaqua ex parte, aut erroribus nostris, aut mali insidiis,  aut admonitionibus Domini interuenit  usus, eius officii magna merces, felicitas scilicet. Quos enim felices Dominus, nisi patientes nuncupauit, dicendo: Beati pauperes spiritu, illorum est enim regnum celorum ? Nullus profecto spiritu pauper, nisi humilis; quis enim humilis, nisi patiens? quia nemo subiicere sese potest, sine prima patientia subiectionis ipsius. Beati, inquit, flentes atque lugentes. Quis talia sine patientia tolerat? Itaque talibus et aduocatio  et risus promittitur. Beati mites. Hoc quidem uocabulo impatientes non licet omnino censeri. Item cum pacificos eodem titulo felicitatis notat, et filios Dei nuncupat, numquid impatientes pacis affines? Stultus hoc  senserit. Cum uero, gaudete et exultate, dicit, quotiens uos maledicent et persequentur,  merces enim uestra plurima in celo; id utique non exultationis impatientie pollicetur, quia nemo in aduersis exultauit  , nisi ante ea contempserit; nemo contemnet, nisi patientiam gesserit.



CAPUT XII.

Quod ad pacis gratissime Deo attinet discplinam, quis omnino impatientie natus uel semel ignoscet  fratri suo (non dicam septies, sed et  septuagies septies ? quis iudicium  cum aduersario suo dirigens, , negotium conuenientia  soluet, nisi prius animi dolorem, duritiam, amaritudinem, uenena scilicet impatientie amputarit? Quomodo remittes, et remittetur tibi, si tenax iniurie per absentiam patientie fueris?  Nemo conuulsus animum in fratrem suum munus  apud altare perficiet, nisi prius reconciliando fratri reuersus ad patientiam fuerit. Sol super iram nostram si occiderit, periclitamur. Non licet nobis una die sine patientia manere. Atenim cum omnem speciem salutaris discipline gubernet , quid mirum quod etiam penitentie ministrat, solite lapsis subuenire, cum, disiuncto matrimonio, ex ea tamen causa, qua licet feu uiro, seu femine ad uiduitatis perseuerantiam sustineri, hec exspectat  , hec exoptat, hec exorat  penitentiam quandoque inituris salutem. Quantum  boni utrique confert! alterum non adulterum  facit  , alterum emendat. Sic et illis dominicarum similitudinum exemplis de patientia sanctis adest. Erroneam ouem patientia pastoris  requirit et inuenit. Nam impatientia  unam facile contemneret. Sed laborem inquisitionis patientia suscipit, et humeris insuper aduehit baiulus patiens peccatricem derelictam. Illum quoque prodigum filium patientia patris et recipit, et uestit, et pascit, et apud impatientiam irati fratris excusat. Saluus est igitur qui perierat, quia penitentiam iniit. Penitentia non perit  , quia patientiam inuenit.  Nam dilectio summum fidei sacramentum, Christiani nominis thesaurus, quam Apostolus totis uiribus Sancti Spiritus commendat, cuius nisi patientie disciplinis eruditur? Dilectio, inquit, magnanimis  est. Ita patientiam sumit. Benifica est; malum patientia non facit. Non emulatur; id quidem patientie proprium est. Nec proteruum sapit;  modestiam de patientia traxit. Non inflatur, non proterit    ; non enim ad patientiam pertinet. Nec sua requirit, si offert sua  , dum alteri prosit: nec incitatur; ceterum  quid impatientie reliquisset? Ideo, inquit, dilectio omnia sustinet, omnia tolerat, utique quia patiens. Merito ergo nunquam excidet; nam cetera euacuabuntur, consummabuntur. Exhauriuntur  lingue, scientie, prophetie; permanent fides, spes, dilectio: fides, quam Christi patientia induxit: spes, quam hominis patientia exspectat; dilectio, quam, Deo magistro, patientia comitatur.



CAPUT XIII.

Usque huc de patientia tandem  simplici et uniformi, et tantum in animo constituta; cum eadem  etiam in corpore, demerendo Domino  multipliciter allaboret, utpote que ab ipso Domino in corporis quoque uirtute edita est, siquidem rector animus facile communicat spiritus inuecta  cum habitaculo suo. Que igitur negotiatio patientie in corpore? In primis afflictatio carnis, hostia Domino placatoria per humiliationis sacrificium, cum sordes cum angustia  uictus Domino libat, contenta simplici pabulo puroque aque potu, cum ieiunia coniungit, cum cineri et sacco inolescit  . Hec patientia corporis precationes commendat, deprecationes affirmat: hec aures Christi  Dei aperit  , seueritatem dispergit, clementiam elicit . Sic ille rex Babylonius, offenso Domino, cum squalore et pedore septenni ab humana forma exulasset, immolata patientia corporis sui, et regnum recuperauit,  et quod optabilius homini est, satis Deo fecit. Iam, si altiores et feliciores gradus corporalis patientie digeramus, eadem sanctitati quoque procurat continentiam  carnis . Hec et uiduam tenet, et uirginem assignat, et uoluntarium spadonem  ad regna celi leuat. Quod de uirtute animi uenit, in carne perficitur, carnis patientia in persecutionibus denique preliatur. Si fuga urgeat, aduersus incommoda fuge caro militat. Si et carcer premat  , caro in uinculis, caro in ligno  , caro in solo  , et in illa paupertate lucis, et  in illa penuria  mundi. Cum uero producitur ad experimentum felicitatis, ad occasionem secunde intinctionis  , ad ipsum diuine sedis ascensum, nulla plus illic quam patientia corporis: Si spiritus promptus, sed caro sine patientia infirma , ubi salus spiritus et carnis ipsius. At quum hoc Dominus de carne dicit, infirmam pronuntians, quid ei firmande opus sit, ostendit, patientia scilicet aduersus omnem subuertende fidei uel puniende  paraturam  , ut uerbera,  ut ignem, ut crucem, bestias, gladium constantissime toleret, que Prophete, que Apostoli sustinendo uicerunt.



CAPUT XIu

His patientie uiribus secatur Isaias, et de Domino non tacet. Lapidatur Stephanus, et ueniam hostibus suis postulat . O felicissimum illum quoque, qui omnem patientie speciem aduersus omnem diaboli uim expunxit, quum non abacti greges, non ille in pecore diuitie, non filii uno ruine impetu adempti, non ipsius denique corporis in ulcere  cruciatus a patientia et fide Domino debita  exclusit, quem diabolus totis uiribus frustra cecidit ! Neque enim a respectu Dei tot doloribus auocatus ille est; sed constitit nobis in exemplum et testimonium, tam  spiritu quam carne, tam animo quam corpore patientie perpetrande  ; ut neque damnis secularium, nec amissionibus carissimorum, nec corporis quidem conflictationibus succidamus  . Quale in illo uiro feretrum  Deus  diabolo exstruxit !  Quale uexillum de inimico glorie sue extulit, cum ille homo, ad omnem aceruum  nuntiorum  nichil ex ore promeret, nisi Deo gratias; cum uxorem iam malis delassatam, et ad praua remedia suadentem exsecraretur. Quid? Ridebat  Deus. Quid? Dissecabatur malus: cum Iob immundam ulceris sui redundantiam magna equanimitate destringeret; cum erumpentes bestiolas  inde in eosdem specus  et pastus reformose  carnis  ludendo reuocaret. Itaque operarius ille uictorie Dei, retusis omnibus iaculis tentationum lorica clypeoque patientie, et integritatem mox corporis a Deo recuperauit  , et que amiserat conduplicata  possedit. Et si filios quoque restitui  uoluisset, pater iterum uocaretur. Sed maluit in illo die reddi sibi. Tantum gaudii, securus sic de Domino, distulit; sustinuit tam  uoluntariam orbitatem, ne sine aliqua patientia uiueret.



CAPUT Xu.

Adeo satis idoneus patientie sequester Deus. Si iniuriam deposueris penes eum, ultor est; si damnum, restitutor est; si dolorem, medicus est; si mortem, ressuscitator est. Quantum patientie licet, ut Deum habeat debitorem! Nec immerito. Omnia enim placita eius tuetur: omnibus mandatis eius interuenit. Fidem  munit, pacem gubernat, dilectionem adiuuat, humilitatem instruit, penitentiam exspectat, exomologesim adsignat, carnem regit, spiritum seruat, linguam frenat, manum continet, tentationes inculcat, scandala pellit, martyria consummat, pauperem consolatur, diuitem temperat, infirmum non extendit  , ualentem non consumit  , fidelem delectat, gentilem inuitat, seruum domino, dominum Deo commendat, feminam exornat, uirum approbat: amatur in puero, laudatur in iuuene, suspicitur in sene; in omni sexu, in omni etate formosa est. Age iam, si  et effigiem habitumque eius comprehendamus. uultos illi tranquillus et placidus, frons pura, nulla meroris aut ire rugositate contracta; remissa eque in letum modum supercilia, oculis humilitate, non infelicitate, deiectis. Os taciturnitatis honore signatum. Color, qualis securis et innoxiis. Motus frequens capitis in diabolum, et minax risus. Ceterum amictus circum pectora candidus, et corpori impressus, ut qui nec inflatur, nec inquinatur  . Sedet enim in throno spiritus eius mitissimi et mansuetissimi, qui non turbine glomeratur, non nubilo liuet, sed est tenere serenitatis apertus et simplex, quem tertio uidit Elias  . Nam ubi Deus, ibidem et alumna eius, patientia scilicet : cum ergo spiritus Dei  descendit  , indiuidua patientia comitatur eum  . Si non  cum spiritu admiserimus, in nobis morabitur semper? Imo nescio an diutius perseueret  . Sine sua comite ac ministro, omni loco ac tempore angatur necesse est. Quodcumque inimicus eius inflixerit, solus sustinere non poterit, carens instrumento sustinendi.



CAPUT XuI.

Hec patientie ratio, hec disciplina, hec opera celestis et uera, scilicet christiana  ; non, ut illa patientia gentium terre, falsa, probrosa. Nam ut, in isto quoque, Domino diabolus emularetur, quasi plane ex pari, nisi quod ipsa diuersitas mali et boni equaliter magnitudinis  par est, docuit et suos patientiam propriam: illam dico, que maritos dote uenales, aut  lenociniis negotiantes  uxorum potestatibus subiicit; que occupandis orbitatibus  omnem coacti obsequii laborem mentitis affectionibus tolerat; que uentris operarios  contumeliosis patrociniis  subiectione libertatis gule  addicit. Talia nationes patientie studia nouerunt; et tanti boni nomen fedis operationibus occupant: patientes riualium et diuitum et inuitatorum  , impatientes solius Dei uiuunt. Sed uiderit sua  et sui presidis  patientia  , quam subter ignis  exspectat. Ceterum nos amemus patientiam Dei, patientiam Christi: rependamus illi quam pro nobis ipse dependit  . Offeramus patientiam spiritus, patientiam carnis, qui in resurrectionem  carnis et spiritus credimus.





QUINTI SEPTIMII FLORENTIS TERTULLIANI AD UXOREM  



LIBER PRIMUS.

 ARGUMENTUM.---Tertullianus, siue etate uel morbo ingrauescente monitus, siue iam rebus secularibus nuntium missurus, ut arctius christianam profiteretur disciplinam, et ad sublimis sacerdotii fastigia eueheretur, ad uxorem quasi testamenti tabulas condidit, duos nempe hosce libros, in quorum primo uxorem suam hortatur ut si prior ipse ad Dominum migrauerit, a  secundis nuptiis abstineat, in altero uero precipit ut si nubere uelit, tantum cum christiano uiro coniungatur. Sic se habet totius operis prospectus.




CAPUT PRIMUM.

Dignum duxi  , dilectissima mihi  in Domino conserua, quid tibi sectandum sit post discessum de seculo meum, si prior te fuero uocatus, iam hinc prouidere;  ut prouisum obserues, mandare fidei tue. Nam secularibus satis agentes sumus et utrique nostrum consultum uolumus  . Si talibus tabulas  ordinamus, cur non magis de diuinis atque celestibus posteritati nostre prospicere debeamus, et legatum quodammodo prelegare, admonitionem et demonstrationem eorum, que ex bonis immortalibus, et [de]  hereditate celorum deputantur? Tu modo ut solidum capere possis  , hoc mee admonitionis  fidei commissum, Deus faciat: cui sit honor, gloria, claritas, dignitas  , potestas  , nunc et in secula seculorum, amen. Precipio igitur tibi, quanta continentia potes, post excessum nostrum renunties nuptiis: nichil mihi isto nomine collatura, nisi quod tibi  proderis. Ceterum christianis seculo digressis nulla restitutio nuptiarum in diem  resurrectionis repromittitur, translatis scilicet in angelicam qualitatem et sanctitatem: proinde sollicitudo nulla  que de carnis zelo uel in Domini sententiam illam  , quam septem fratribus per successionem nuptiis uoluerunt, neminem tot maritorum resurrectionis die offendet, nec quisquam illam confusurus exspectat. Questio Sadduceorum cessit sententie Domini. Nec  me putes propter carnis tue integritatem mihi reseruandam, de contumelie dolore suspectum, insinuare iam hinc tibi consilium uiduitatis: nichil tunc inter nos dedecoris uoluptuosi resumetur. Nec enim tam friuola, tam spurca Deus suis pollicetur. Sed an tibi uel cuicumque  alii femine ad Deum pertinenti  proficiat, quod suademus, licet retractare  .



CAPUT II.

Non quidem abnuimus coniunctionem uiri ac femine benedictam a Domino  , ut sciremus  generi humano et replendo orbi et instruendo seculo excogitatam, atque exinde permissam; unam tamen. Nam et Adam unus Eue maritus, et Eua una uxor illius, una mulier, una costa. Sane apud ueteres nostros ipsosque patriarchas non modo nubere, sed etiam plurifariam matrimoniis uti fas fuit, erant et concubine: sed licet figuratum  in synagogam et Ecclesiam  cesserit, ut tamen simpliciter interpretemur, necessarium fuit instituere, que postea aut amputari, aut temperari mererentur. Superuentura enim lex  erat, oportebat legis adimplende caussas precucurrisse. Idem  mox legi succurrere habebat, Dei sermo circumcisionem inducens spiritalem. Igitur per licentiam tunc passiuam  , materie subsequentium emendationum preministrabantur, quas Dominus Euangelio suo, dehinc Apostolus in extremitatibus seculi aut excidit redundantes, aut composuit inconditas.



CAPUT III.

Sed non ideo premiserim de libertate uetustatis et  posteritatis castigatione, aut prestruam Christum separandis matrimoniis et  delendis coniunctionibus aduenisse, quasi iam hinc finem nubendi prescribam. uiderint, qui inter cetera peruersitatum suarum disiungere docent  , carnem de  duobus unam, negantes eum, qui feminam de masculo mutuatus, duo corpora ex eiusdem materie consortio sumpta, rursus in se matrimonii compactione  compegit. Denique prohiberi nuptias nusquam omnino legimus, ut bonum scilicet: quid tamen bono isto melius sit, accipimus ab Apostolo, permittente quidem nubere  , sed abstinentiam preferente: illud propter insidias tentationum, hoc propter angustias temporum: qua ratione utriusque pronuntiationis inspecta facile dinoscitur, necessitate nobis concessam esse nubendi potestatem:  quod autem necessitas prestat, depretiat ipsa. Quod denique scriptum est, Melius est nubere quam uri , quale hoc bonum est, oro te, quod mali comparatio commendat? Ut ideo melius sit nubere, quia deterius est uri. Atenim quanto melius est neque nubere neque uri! [Sed]  etiam in persecutionibus  melius est  ex permissu fugere de oppido in oppidum, quam comprehensum et distortum negare. Atque ideo beatiores, qui ualent beata testimonii confessione excedere. Possum dicere:  quod permittitur bonum non est. Quid enim? Necesse est mori mihi. Si ploro, bonum est, quod si  timeo, quod permittitur, suspectam habet permissionis sue caussam: quod autem melius est, nemo permisit, ut indubitatum et sua sinceritate manifestum. Non propterea appetenda sunt quedam, quia non uetantur, etsi quodammodo uetantur, cum alia illis preferuntur: prelatio enim superiorum  dissuasio est infirmorum  . Non ideo quid bonum est, quia malum non est: nec ideo malum non est  , quia non obest. Porro plane  bonum hoc antecedet, quod non modo non obest, sed insuper prodest. Itaque  malle debes, quod prodest, quam quod non obest. Ad primum enim locum certamen omne contendit: secundus solatium habet, uictoriam non habet.  Quod si Apostolo auscultamus, obliti posteriorum, extendamur  in priora, et meliorum donationum  sectatores simus. Si nobis  laqueum non imponit, quid utilitatis sit, ostendit, dicens : Innupta de dominicis cogitat, uti corpore et spiritu sancta sit. Nupta uero, sollicita est quomodo coniugi suo placeat. Ceterum nusquam ita nuptias permittit, ut non potius ad suum exemplum nos eniti malit. Felicem illum qui Pauli similis extiterit  .



CAPUT Iu.


Sed carnem legimus infirmam, et hinc nobis adulamur impensius: legimus tamen et spiritum firmum. Nam in uno sensu utrumque positum est. Caro, terrena materia est, spiritus uero celestis. Cur ergo ad excusationem proniores, que in nobis infirma sunt, opponimus: que uero fortiora  , non tuemur? Cur celestibus terrena non cedant? si spiritus carne fortior, quia et generosior, nostra culpa infirmiorem  sectamur. Nam disiunctis  matrimonio due species humane imbecillitatis necessarias nuptias faciunt. Prima quidem potentissima, que uenit de concupiscentia carnis: sequens de concupiscentia seculi. Sed utraque repudianda est a seruis Dei, qui et luxurie et ambitioni renuntiamus. Carnis concupiscentia etatis  officia defendit, decoris messem requirit, gaudet de contumelia sua: dicit uirum necessarium sexui, ut  auctoritatis et solatii causa, uel ut  a malis rumoribus tuta sit. Et tu aduersus consilia hec eius, adhibe sororum nostrarum exempla, quarum nomina penes Dominum  , que nullam forme uel etatis occasionem premissis maritis sanctitati   anteponunt: malunt enim Deo nubere, Deo speciose, Deo sunt puelle: cum illo uiuunt, cum illo sermocinantur: illum diebus et noctibus tractant: orationes  suas uelut dotes Domino assignant: ab eodem dignationem uelut munera maritalia  , quotiescumque desiderant, consequuntur. Sic eternum sibi bonum Domini  occupauerunt, ac iam in terris non nubendo, de familia angelica deputantur  . Talium exemplis feminarum ad emulationem te continentie exercens, spiritali affectione carnalem illam concupiscentiam humabis; temporalia et uolatica desideria forme uel etatis inimicantium bonorum compensatione delendo  . Ceterum  hec secularis concupiscentia caussas habet gloriam, cupiditatem, ambitionem, insufficientiam, per quas necessitatem nubendi subornat, uidelicet celestia repromittens, dominari in aliena familia, in alienis opibus incumbere  , cultum de alieno extorquere sumptu, quem non sentias cedere in  te  . Hec procul a fidelibus, quibus nulla cura tolerande uite, nisi si diffidimus de promissis Dei, et cura et prouidentia  : qui lilia agrestia  uestit, qui uolatilia celi nullo ipsorum labore pascit, qui prohibet de crastino uictuque  uestituque curari; spondens, scire se, quid cuique seruorum suorum opus sit: non quidem monilium pondera, non uestium tedia, non gallicos multos   , nec germanicos baiulos, que nuptiarum gloriam accendunt; sed sufficientiam, que modestie et pudicitie apta est. Presume, oro te, nichil tibi opus est, si Domino appareas; imo omnia habere, si habeas Dominum: cuius omnia  celestia  recogita, et terrena despicies. Nihil uiduitati apud Deum subsignate necessarium est, quam perseuerare.



CAPUT u.

Adiiciunt quidem sibi homines caussas nuptiarum de sollicitudine posteritatis, et liberorum amarissima uoluptate. Sed id quoque penes nos odiosum est  . Nam quid gestiamus liberos gerere, quos cum habemus, premittere optamus, respectu scilicet imminentium angustiarum  , cupidi et ipsi iniquissimo isto seculo eximi  et recipi ad Dominum, quod etiam Apostolo uotum fuit. Nimirum necessaria soboles seruo Dei. Satis enim de salute nostra  securi  sumus ut liberis uacemus: querenda nobis onera sunt  , que etiam a gentilium  profanis uitantur, que legibus coluntur, que parricidiis  expugnantur  . Nobis  quidem plurimum importuna, quantum fidei periculosa. Cur enim Dominus ue pregnantibus et nutricantibus  cecinit, nisi quia filiorum impedimenta testatur, in illa die expeditionis incommodum futura?  utique nuptiis  imputaturus. Istud autem ad uiduas non pertinebit: ad primam angeli tubam expedite prosilient. Quamcumque pressuram persecutionemque, libere perferent, nulla in utero, nulla in uberibus estuante sarcina nuptiarum. Igitur siue carnis, siue seculi, siue posteritatis gratia nubetur  , nichil ex istis necessitatibus  Dei seruis:  ut non satis habeam  semel alicui earum succubuisse, et uno matrimonio omnem concupiscentiam huiusmodi expiasse. Nubamus quotidie, et nubentes a die illo  deprehendamur, ut Sodoma et Gomorrha. Nam illic non utique nuptias et mercimonia solummodo agebant: sed cum dicit, nubebant et emebant  , insigniora ipsa carnis et seculi uitia  denotat, que a diuinis disciplinis plurimum auocent: alterum per lasciuiendi uoluptatem; alterum per acquirendi  uoluntatem. Etenim  illa tunc cecitas longe a finibus seculi habebatur  . Quid ergo fiet, si que olim detestabilia sunt penes Dominum, ab his nos nunc arcent? Tempus, inquit, in collecto est; superest, ut qui matrimonia habent, tanquam non habentes agant.



CAPUT uI.

 Quod si habent  , oblitterare debent quod habent: quanto magis non habentes, prohibentur repetere, quod non habent; ut cuius maritus de rebus abiit  , exinde quietem sexui suo nubendi abstinentia iniungat  : quam  plereque gentilium  feminarum memorie carissimorum maritorum parentant  . Cum quid difficile  uidetur, difficiliora alios obeuntes recenseamus. Quot enim sunt qui statim a lauacro  carnem suam obsignant! Quot item, qui consensu pari inter se matrimonii  debitum tollunt, uoluntarii spadones pro cupiditate regni celestis. Quod si saluo matrimonio abstinentia toleratur, quanto magis adempto! Credo enim difficilius saluum derelinqui, quam amissum non desiderari. Durum plane et arduum satis continentia sancte femine  post uiri excessum Dei caussa, cum gentiles Satane suo et uirginitatis et uiduitatis sacerdotio perferant? Rome quidem, que ignis illius inextinguibilis imaginem tractant, auspicia pene sue cum ipso dracone   curantes, de uirginitate censentur. Achee   Iunoni apud Aegium oppidum uirgo sortitur: et que Delphis insaniunt, nubere nesciunt. Ceterum uiduas Africane Cereri adsistere scimus, durissima quidem obliuione a matrimonio  allectas. Nam manentibus  in eternum  uiris non modo  thoro decedunt, sed et  alias eis utique ridentibus loco suo insinuant, adempto omni contactu usque ad osculum filiorum, et tamen durante usu perseuerant in tali uiduitatis disciplina, que pietatis etiam sancte  solatia excludit. Hec diabolus  precipit, et auditur: prouocat nimirum Dei seruos continentia suorum, quasi ex equo  contineant etiam gehenne sacerdotes  . Nam inuenit, quomodo homines etiam bonis  sectationibus perderet; et nichil apud eum refert, alios luxuria, alios continentia occidere.



CAPUT uII.


Nobis continentia ad instrumentum eternitatis demonstrata est a Domino salutis, ad testimonium fidei, ad commendationem carnis istius exhibende superuenturo indumento incorruptibilitatis ad sustinendam nouissime uoluntatem Dei. Super hec enim recogites moneo, neminem non ex Dei uoluntate de seculo duci  , si ne folium quidem ex arbore sine Dei uoluntate dilabitur  . Idem  qui nos mundo infert  , idem et educat necesse est. Igitur defuncto per Dei uoluntatem uiro  , etiam matrimonium Dei uoluntate defungitur; quid tu restaures, cui finem Deus posuit? quid libertatem oblatam tibi  iterata matrimonii seruitute fastidis? Obligatus es, inquit , matrimonio, ne quesieris solutionem:  solutus es matrimonio, ne quesieris obligationem  . Nam etsi non delinquas renubendo, carnis tamen pressuram subsequi dicit . Quare facultatem continentie, quantum possumus, non diligamus  ? quam  primum obuenerit, imbibamus: ut quod in matrimonio non ualuimus, in uiduitate sectemur. Amplectenda occasio est, que adimit quod necessitas imperabat. Quantum  fidei  detrahant, quantum obstrepant sanctitati nuptie secunde  , discipline Ecclesie  , prescriptio Apostoli declarat, cum digamos non sinit presidere  , cum uiduam allegi in  ordinem nisi uniuiram non concedit: aram  enim Dei mundam  proponi oportet.  Tota illa Ecclesia candida de sanctitate describitur  . Sacerdotium uiduitatis, et  celebratum est  apud nationes, pro diaboli scilicet emulatione. Regem seculi, pontificem maximum  , rursus nubere nefas est: quantum Deo sanctitas placet, cum illam etiam inimicus affectat, non utique ut alicuius boni affinis, sed ut Dei Domini placita cum contumelia affectans!



CAPUT uIII.

Nam de  uiduitatis honoribus apud Dominum uno dicto eius per Prophetam expeditum est: Iuste facite  uidue et pupillo, et uenite disputemus, dicit Dominus. Duo ista nomina in quantum despectui  humano, in tantum diuine misericordie exposita, suscepit tueri Pater omnium  . uide quam ex equo habetur qui uidue benefecerit, quanti est uidua ipsa, cuius assertor cum Domino  disputauit  ! Non tantum uirginibus datum opinor, licet in illis integritas solida et tota sanctitas de proximo uisura sit faciem Dei. Tamen uidua habet  aliquid operosius: quia facile est non appetere quod nescias, et auersari quod desideraueris nunquam. Gloriosior continentia, que ius suum sentit; que quid uiderit, nouit. Poterit uirgo felicior haberi, at uidua laboriosior: illa, quod bonum semper habuit; ista, quod bonum sibi inuenit. In illa gratia, in ista  uirtus coronatur. Quedam enim sunt diuine liberalitatis, quedam nostre operationis. Que a Domino indulgentur, sua gratia gubernantur; que ab homine captantur, studio perpetrantur. Stude igitur ad uirtutem continentie [modestie  ], que pudori procurat; sedulitati, que nugas non facit; frugalitati, que seculum  spernit. Conuictum  atque commercia Deo digna sectare, memor illius uersiculi, sanctificati per Apostolum:

Bonos corrumpunt mores congressus mali.



CAPUT IX.

Loquaces, otiose, uinose, curiose contubernales, uel maxime proposito uiduitatis officiunt. Per loquacitatem irrepunt uerba pudoris inimica; per otium a seueritate  deducunt; per uinolentiam quiduis mali insinuant; per curiositatem emulationem libidinis conuehunt. Nulla huiusmodi feminarum de bono uniuiratus loqui  nouit: Deus enim illis  uenter est , ita et que uentri propinqua. Hec tibi iam hinc commendo, conserua carissima, post Apostolum quidem ex abundanti retractata, sed tibi etiam solatio futura, quod meam memoriam, si ita euenerit, in illis frequentabis.



LIBER SECUNDUS.





[ARGUMENTUM.]

 ARGUMENTUM.---Eiusdem fere argumenti hic liber  cum superiore, nisi quod, humane fragilitatis memor, uxorem Auctor adhortatur, ut si secundas nuptias aliquando cogitauerit, a matrimonio cum  gentilibus abstineat, utpote illicito, stupro simili,  fidei nocido, ad infidelitatem prono, alienoque ab Ecclesie sacramento matrimonii, quod magnifice describitur. EDD.


 Primus igitur docet liber:

I. Matrimonium a Deo institutum, unum esse, c. 1, 2. II. Abstinentiam matrimonio meliorem, c. 3. III. Exempla continentium uiduarum, c. 4. Iu. Secundas nuptias ob liberos suscipiendos non expedire, c. 5. u. Exempla a matrimonio abstinentium, c. 6. uI. Nuptias secundas Deo minus placere, c. 7. uII. His finem adiicit uiduitatis encomium.


 In posteriori libro statuitur:

I. Matrimonium cum gentili uetitum, c. 1, 2. II. Immundum, ut stuprum, c. 3. III. uere religionis officiis importunum, c. 4. Iu. Gentilium ad ritus excitatiuum, c. 6. u. Magnum uero ac sanctum in Ecclesia sacramentum esse matrimonium quod Ecclesia conciliat, et confirmat oblatio, et obsignat benedictio, angeli renuntiant, Pater rato habet, c. 8. EDD. e D. SCHRAM.



CAPUT PRIMUM.


1. Proxime tibi, dilectissima in domino conserua,  quid femine sancte  , matrimonio quacunque  sorte adempto, sectandum sit, ut potui prosecutus sum. Nunc ad secunda consilia conuertamur, respectu humane infirmitatis, quarumdam exemplis admonentibus, que diuortio  uel mariti excessu, oblata continentie occasione, non modo abiecerunt opportunitatem tanti boni, sed ne in nubendo  quidem rursum discipline meminisse uoluerunt, ut in Domino potissimum nuberent . Itaque mihi confusus est animus, ne qui nuper te ad uniuiratus et uiduitatis perseuerantiam hortatus sum, nunc mentione  nuptiarum, procliuium tibi labendi ab altioribus faciam. Quod si integre sapis  , certe scis id seruandum tibi esse, quod sit utilius. Quod uero difficile est, et non sine necessitatibus et hoc maximum propositum uite supremi presidii  . Nec mihi  de isto quoque referendi ad te causse fuissent, nisi grauiorem meam  sollicitudinem comprehendissem. Nam quanto grandis est continentia carnis, que uiduitatem ministrat, tanto, si non sustineatur, ignoscibilis uideri potest; difficilium enim facilis est uenia. Quanto autem nubere in Domino perpetrabile est, uti nostre potestatis, tanto culpabilius est non obseruare quod possis. Eo accedit quod Apostolus de uiduis quidem et innuptis, ut ita permaneant, suadet, cum dicit: Cupio autem omnes meo exemplo perseuerare  . De nubendo uero in Domino, cum dicit: tantum in Domino, iam non suadet, sed exserte iubet. Igitur in ista maxime specie, nisi obsequimur, periclitamur, quia suasum impune quid negligas, quam iussum  , quod illud de consilio ueniat et uoluntati proponatur, hoc autem de potestate descendat et necessitati obligetur, illic libertas, hic contumacia delinquere uideatur.



CAPUT II.

Igitur cum quedam istis diebus nuptias suas de Ecclesia tolleret, id est, gentili coniungeretur, idque ab aliis retro factum recordarer, miratus aut ipsarum petulantiam aut consiliariorum preuaricationem, quod nulla scriptura eius facti licentiam profert. Numquid,  inquam, de illo capitulo sibi blandiuntur prime ad Corinthios , ubi scriptum est: Si quis frater  infidelem habet uxorem, et illa matrimonio consentit, ne dimittat eam; similiter mulier fidelis, infideli nupta, si consentaneum  maritum experitur, ne dimiserit eum; sanctificatur enim infidelis uir a fideli uxore et infidelis uxor a fideli marito; ceterum immundi essent filii uestri. Hanc monitionem  fors de fidelibus iunctis  simpliciter intelligendo  putent  etiam infidelibus nubere licere   . Qui ita interpretatur, absit ut sciens se circumscribat. Ceterum manifestum est scripturam istam eos fideles designare, qui in matrimonio gentili inuenti a Dei gratia fuerint, secundum uerba ipsa: Si quis, inquit, fidelis uxorem habet infidelem. Non dicit: »uxorem ducit infidelem.« Ostendit iam in matrimonio agentem mulieris infidelis, mox gratia Dei conuersum, perseuerare cum uxore debere, scilicet propterea, ne quis fidem consecutus putaret sibi deuertendum esse ab aliena iam et extranea quodammodo femina. Adeo et rationem subiicit, in pace nos uocari a Domino  , et posse infidelem a fideli per usum matrimonii lucrifieri. Ipsa etiam clausula hoc ita intelligendum esse confirmat, ut quisque, ait, uocatur a Domino ita perseueret . uocantur  autem gentiles, opinor, non fideles. Quod si de fideli ante matrimonium pronuntiasset absolute, permiserat sanctis uulgo nubere; si uero permiserat, nunquam tam diuersam atque contrariam permissui suo pronuntiationem subdidisset, dicens: Mulier defuncto uiro  libera est: cui uult nubat, tantum in Domino. Hic certe nichil retractandum est; nam de quo retractari  potuisset, Apostolus  cecinit: ne quod ait, cui uelit nubat, male uteremur, adiecit, tantum in Domino, id est in nomine Domini, quod est indubitate, christiano. Ille igitur apostolus  sanctus, qui uiduas et innuptas integritati  perseuerare mauult, qui nos ad exemplum sui hortatur, nullam aliam formam repetundarum nuptiarum nisi in Domino prescribit, huic soli conditioni continentie detrimenta  concedit: Tantum, inquit  , in Domino. Adiecit pondus legi sue tantum. Quo sono et modo enuntiaueris dictum istud, onerosum est; et iubet et suadet, et precipit, et hortatur  , et rogat et comminatur;  districta  , expedita sententia est et ipsa sui breuitate facunda. Sic solet diuina uox, ut statim intelligas, statim obserues  . Quis enim non intelligere possit pericula multa et uulnera fidei in huiusmodi nuptiis, quas prohibet, Apostolum prouidisse, et primo quidem carnis sancte in carne gentili inquinamentum precauisse? Hoc loco dicet aliquis: Quid ergo refert inter eum qui in matrimonio gentilis a Domino allegitur, et olim, id est ante nuptias fidelem, ut non proinde carni sue caueant, cum alter a nuptiis infidelis arceatur, alter in iis perseuerare iubeatur? Cur si a gentili inquinamur, non ille disiungitur, quemadmodum iste non obligatur? Respondebo: Si spiritus dederit, ante omnia allegans Dominum magis ratum habere matrimonium non contrahi, quam  omnino disiungi: denique diuortium prohibet, nisi stupri caussa, continentiam uero commendat. Habet igitur ille perseuerandi necessitatem, hic porro etiam non nubendi potestatem. Tunc si secundum Scripturam qui in matrimonio gentili a fide deprehenduntur, propterea non inquinantur, quia cum ipsis alii quoque sanctificantur: sine dubio isti, qui ante nuptias sanctificati sunt, si extranee carni commisceantur, sanctificare eam non possunt, in qua non sunt deprehensi. Dei autem gratia illud sanctificat, quod inuenit. Ita quod sanctificari non potuit, immundum est; quod immundum est, cum sancto non habet partem, nisi ut de suo inquinet et occidat.



CAPUT III.

 Hec cum ita sint, fideles gentilium matrimonia subeuntes stupri reos esse constat et arcendos ab omni communicatione fraternitatis, ex litteris Apostoli dicentis, cum eiusmodi nec cibum sumendum . Aut numquid tabulas nuptiales  de illo apud tribunal  Domini proferemus? et matrimonium rite contractum  allegabimus? quod uetuit ipse, non adulterium est? quod prohibitum est, non stuprum est? Extranei hominis admissio minus templum Dei uiolat, minus membra Christi cum membris adultere commiscet? Quod sciam, non sumus nostri  , sed pretio empti; et quali pretio? sanguine Dei. Ledentes igitur carnem istam, eum ledimus. De proximo quid sibi uoluit ille qui dixit, delictum quidem esse extraneo nubere, sed minimum, cum alias, seposita carnis iniuria ad Dominum pertinentis, omne delictum uoluntarium in Domino grande sit. Quanto enim potestas uitandi fuit, tanto contumacie crimine oneratur. Recenseamus nunc cetera pericula et uulnera, ut dixi, fidei ab Apostolo prouisa, non carni tantum, uerum  etiam ipsi spiritui molestissima. Quis enim dubitet obliterari quotidie fidem commercio infideli? Bonos corrumpunt mores confabulationes male; quanto magis conuictus et indiuiduus usus? Queuis mulier fidelis Dominum obseruet necesse est. Et quomodo potest duobus dominis deseruire, Domino et marito, adde, gentili? Gentilem enim obseruando gentilia exhibebit,  formam, exstructionem  , munditias seculares, blanditias turpiores, ipsa etiam matrimonii secreta maculosa; non ut penes sanctos officia  sexus cum honore ipsius necessitatis tanquam sub oculis Dei modeste  et moderate transiguntur.



CAPUT Iu.

Sed uiderit, qualiter uiro officia pendat. Domino certe non potest pro disciplina satisfacere, habens in latere diaboli seruum, procuratorem Domini sui ad impedienda fidelium studia et officia: ut si statio facienda est, maritus de die  condicat ad balneas; si ieiunia obseruanda sunt, maritus eadem die conuiuium exerceat;  si procedendum erit, nunquam magis familie occupatio obueniat. Quis enim sinat coniugem suam uisitandorum fratrum  gratia uicatim  aliena et quidem pauperiora queque tuguria circuire? quis nocturnis conuocationibus, si ita oportuerit, a latere suo adimi libenter feret? quis denique solemnibus Pasche abnoctantem securus sustinebit? quis ad conuiuium dominicum illud, quod infamant  , sine sua suspicione dimittet? quis in carcerem ad osculanda uincula martyris reptare  patietur? Iam uero alicui fratrum ad osculum conuenire? aquam sanctorum pedibus offerre? de cibo, de poculo inuadere, desiderare, in mente habere? Si et peregre frater adueniat, quod in aliena domo hospitium? si cui largiendum erit horreum, proma preclusa sunt.



CAPUT u.

Sed aliqui sustinent nostra, nec obstrepunt. Hoc est igitur delictum, quod gentiles nostra nouerunt, quod sub conscientia istorum  sumus, quod beneficium eorum est, si quid operamur. Non potest se dicere nescire, qui sustinet: aut si celatur, quia non sustinet, timetur. Cum autem Scriptura utrumque mandet, et sine alterius conscientia et sine nostra  pressura operari Domino, nichil interest, in qua parte  delinquas, aut in conscientia mariti, si scit ut patiens, aut in conflictatione tui, dum uitatur impatiens. Nolite, inquit, margaritas uestras porcis iactare, ne conculcent ea, et conuersi uos quoque euertant . Margarite uestre sunt quotidiane conuersationis insignia. Quanto curaueris ea occultare, tanto suspectiora feceris et magis cauenda  gentili curiositati. Latebisne tu, cum lectulum, cum corpusculum tuum signas, cum aliquid  immundum flatu exspuis  , cum etiam per noctem exsurgis oratum, et non magie aliquid uideberis operari? Non sciet maritus, quid secreto ante omnem cibum gustes; et si sciuerit panem, non illum credit esse qui dicitur? Et hec ignorans quisque rationem simpliciter sustinebit, sine gemitu, sine suspicione panis an ueneni? Sustinent  quidam  : sed ut inculcent, ut illudant huiusmodi  feminis, quarum arcana  in periculum quod credunt seruent, si forte ledantur  ipsi; sustinent quarum dotes obiectione nominis  mercedem silentii faciant, scilicet apud arbitrum speculatorem litigaturi. Quod plereque non prouidentes, aut re excruciata, aut fide perdita recesserunt  .



CAPUT uI.

Moratur  Dei ancilla cum laribus alienis, et inter illos omnibus honoribus demonum  , omnibus  solemnibus regum, incipiente anno, incipiente mense, nidore thuris agitabitur. Et procedet de ianua laureata  et lucernata, ut de nouo consistorio libidinum publicarum; discumbet cum marito in sodalitiis, sepe in popinis; et ministrabit nonnunquam iniquis, solita quondam sanctis ministrare; et non hinc preiudicium damnationis sue agnoscet, eos obseruans, quos erat iudicatura? Cuius manum desiderabit  ? de cuius poculo participabit? Quid  maritus suus illi, uel marito quid illa cantabit? Audiat sane, audiat aliquid de scena, de taberna, de ganea; que Dei mentio? que Christi inuocatio? ubi fomenta fidei de Scripturarum interlectione? ubi spiritus refrigerium? ubi diuina benedictio? Omnia extranea, omnia inimica, omnia damnata, adterende  saluti a malo immissa.



CAPUT uII.

Hec si illis quoque  euenire possint, que in matrimonio gentilis fidem adepte morantur, tamen excusantur, ut in ipsis deprehense a Deo, et iubentur perseuerare et sanctificantur et spem lucrationis accipiunt. Si ergo ratum est apud Deum matrimonium huiusmodi, cur non prospere cedat, ut et a pressuris et angustiis et impedimentis et inquinamentis  non ita lacessatur, iam habens ex parte diuine gratie patrocinium? Nam et ad aliquam uirtutem celestem documentis dignationis alicuius uocata illa de gentibus  terrori est gentili, quo minus sibi obstrepat, minus sciat, minus speculetur. Sensit magnalia,  uidit experimenta, scit meliorem factam; sic et ipse Dei candidatus est timore. Ita facilius huiusmodi lucrifiunt, in quos Dei gratia consuetudinem fecit. Ceterum aliud est ultro et sponte in prohibita descendere. Que Domino non placent, utique Dominum offendunt, utique malo inferuntur  . Hoc signi erit  , quod solis peioribus  placet nomen christianum. Ideo inueniuntur, qui tales non exhorreant, ut exterminent, ut abripiant  , ut a fide excludant. Habes caussam, qua non dubites, nullum huiusmodi matrimonium prospere decurri; [dum] a malo conciliatur, a Domino uero damnatur.



CAPUT uIII.

Ad hoc queramus, an iure, quasi reuera dispectores diuinarum sententiarum. Nonne etiam penes  nationes seuerissimi quique domini et discipline tenacissimi seruis suis foras nubere interdicunt? scilicet ne in lasciuiam excedant  , officia deserant, dominica extraneis promant. Nonne insuper censuerunt  seruituti uindicandos  , qui cum alienis seruis  post dominorum denuntiationem in consuetudine perseuerarunt? Seueriores habebuntur terrene discipline celestibus prescriptis? ut gentiles quidem extraneis iuncte libertatem suam amittant, nostre uero diaboli seruos sibi coniungant et in statu suo perseuerent? Scilicet negabunt sibi a Domino per apostolum eiusdem denuntiatum. Quam huius amentie  caussam detineam, nisi fidei imbecillitatem pronam semper in concupiscentiam secularium gaudiorum? Quod quidem plurimum in lautioribus deprehensum est; nam quanto diues aliqua est matrone  nomine inflata, tanto capaciorem domum oneribus suis requirit, ut campum in quo ambitio decurrat. Sordent talibus Ecclesie. Difficile in domo Dei diues, ac si quis est, difficile celebs. Quid ergo faciant?  Unde nisi a diabolo maritum petant idoneum exhibende selle et mulabus et cinerariis peregrine proceritatis? Christianus ista etiam diues fortasse non prestet. Queso te, gentilium exempla proponas tibi. Plereque et genere nobiles et re beate passim ignobilibus  et mediocribus ibi coniunguntur ad luxuriam inuentis aut ad licentiam sectis   .  Nonnulle se libertis et seruis suis conferunt, omnium hominum existimatione despecta, dummodo habeant a quibus nullum impedimentum libertatis sue timeant  . Christianam fidelem fideli re minori nubere piget, locupletiorem futuram in uiro paupere? Nam si pauperum sunt regna celorum , quia diuitum non sunt, plus diues in paupere inueniet maiore dote  . Sit illa ex equo in terris, que in celis forsitan non erit.



CAPUT IX.

Dubitandum et inquirendum et identidem deliberandum est, an idoneus sit inuectis dotalibus, cui Deus censum suum credidit. Unde sufficiamus ad enarrandam felicitatem eius matrimonii, quod Ecclesia conciliat  , et confirmat oblatio  , et obsignat  benedictio  , angeli renuntiant  , Pater rato habet  ? Nam nec in terris filii sine consensu patrum recte et iure nubunt. Quale iugum fidelium duorum unius spei, unius discipline, eiusdem seruitutis! Ambo fratres, ambo conserui, nulla spiritus carnisue discretio. Atquin uere duo in carne una; ubi caro una, unus et spiritus. Simul orant, simul uolutantur  et  simul ieiunia transigunt, alterutro docentes, alterutro hortantes, alterutro sustinentes  . In Ecclesia Dei pariter utrique, pariter in conuiuio Dei, pariter in angustiis, in persecutionibus, in refrigeriis  ; neuter alterum celat, neuter alterum uitat, neuter alteri grauis est; libere eger uisitatur, indigens sustentatur; eleemosyne sine tormento  , sacrificia sine scrupulo  , quotidiana diligentia sine impedimento  ; non furtiua signatio, non trepida gratulatio, non muta  benedictio; sonant inter duos psalmi et hymni, et mutuo prouocant, quis melius Deo suo cantet. Talia Christus uidens et audiens gaudet, his pacem suam mittit; ubi duo, ibi et ipse; ubi et ipse, ibi et malus non est. Hec sunt que Apostoli uox illa sub breuitate  intelligenda nobis reliquit; hec tibi suggere, si opus fuerit; his te ab exemplis quarundam reflecte. Non licet aliter fidelibus nubere  , et si liceret, non expediret  .





QUINTI SEPTIMII FLORENTIS TERTULLIANI DE CULTU FeMINARUM  



LIBER PRIMUS.





[ARGUMENTUM.]

 ARGUMENTUM.---Cum seuissima aduersus Christianos Cesarum edicta mortem illis quotidie impendentem minitarentur, Tertullianus ad montanismum iam inclinans, ut christianas etiam mulieres, que gentiles in cultu corporis et luxu imitari non uerebantur, ad martyrium expeditius prepararet, duos libros de cultu feminarum conscripsit, in quibus ostendit se corpus colere, quod omnibus momentis pro Christo perditum uelle debeant. Unde acerbum in illis muliebri mundo repudium scribit.

Nonnulla prefatus de lapsu in Eua mulierum, indeque summa ipsis incumbente humilitate, cultum muliebrem ostendit a demone constitutum, uanitatemque describit auri, argenti gemmarumque in  uestibus rutilantium.

 Tum in posteriori libro acriter asserit mulieres, ornatum amantes, odisse castitatem; nec alium ancillas Dei decere cultum, preter simplicem munditiem; neque in carne gloriandum, nisi cum propter Christum laceratur, omnino demum fore uitandos fucos et pigmenta, capillorumque calamistros et collyridas, lapillos uestium ac uariegatos colores, ne spathe ullum locum det corpus margaritarum, smaragdorumque laqueis occupatum.


EDD. EX D. SCHRAMM.



CAPUT PRIMUM.

Si tanta in terris moraretur fides, quanta merces eius exspectatur in celis, nulla omnino uestrum, sorores  dilectissime, ex quo Deum uiuum cognouisset, et  de sua, id est de femine conditione didicisset, letiorem habitum, ne dicam gloriosiorem appetiisset, ut non magis in sordibus ageret, et squalorem potius affectaret, ipsam se circumferens Euam lugentem et penitentem; quo plenius id quod de Eua trahit  omni satisfactionis habitu expiaret . In doloribus et anxietatibus paries  , mulier, et ad uirum tuum conuersio tua; et ille dominabitur  tui; et Euam te esse nescis? uiuit sententia Dei super sexum istum, in hoc seculo: uiuat et reatus necesse est. Tu es diaboli ianua, tu es arboris illius resignatrix, tu es diuine legis prima desertrix, tu es que eum persuasisti  , quem diabolus aggredi non ualuit. Tu imaginem Dei, hominem, tam facile elisisti:  propter tuum meritum, id est mortem, etiam Filius Dei mori habuit; et adornari tibi in mente est super pelliceas tuas tunicas? Age nunc, si ab initio rerum et Milesii oues tonderent, et Seres arbores nerent, et Tyrii tinguerent, et Phryges insuerent, et Babylonii intexerent, et margarite canderent et ceraunia coruscarent  , si ipsum quoque aurum iam de terra cum cupiditate prodisset; si iam et speculo  tantum mentiri liceret: et hec Eua concupisset  de paradiso expulsa, iam mortua, opinor. Ergo nec nunc appetere debet, aut nosse, si cupit reuiuiscere, que nec habuerat, nec nouerat, quando uiuebat. Ideo omnia ista damnate et mortue mulieris impedimenta sunt, quasi ad pompam funeris constituta.



CAPUT II.

 Nam et illi qui ea constituerunt, damnati in penam mortis deputantur: illi scilicet angeli, qui ad filias hominum de celo ruerunt, ut hec quoque ignominia femine accedat. Nam cum et materias quasdam bene occultas, et artes plerasque non bene reuelatas, seculo multo magis imperito prodidissent  (siquidem et metallorum opera nudauerant  , et herbarum ingenia  traduxerant, et incantationum uires prouulgauerant  , et omnem curiositatem, usque ad stellarum interpretationem [ proprie et quasi peculiariter feminis instrumentum istud muliebris glorie  contulerunt  : lumina lapillorum  quibus monilia uariantur: et circulos ex auro, quibus brachia arctantur: et medicamenta ex fuco  , quibus lane  colorantur: et illum ipsum nigrum puluerem, quo oculorum exordia  producuntur. Hec qualia sint  , interim iam ex doctorum suorum qualitate et conditione pronuntiari potest, quod nichil ad integritatem peccatores, nichil ad castitatem adamatores  , nichil ad timorem Dei desertores spiritus, aut monstrare potuerunt aut prestare.  Si doctrine dicende sunt, mali magistri male docuerint necesse est. Si mercedes pro libidine, nullius rei turpis merces decora est. Quid autem tanti fuit ista monstrare sicut  conferre? utrumne mulieres, sine materiis splendoris, et sine ingeniis decoris, placere non possent hominibus, que adhuc inculte et incomposite et  crude ac rudes, angelos mouerant? Anne  sordidi, et per gratuitum usum contumeliosi amatores uiderentur, si nichil feminis in connubium allectis contulissent? Sed hec non capit estimare, nichil plus  desiderare poterant, que angelos possidebant, magno scilicet nupserant. Enimuero, qui utique interdum cogitabant unde cecidissent, et post libidinum uaporata momenta celum suspirabant, illud ipsum bonum feminarum naturalis  decoris, ut caussam mali, sic remunerauerunt, ne eis profuisset felicitas sua, sed ut deuectum  de simplicitate et sinceritate una cum ipsis in offensam Dei peruenirent. Certi erant omnem, et gloriam, et ambitionem, et affectationem per carnem placendi Deo displicere. Hi sunt nempe angeli  quos iudicaturi  sumus, hi sunt angeli quibus in lauacro renuntiamus; hec sunt utique, per que ab homine iudicari meruerunt. Quid ergo facient  apud iudices suos res eorum? quod est commercium damnaturis  cum damnandis? Opinor, quod Christo et Belie. Qua constantia tribunal illud ascendimus  , decreturi aduersus eos, quorum munera appetimus? Nam et uobis eadem tunc substantia angelica repromissa, idem sexus  qui et uiris, eamdem iudicandi  dignationem pollicetur: nisi ergo hic iam preiudicauerimus, res eorum predamnando, quas in illis tunc damnaturi sumus, illi potius nos iudicabunt atque damnabunt.



CAPUT III.

Scio scripturam Enoch, que hunc ordinem angelis  dedit, non recipi a quibusdam, quia nec in armarium iudaicum  admittitur. Opinor, non putauerunt illam ante cataclysmum editam, post eum casum orbis, omnium rerum abolitorem, saluam esse potuisse. Si ista ratio est, recordentur pronepotem ipsius Enoch fuisse superstitem cataclysmi Noë, qui utique domestico nomine et hereditaria traditione audierat et meminerat, de proaui sui penes Deum gratia, et de omnibus predicatis eius; cum Enoch filio suo Mathusale nichil aliud mandauerit, quam ut notitiam eorum posteris suis traderet. Igitur sine dubio potuit Noë,  in predicationis delegatione successisse, uel quia et alias non tacuisset tam de Dei conseruatoris sui dispositione, quam de ipsa domus sue gloria. Hoc si non tam expedite haberet, illud quoque assertionem scripture illius tueretur. Perinde potuit abolefactam eam uiolentia cataclysmi, in spiritu rursus reformare: quemadmodum et Hierosolymis Babylonia expugnatione deletis, omne instrumentum iudaice litterature  per Esdram constat restauratum. Sed cum Enoch eadem scriptura etiam de Domino predicarit, a nobis quidem nichil omnino reiiciendum est  , quod pertinet ad nos. Et legimus , omnem Scripturam edificationi habilem diuinitus inspirari. A Iudeis potest  iam uideri propterea reiecta  , sicut et cetera fere que Christum sonant. Nec utique  mirum hoc, si scripturas aliquas non receperunt de eo locutas, quem et ipsum coram loquentem non erant recepturi. Eo accedit, quod Enoch  apud Iudam Apostolum testimonium possidet .



CAPUT Iu.

Nulla nunc muliebri pompe nota inusta sit predamnationis, de exitu auctorum. Nihil angelis illis imputetur, preter  repudium celi, et matrimonium carnis. Rerum ipsarum qualitates examinemus, ut consilia quoque concupiscentie earum deprehendamus.  Habitus femine duplicem  speciem circumfert, cultum, ornatum. Cultum dicimus, quem mundum muliebrem uocant; ornatum, quem immundum muliebrem conuenit dici. Ille in auro, et argento, et gemmis, et uestibus deputatur: ista in cura capilli, et cutis, et earum partium corporis, que oculos trahunt. Alteri ambitionis crimen intendimus, alteri prostitutionis: ut iam hinc prospicias, Dei ancilla, quid ex his discipline tue conueniat, que de diuersis institutis censearis, scilicet humilitatis  et castitatis.



CAPUT u.

Aurum et argentum, principes materie cultus secularis, adsint  necesse est unde sunt; terra scilicet plane gloriosior, quoniam in maledictorum metallorum  feralibus officinis  penali opera  deplorata   , nomen terre in igni reliquit, atque exinde de tormentis in ornamenta  , de suppliciis in delicias, de ignominiis in honores, metalli refuga  mutatur  . Sed et ferri et eris et aliarum uilissimarum materiarum par conditio est, et terreni generis, et metallici operis: quo nichil generosior iudicari possit auri et argenti substantia penes naturam. Quod  si de qualitate usus gloria est auro et argento, atquin  magis ferro, et eri; quorum ita disposita est utensilitas, ut et proprias operas plures  et necessariores exhibeant rebus humanis, et nichilominus auri argenti de sua uice  accommodent iustioribus caussis. Nam et annuli  ferro fiunt; quedam esui et potui uascula ex ere adhuc seruat memoria antiquitatis. uiderit, si etiam ad spurca instrumenta  auri et argenti demens copia deseruit. Certe nec ager auri opere paratur, nec nauis argenti uigore contexitur. Nullus  bidens aurum demergit in terram; nullus clauus argentum intimat tabulis. Taceo totius uite necessitates ferro et eri innixas: cum ille ipse diuites materie, et de metallis refodiende, et in quocumque usu producende, sine ferri et eris operario uigore non possint  . Iam igitur estimandum est, unde obueniat tanta dignitas auro et argento, cum  et consanguineis quantum ad genus,  et potioribus quantum ad utensilitatem, materiis preferantur.



CAPUT uI.

Sed et lapillos istos, qui cum auro superbiam iungunt, quid aliud interpreter quam lapillos et calculos, eiusdem terre  minutalia; nec tamen aut fundamentis demandandis, aut parietibus moliendis, aut fastigiis sustinendis, aut tectis densandis  necessaria? Solum  hunc mulierum stuporem  edificare nouerunt, quia tarde teruntur, ut niteant, et  subdole substruuntur, ut floreant, et anxie forantur, ut pendeant, et auro lenocinium mutuum prestant. Sed  si quid de mari Britannico aut Indico ambitio piscatur, conche genus est, non dico conchylio aut ostreo, sed nec peloride gratius de sapore. Ad hoc enim conchas nouerim maris poma. Quod si concha illa aliquid intrinsecus pustulat  , uitium eius magis debet esse, quam glorie. Et licet margaritum uocetur, non aliud tamen intelligendum, quam conche illius aliqua dura et rotunda uerruca. Aiunt et de frontibus draconum gemmas erui, sicut et in piscium cerebris lapidositas quedam est. Hoc quoque deerit  christiane, ut de serpente cultior fiat. Sic calcabit  diaboli caput, dum de capite eius, ceruicibus suis aut ipsi capiti ornamenta  struit?



CAPUT uII.


Hec omnia de raritate et peregrinitate sola gratiam possident. Denique, intra terminos suos patrios non tanti habentur. Semper abundantia contumeliosa  in semetipsam  est. Apud barbaros quosdam, quia uernaculum est aurum et copiosum, auro uinctos in ergastulis habent, et diuitiis malos onerant, tanto locupletiores, quanto nocentiores. Aliquando reuera inuentum est, quomodo et aurum non ametur. Gemmarum quoque nobilitatem uidimus Rome de fastidio Parthorum et Medorum ceterorumque gentilium  suorum, coram matronis erubescentem  , nisi quod nec ad ostensionem  fere habentur. Latent in circulis   smaragdi, et cylindros uagine sue solus gladius sub sinu nouit, et in peronibus uniones emergere de luto cupiunt. Nihil  denique, tam gemmatum habent, quam  quod gemmatum esse non debet, si non comparet; aut ideo comparet, ut neglectum quoque ostendatur.



CAPUT uIII.

Proinde et uestium de coloribus honorem serui etiam eorum terunt. Sed et parietes tyriis et hyacinthinis et illis regiis uelis, que uos operose resoluta transfiguratis, pro pictura abutuntur. uilior est apud illos purpura, quam rubrica. Quis enim est uestium  honor iustus de adulterio  colorum iniustorum? Non placet Deo, quod non ipse produxit, nisi si non potuit purpureas et erinas  oues  nasci iubere. Si potuit, ergo iam noluit; quod Deus noluit, utique non licet fingi. Non ergo natura optima sunt ista, que a Deo non sunt, auctore nature; sic diabolo esse intelliguntur, ab interpolatore nature. Alterius enim esse non possunt, si Dei non sunt: quia emuli sint necesse est, que Dei non sunt; alius autem, preter diabolum et angelos eius, emulus Dei non est. Ceterum, si materie ex Deo sunt  , non statim et huiusmodi fructus illarum  ; nam et omnes  iste profane spectaculorum secularium uoluptates, sicut de ipsis suum uolumen edidimus, ipsa etiam idololatria ex rebus Dei constat: non tamen ideo circi furoribus, aut arene atrocitatibus, aut scene turpitudinibus, christianum affici oportet, quia Deus et equum, et pantheram, et uocem homini dedit: nec ideo idololatriam impune faciet christianus, quia Dei conditio est et thus  , et merum, et ignis qui uescitur  , et animalia que uictime fiunt, cum et ipsa materia, que adoratur, Dei sit. Sic ergo  et circa actum materiarum census a Deo  descendens, accusat Deo extraneum, ut reum scilicet glorie secularis.



CAPUT IX.

 Nam ut queque  rerum, per singulas quasque terras et unamquamque regionem materiis  a Deo distributa sunt, inuicem sibi peregrina, apud  exteros mutuo rara, apud uos  iure, si  utique, uel appetuntur, uel negliguntur, quia non tantus est in illis feruor glorie, inter domesticos frigide. Sed enim ex possessionum distributione, quam Deus, ut uoluit,  ordinauit, raritas et peregrinitas, apud extraneos semper gratiam inueniens, de simplici causa non habendi, que Deus alibi collocauit, concupiscentiam concitat  habendi. Ex hac uitium aliud extenditur, immoderate habendi; quod et si forte habendum sit, modus tamen debetur. Hec erit  ambitio, unde et nomen eius interpretandum est  , quod, concupiscentia apud animum ambiente, nascatur, ad glorie uotum; grande scilicet uotum, quod, ut diximus, non natura, nec ueritas, sed uitiosa animi passio, concupiscentia, commendauit. Et  alia uitia ambitionis et glorie. Sic et pretia rebus inflammauit, ut se quoque accenderet. Non  tanto maior fit concupiscentia, quanto magno fecit quod concupiit? De   breuissimis loculis patrimonium grande profertur. Uno lino  decies sestertium inseritur. Saltus et insulas tenera ceruix fert  , graciles aurium cutes calendarium expendunt, et in  sinistra per singulos digitos de saccis singulis ludit. He sunt uires ambitionis, tantarum usurarum substantiam  uno et muliebri corpusculo baiulare.



LIBER SECUNDUS   .





[ARGUMENTUM.]

 ARGUMENTUM.---Eiusdem pene argumenti est liber iste cum precedenti, preterquam quod hic curam capilli et cutis magis peculiariter reprobet.

I. Pudicitiam que ancillas Dei decet, ut a gentilibus differant, totam esse docet in simplici munditie. c. I.

II. Studium placendi per ornatum nimium tentationibus uiam aperire et spectatoribus esse periculo. c. II.

III. Non in carne gloriandum, nisi cum propter Christum lacerata durauerit ut in ea spiritus coronetur. c. III.

Iu. Fideli marito formam non fore spectabilem, infideli suspectam. c. Iu.

u. Deum uero artificem reprehendi ab iis qui cutem medicaminibus ungunt, genas maculant, oculos collinunt. c. u.

uI. Male sibi auspicari, perniciemque reseruare. Eas que, uti Germane et Galle, capillum croco uertunt,  uel calamistros alieni capitis assuunt. c. uI-uIII.

uII. Non a Deo, sed ab angelis peccatoribus esse uestium colores, aurique opera et lapillos. c. IX-XI.

uIII. Imo lenocinia forme cum corporibus prostitutis coniuncta esse ex Scriptura constare. c. XII.

IX. Denique lucere debere opera earum, discutiendas delicias quibus fidei uirtus effeminari potest, cum tempore Christianorum tuno uel maxime ferro transigerentur.


EDD. EX PAMELIO.



CAPUT PRIMUM.

Ancille Dei uiui, conserue et sorores mee, quo  iure deputor uobiscum, postremissimus  equidem meo iure conseruitii et fraternitatis, audeo ad uos facere sermonem  , non utique affectationis, sed affectioni procurans in caussa uestre salutis. Ea salus nec feminarum modo, sed etiam uirorum, in exhibitione precipue pudicitie statuta est. Nam cum omnes templum Dei simus, illato in nos et consecrato Spiritu Sancto, eius templi edituus et antistes  pudicitia est, que nichil immundum  nec profanum inferri sinat, ne Deus ille, qui inhabitat, inquinatam sedem offensus derelinquat. Sed modo nos non de pudicitia, cui indicende  et exigende sufficiunt instantia ubique diuina precepta, uerum de pertinentibus ad eam, id est qualiter uos incedere oporteat. Plereque enim, quod ipsum mihi utique [reprehendendo in omnibus] reprehendere Deus permittat,  aut ignorantes simpliciter aut dissimulantes audacter ita ingrediuntur, quasi pudicitia in sola carnis integritate et stupri auersione consistat, nec quicquam intrinsecus opus sit, de cultus et ornatus dispositione. Sed enim perseuerant in pristinis  studiis forme et nitoris, eamdem sui speciem  circumferentes, quam femine nationum  , a quibus abest conscientia uere pudicitie, quia nichil uerum in his, qui Deum nesciunt presidem et magistrum ueritatis. Nam etsi qua in gentilibus pudicitia credi potest, usque adeo eam imperfectam et inconditam constat, ut licet in animo aliquatenus tenax sui agat, in habitus tamen licentia  sese dissoluat, pro peruersitate  gentilium appetendo  , cuius rei deuitat effectum. Quota denique est  , que nec placere quidem extraneis concupiscat? que non uelit idcirco se expingere  , ut neget appetitum  ? Quanquam et hoc gentili pudicitie familiare sit, non delinquere, attamen uelle; uel etiam nolle, attamen non denegare. Quid mirum? peruersa sunt omnia, que a Deo non sunt. uideant igitur, que non totum bonum obtinendo facile et quod obtinent malo commiscent. uos ab illis, ut in ceteris, incessu quoque deuertere necessarium est, quoniam perfecte esse debetis, sicut Pater uester qui est in celis.



CAPUT II.

Perfecte autem, id est, christiane pudice  , appetitionem sui, non tantum non appetendam, sed  etiam exsecrandam uobis sciatis: primo quod non de integra conscientia uenit studium placendi per decorem, quem naturaliter inuitatorem libidinis scimus; quid igitur in te excitas malum istud? Quid inuitas, cuius te profiteris extraneam? Tum quod tentationibus uiam aperire non debemus, que nonnunquam quod Deus a suis abigat instando perficiunt, certe uel spiritum scandalo permouent  . Debemus quidem ita sancte et tota fidei substantia incedere, ut confesse et secure simus de conscientia nostra optantes perseuerare id in nobis, non tamen presumentes.  Nam qui presumit, minus ueretur, minus precauet, plus periclitatur  . Timor fundamentum salutis est, presumptio impedimentum timoris  Utilius ergo, si speremus non posse delinquere, quam si presumamus non posse; sperando enim timebimus, timendo cauebimus, cauendo salui erimus; contra si presumamus neque timendo neque cauendo, difficile salui erimus. Qui securus agit, non est sollicitus, non possidet tutam et firmam securitatem. At qui sollicitus est, is uere poterit esse securus. Et de suis quidem seruis Dominus pro misericordia sua curet, ut etiam presumere illis de bono suo feliciter liceat. Quid autem alteri periculo sumus? quid alteri concupiscentiam importamus? quam si  Dominus ampliando legem  a facto stupri non discernit in pena   , nescio an impune habeat, que alicui fuerit caussa perditionis. Perit enim ille simul in tua forma, si concupierit  , et admisit iam in animo, quod concupiuit, et facta es tu gladius illi  . Ut  a culpa uaces, ab inuidia non liberaberis; ut cum in alicuius agro latrocinium gestum est, crimen quidem dominum non contingit  ; dum rus tamen eius ignominia notatur, ipse quoque infamia aspergitur. Expingamus nos, ut alteri pereant? Ubi est ergo: Diliges proximum tuum sicut te ipsum; nolite uestra tantum curare  , sed alterius? Nulla enuntiatio Spiritus  Sancti ad presentem tantum materiam et non ad omnem utilitatis occasionem dirigi et suscipi debet  . Cum igitur et nostra et aliorum caussa uersetur in studio periculosissimi decoris, iam non tantum conficte et elaborate pulchritudinis  suggestum  recusandum a uobis sciatis, sed etiam naturalis speciositatis obliterandum dissimulatione et incuria, ut proinde oculorum incursibus molestum. Nam etsi accusandus decor non est, ut felicitas corporis, ut diuine plastice accessio  , ut anime aliqua uestis urbana  ; timendum tamen est uel propter iniuriam et uiolentiam spectatorum, que  etiam pater fidei Abraham in uxoris sue specie pertimuit, et  sororem mentitus Saram   , salutem contumelia redemit.



CAPUT III.


Nunc non sit timenda dignitas forme, ut nec possidentibus grauis, nec appetentibus exitiosa, nec coniunctis periculosa; non exposita tentationibus, non circumdata scandalis existimetur: sufficit, quod angelis Dei  non est necessaria. Nam ubi pudicitia, ibi uacua pulchritudo, quia proprie usus et fructus pulchritudinis luxuria, nisi si quis aliam messem decori corporis arbitratur. Ille sibi formositatem et datam extendant et non datam conquirant, que quod ab illa flagitatur, sibi quoque prestare se putant, cum alteri prestant  . Dicet aliquis: Quid ergo non, et exclusa luxuria, et admissa castitate, laude forme sola frui et de bono corporis gloriari licet  ? uiderit, quem iuuat de carne gloriari. Nobis autem primo quidem  nullum glorie studium, quia gloria exaltationis ingenium est. Porro exaltatio non congruit professoribus  humilitatis ex prescriptis Dei. Deinde si omnis gloria uana et stuporata  , quanto magis que in carne nobis duntaxat! Nam etsi gloriandum est, in spiritus bonis, non in carne placere uelle debemus, quia spiritualium sectatores sumus; in quibus operamur, illis et gaudeamus; de his gloriam carpamus, de quibus salutem speramus. Plane gloriabitur Christianus etiam in carne, sed cum propter Christum lacerata durauerit, ut et spiritus in ea coronetur, non ut oculos et suspiria adolescentium post se trahat. Ita quod ex omni parte in uobis uacat, merito et non habentes fastidiatis et habentes negligatis. Sancta femina sit naturaliter speciosa, non adeo sit occasioni; certe si fuerit, non ignorare, sed etiam impedire se debet  .



CAPUT Iu.


Quasi gentilibus dicam, gentili et communi omnium precepto alloquens uos, solis maritis uestris placere debetis  . In tantum autem placebitis eis, in quantum alteris placere non curaueritis. Secure estote, benedicte; uxor nulla deformis est marito suo; satis placuit, cum electa est, seu moribus, seu forma commendata. Ne qua uestrum putet, si temperauerit a compositione sui, se  odium et auersionem maritorum prosecuturam. Omnis maritus castitatis exactor est; formam uero fidelis non expostulat, quia non iisdem bonis, que gentiles putant, capimur; infidelis contra etiam suspectam habet, uel propter illam sceleratam in nos opinionem  gentilium. Cui ergo pulchritudinem tuam nutris? Si fidelis, non exigit; si  gentilis, non credit  . Quid gestis aut suspecto aut non desideranti placere?



CAPUT u.


Hec utique non ad crudam in totum et ferinam habitudinem insinuandam  uobis suggeruntur; nec de bono squaloris et pedoris suademus  , sed de modo et cardine et iustitia corporis excolendi  . Non supergrediendum ultra quam simplices et sufficientes munditie concupiscunt, ultra quam Domino placet. In illum enim delinquunt, que cutem medicaminibus ungunt  , genas rubore maculant, oculos fuligine  collinunt  . Displicet nimirum illis plastica  Dei, in ipsis redarguunt  , reprehendunt artificem  omnium. Reprehendunt enim, cum emendant, cum adiiciunt, utique ab aduersario artifice sumentes additamenta ista, id est, diabolo  . Nam quis corpus mutare monstraret, nisi qui et hominis  spiritum malitia transfigurauit? Ille indubitate huiusmodi ingenia concinnauit, ut in nobis quodammodo manus Deo inferret   . Quod nascitur, opus Dei est; ergo quod fingitur  , diaboli negotium est. Diuino operi Satane ingenia superducere quam scelestum est! Serui nostri ab inimicis nostris nichil mutuantur, milites ab hoste imperatoris sui nichil concupiscunt. De aduersario enim eius, in cuius manu sis, aliquid usui postulare, transgressio est. Christianus a malo illo adiuuabitur in aliquo? nescio an hoc nomen ei perseueret. Erit enim eius, de cuius doctrinis instrui concupiscit. Quantum autem a uestris disciplinis et professionibus aliena sunt, quam indigna nomine christiano faciem fictam gestare, quibus simplicitas omnis indicitur; effigie mentiri, quibus  lingua non licet; appetere  , quod datum non sit  , quibus alienum abstinentiam in specie exercere,  quibus studium pudicitie est  ! Credite, benedicte, quomodo precepta Dei custodietis, liniamenta eius in uobis non custodientes?



CAPUT uI.

uideo quasdam capillum croco uertere, pudet eas etiam nationis sue, quod non Germane aut Galle sint procreate; ita patriam capillo transferunt  ; male ac pessime sibi auspicantur flammeo capite  , et decorum putant, quod inquinant. Atquin et detrimentum crinibus medicaminum uis inurit et cerebro perniciem, etiam cuiuslibet sinceri humoris assiduitas reseruat, tum solis animando simul et siccando capillo  exoptabilis ardor  . Quis decor cum iniuria? que cum immunditiis pulchritudo? Crocum  capiti suo mulier christiana ingeret, ut in aram? Quodcumque enim immundo spiritui excremari solet, id nisi probis et necessariis et salutaribus usibus adhibeatur, ad quod creatura Dei prospecta est, sacrifificium uideri potest. Sed enim Dominus ait: Quis uestrum potest capillum atrum ex albo facere, aut album ex atro ? Itaque reuincunt Deum; ecce, inquiunt, pro albo uel atro flauum facimus gratia faciliorem; quamuis et atrum ex albo conantur facere, quas peniteat ad senectam usque uixisse. Pro temeritatem! erubescit etas exoptata uotis  , furtum confitetur  , adolescentia, in qua delinquimus, suspiratur, occasio grauitatis interpolatur. Absit a sapientie filiabus stultitia tanta. Senectus, cum plus occultari studuerit, plus detegetur  . Hec est eternitas  nostra de capitis iuuentute  . Hanc incorruptibilem habemus semper induere ad domum Domini,  quam pollicetur   . Bene properatis ad Dominum, bene festinatis excedere de isto iniquissimo seculo, quibus in fine  appropinquare deforme est.



CAPUT uII.

Quid enim tanta ornandi  capitis operositas ad salutem subministrat? Quid crinibus uestris quiescere non licet, modo substrictis, modo relaxatis, modo suscitatis, modo elisis? Alie gestiunt in cincinnis  coërcere, alie, ut uagi et uolucres elabantur, non bona simplicitate. Affigitis preterea nescio quas enormitates  sutilium  atque textilium capillamentorum, nunc in galeri modum quasi uaginam capiti et operculum uerticis, nunc in ceruicem retro suggestum. Mirum, quod non contra Domini precepta  contenditur. Ad mensuram neminem sibi adiicere posse pronuntiatum est. uos plane adiicitis ad pondus collyrias  quasdam uel scutorum umbilicos  ceruicibus adstruendo. Si non pudet enormitatis, pudeat  inquinamenti, ne exuuias alieni capitis, forsitan immundi, forsitan nocentis et gehenne destinati, sancto et christiano capiti supparetis. Imo omnem hanc ornatus seruitutem a libero capite propellite. Frustra laboratis ornate uideri, frustra peritissimos quosque structores capillature adhibetis  . Deus uos uelari iubet, credo, ne quarumdam capita uideantur. Atque [utinam miserrimus ego] in illo die christiane exsultationis [uel inter calcanea uestra caput eleuem   !] uidebo, an cum cerussa et purpurisso et croco et in illo ambitu capitis resurgatis, an taliter expictas angeli in nebula subleuent obuiam Christo. Si nunc bona et Dei sunt, tunc quoque occurrent resurgentibus corporibus et sua loca agnoscent. Sed non potest resurgere, nisi caro et spiritus  solus ac purus; damnata sunt igitur, que in carne et spiritu non resurgunt, quia Dei non sunt. Damnatis hodie abstinete. Hodie uos Deus tales uideat, quales tunc uidebit.



CAPUT uIII.


uidelicet nunc et uir et sexus emulus feminas a suis depello  . An et nobis quedam respectu obediende grauitatis   propter metum debitum Domino detrahuntur siquidem et uiris propter feminas, ut feminis propter uiros, uitio nature ingenita est placendi uoluntas, propriasque prestigias forme et hic sexus sibi agnoscit, barbam acrius cedere, interuellere  , circumradere  , capillum disponere, etiam colorare  canitiem, primam quamque subducere totius corporis lanuginem, pigmento quoque muliebri distinguere  , cetera pulueris cuiusdam asperitudine leuigare, tum speculum omni occasione consulere, anxie inspicere, cum tamen, cognito Deo adempta placendi uoluntate, per luxurie uacationem  omnia illa ut otiosa, ut hostilia pudicitie  recusantur. Nam ubi Deus, ibi pudicitia, ibi grauitas adiutrix et socia eius. Quo ergo pacto pudicitiam  sine instrumento suo, id est, sine grauitate tractabimus? quomodo autem grauitatem administrande pudicitie adhibemus, nisi et in facie et in cultu et in totius hominis contemplatione seueritas circumferatur?



CAPUT IX.

Quamobrem erga uestitum quoque et reliqua compositionis uestre impedimenta  proinde uobis curanda est amputatio et decussio redundantioris nitoris  . Nam quid prodest, faciem quidem frugi et expeditam et simplicitatem condignam diuine discipline exhibere, cetera uero corporis laciniosis   quasi non abutamur. Preterit enim, inquit, habitus  pomparum et deliciarum ineptiis occupare? He pompe quam de proximo curent luxurie negotium et obstrepant pudicitie disciplinis, dignoscere in facili est, quod gratiam decoris cultus societate prostituant; adeo, si desint, irritam et ingratam reddunt, uelut exarmatam  et naufragam. Contra si forma defecit, adminiculum nitoris quasi de suo gratiam supplet. Aetates denique requietas iam et in portum modestie  subductas splendor et dignitas cultus auocant et seueritatem appetitionibus inquietant, compensantibus scilicet habitus irritamentum pro frigore  etatis. Ergo, benedicte, primo quidem ut lenones et prostitutores uestitus et cultus ne in uos admiseritis; tum si quas uel diuitiarum [suarum] uel natalium uel retro dignitatum ratio compellit ita pompaticas progredi,  ut sapientiam  consecute temperare saltem ab huiusmodi curate, ne totis habenis licentiam usurpetis pretextu necessitatis. Quomodo enim humilitatem, quam christiani profitemur, implere poterimus  , non repastinantes diuitiarum uestrarum uel elegantiarum usum, que ad gloriam faciunt? Gloria autem exaltare, non humiliare consueuit. Non enim utemur  nostris? Quis autem prohibet uti? Secundum apostolum tamen, qui nos uti monet mundo isto, huius mundi  . Et qui emunt, inquit, sic agant, quasi non possidentes. Cur ita? quoniam premiserat, dicens: Tempus in collecto est . Si ergo uxores quoque ipsas sic habendas demonstrat, tanquam non habeantur, propter angustias temporum, quid de uanis his instrumentis  earum? Non enim et ita multi faciunt, et se spadonatui  assignant propter regnum Dei , tam fortem et utique permissam uoluptatem sponte ponentes? Quidam  ipsam Dei creaturam sibi interdicunt, abstinentes uino et animalibus esculentis  , quorum fructus nulli periculo aut sollicitudini adiacent; sed humilitatem anime sue in uictus quoque castigatione Deo immolant. Satis igitur et uos use estis diuitiis atque deliciis, satis dotum uestrarum fructum decidistis  ante notitiam salutarium disciplinarum. Nos sumus, in quos decurrerunt fines seculorum. Nos destinati a Deo ante mundum in estimationem temporum  ; tanquam  castigando et castrando, ut ita dixerim, seculo erudimur a Domino. Nos sumus circumcisio omnium et spiritalis et carnalis, nam spiritu et carne secularia circumcidimus  .



CAPUT X.


Nimirum enim Deus demonstrauit succis herbarum et concharum saliuis  incoquere lanas. Exciderat illi, cum uniuersa nasci iuberet, purpureas et coccineas oues mandare: Deus et ipsarum uestium officinas commentus, que leues et exiles solo pretio  graues essent; Deus et auri tanta opera produxit, complectendis et distinguendis lapillis; scrupulosa Deus auribus uulnera intulit  , et tanti habuit uexationem operis sui et cruciatus infantie tunc primum dolentis, ut ex illis ad ferrum nati corporis  cicatricibus grana nescio que penderent, que plane Parthi per omnia queque sua  bullarum uice inserunt, quanquam et aurum ipsum, cuius uos gloria occupat, cuidam genti ad uincula seruire referunt gentilium littere. Adeo non ueritate bona sunt, sed raritate; artibus autem per angelos peccatores  , qui et ipsas materias prodiderunt, inductis, operositas  cum raritate commissa pretiositatem et ex ea libidinem possidende pretiositatis feminarum excitauit. Quod si iidem angeli, qui et materias eiusmodi et illecebras  detexerunt, auri dico et lapidum illustrium et operas eorum tradiderunt, et iam ipsum calliblepharum  uellerumque tincturas inter cetera docuerunt  , damnati a Deo sunt, ut Enoch refert  : quomodo placebimus Deo, gaudentes rebus illorum, qui iram et animaduersionem Dei prouocauerunt?  Nunc Deus ista prospexerit, Deus permiserit; nullam de conchylio uestem Isaias  increpet, nullas lunulas reprobet, nullum botronatum  retundat tamen non ut gentiles, ita nos quoque nobis adulemur, institutorem Deum solummodo existimantes, non etiam  dispectorem institutorum suorum. Quanto enim melius  et cautius egerimus, si presumamus, omnia quidem a Deo prouisa tunc et in seculo posita, uti nunc essent  , in quibus disciplina seruorum eius probaretur, ut per licentiam utendi continentie experientia procederet  . Nonne sapientes patresfamilie  de industria quedam seruis suis offerunt atque permittunt, ut experiantur, an et qualiter permissis utantur, si probe, si modeste  ? Quanto autem laudabilior, qui  abstinuerit in totum, qui timuerit etiam indulgentiam Domini? Sic igitur et Apostolus: Omnia, inquit, licent, sed non omnia edificant  . Quanto facilius illicita timebit, qui licita uerebitur?



CAPUT XI.

Que autem uobis caussa est exstructius prodeundi cum remote sitis ab his, que talium indigent. Nam nec templa circuitis, nec spectacula postulatis, nec festos dies gentilium nostis. Propter istos enim conuentus et mutuum uidere ac uideri omnes pompe in publicum proferuntur, ut aut luxuria negotietur aut gloria insolescat? uobis autem nulla procedendi caussa non tetrica  : aut imbecillus aliquis ex fratribus uisitandus, aut sacrificium offertur  , aut Dei uerbum administratur. Quiduis horum grauitatis  et sanctitatis negotium, et cui opus non sit habitu extraordinario et composito et soluto  . Ac si ne cessitas amicitiarum officiorumque gentilium uos uocat, cur non uestris armis indute proceditis? tanto magis, quanto ad extraneas fidei? ut sit inter ancillas diaboli et dei discrimen, ut exemplo sitis illis, ut  edificentur in uobis, ut, quomodo ait Apostolus, magnificetur Deus in corpore uestro ; magnificatur autem in corpore per pudicitiam, utique et per habitum pudicitie competentem. Sed enim dicitur a quibusdam, ne blasphemetur nomen eius in nobis , si quid de pristino habitu et cultu detrahamus. Non auferamus ergo nobis et uitia pristina  ; simus et moribus iisdem, si et superficie eadem, et tunc uere non blasphemabunt nationes. Grandis blasphemia est, qua dicatur  : ex quo facta est christiana, pauperius incedit. Timebis pauperior uideri, ex quo locupletior facta es, et sordidior, ex quo mundior? Secundum gentilium, an secundum Dei placitum incedere christianos oportet?



CAPUT XII.


Optemus tantummodo ne iuste blasphemationis caussa simus. Quanto autem magis blasphemabile est, si, que sacerdotes pudicitie dicimini, impudicarum ritu procedatis culte et expicte? Aut quid minus habent infelicissime ille publicarum libidinum uictime? quas si que leges a matronis  et matronalibus decoramentis cercebant, iam certe seculi improbitas quotidie insurgens honestissimis quibusque feminis usque ad errorem dignoscendi cequauit; quanquam lenocinia forme nunquam non prostituto corpori coniuncta et debita etiam Scripture suggerunt. Illa ciuitas ualida, que super septem montes et plurimas aquas presidet, cum prostitute appellationem a Domino meruisset  , quali habitu appellationi sue comparata est? Sedet certe in purpura  et coccino et auro et lapide pretioso. Quam maledicta sunt, sine quibus non potuit maledicta et prostituta describi! Thamar illa , quia se expinxerat et ornauerat, idcirco Iude suspicione uisa est questui sedere  ; adeo, quia sub uelamento latebat, habitus qualitate questuariam  mentiente  , et fecit, ut questuariam et uoluit et compellauit et pactus est  . Unde addiscimus aduersus congressus etiam et suspiciones impudicas prouidendum omni modo esse. Quid enim caste mentis integritas in alterius suspicione maculatur? Quid speratur in me, quod aduersor? Quid non mores meos habitus pronuntiat, ne spiritus per aures ab impudentia uulneretur  ? Liceat uideri pudicam, certe impudicam non licet  .



CAPUT XIII.

Aliqua forsitan dicat: Non est mihi necessarium hominibus probari, nec enim testimonium hominum requiro; Deus conspector est cordis . Scimus omnes, cum tamen  , quid idem per Apostolum  dixerit, recordemur: Probum uestrum  coram hominibus appareat . Ad quid, nisi ut malitia ad uos accessum omnino non habeat, et ut malis et exemplo et testimonio sitis? Aut quid est: luceant opera uestra? Aut quid nos Dominus lumen terre uocauit  ? Quid ciuitati supra montem constitute comparauit , si non relucemus inter tenebrosos  et exstamus inter demersos? Si lucernam tuam sub modium abstruseris, in tenebris derelicta a multis incurseris necesse est  . Hec sunt, que nos luminaria mundi faciunt, bona scilicet nostra. Bonum autem, duntaxat uerum et plenum,  non amat tenebras, sed gaudet uideri et ipsa  denotatione sui exsultat  . Pudicitie christiane satis non est esse, uerum et uideri. Tanta enim debet esse plenitudo eius, ut emanet ab animo in habitum et cructet a conscientia in superficiem, ut et foris inspiciat quasi suppellectilem suam, que conueniat fidei continende in perpetuum. Discutiende enim sunt delicie, quarum mollitia et fluxu fidei uirtus effeminari potest. Ceterum nescio  an manus spatalio circumdari solita in duritia catene stupescere sustineat. Nescio an crus de periscelio  in neruum se patiatur arctari  . Timeo ceruicem, ne margaritarum et smaragdorum laqueis occupata locum spathe non det. Quare, benedicte, meditemur duriora, et non sentiemus;  relinquamus letiora, et non desiderabimus; stemus expedite ad omnem uim, nichil habentes quod relinquere timeamus. Retinacula ista sunt spei nostre. Proiiciamus ornamenta terrena, si celestia optamus. Ne dilexeritis aurum, in quo prima  delicta populi Isrelis denotantur . Odisse debetis, quod Iudeos perdidit  , quod derelinquentes Deum adorauerunt. Etiam tunc aurum ignis est  esca  . Ceterum tempora christianorum semper et nunc uel maxime non auro, sed ferro transiguntur. Stole martyriorum preparantur, angelis baiulis  sustinentur  . Prodite uos iam medicamentis  et ornamentis exstructe  prophetarum et apostolorum, sumentes de simplicitate candorem, de pudicitia ruborem, depicte oculos uerecundia et os taciturnitate  , inserentes in aures sermonem Dei, annectentes ceruicibus iugum Christi. Caput  maritis subiicite, et satis ornate eritis. Manus lanis occupate  , pedes domi figite, et plus quam in auro placebunt  . uestite uos serico probitatis, byssino sanctitatis, purpura pudicitie. Taliter pygmentate Deum habebitis amatorem.




uolume back matter






INDEX TOMI PRIMI.

    Conspectus totius noue Editionis.
    Syllabus rerum que in primo tomo continentur.
    NOuAE EDITIONIS PRAEFATIO. Col. 9-10
    Art. I. De auctoritate Tertulliani. 11
    Art. II. De recto usu Tertulliani. 18
    Art. III. De litterariis Tertulliani Annalibus. 32
    Seculo IX. 33
    Seculo X. Ibid.
    Seculo XI. Ibid.
    Seculo XIII, XIu. 34
    Seculo Xu. 35
    Seculo XuI. 36
    Seculo XuII. 45
    Seculo XuIII. 59
    Seculo XIX. 66
    Art. Iu. De noua editione Parisiensi.
    uITA Q. SEPT. FLORENT. TERTULLIANI, auctore Iacobo Pamelio. 41
    DISSERTATIO de uera etate ac doctrina Scriptorum que supersunt Q. S. F. Tertulliani, auctoribus C. Lumper. et Aug. Nesselt. 85
    Art. I. De Tertulliani ingenio, stylo et existimatione. 89
    Art. II. De libris Tertulliani quorum et etas et orthodoxia constant. 96
    Art. III. De libris Tertulliani quorum et etas et montanismus constant. 122
    Art. Iu. De libris Tertulliani quorum uel etas, uel doctrina, uel utraque latet. 144
    Art. u. De libris quorum non nisi montanismus patet. 157
    Art. uI. De libris quorum nec etas, nec doctrina clara est. 168
    PARADOXA TERTULLIANI, cum antidoto Iacobi Pamelii. 180
    PROuERBIALES FORMULAE toto opere hoc Tertullianico contente, breuibus scholiis illustrate, auctoribus B. Rhenano et Andrea Hoyo Brugensi. 209
    OPERUM TERTULLIANI PARS PRIMA, IN QUA CONTINENTUR LIBRI ANTE SUSCEPTUM AB AUCTORE MONTANISMUM SCRIPTI. 257
    SERIES PRIMA. LIBRI APOLOGETICI. Ibid.
    APOLOGETICUS aduersus Gentes pro Christianis. Ibid.
    DISQUISITIO I. Laur. Mosheim de etate Apologetici Tertulliani initioque persecutionis Seueri. 535
    AD NATIONES liber primus. 559
    Liber secundus. 585
    DE TESTIMONIO ANIMAE. 607
    AD MARTYRES. 619
    DE SPECTACULIS. 627
    DE IDOLOLATRIA. 661
    LIBER AD SCAPULAM. Appendix ad libros apologeticos. 697
    DISSERTATIO D. Le Nourry in Apologeticum, libros ad Nationes et ad Scapulam. 705
    Caput I. Analysis Apologetici. Ibid.
    Caput II. De Apologetici etate, titulo, uersione greca et stylo. 735
    Caput III. De Apologetici manuscriptis codicibus, editionibus et uariorum in eum paraphrasibus, scholiis et obseruationibus. 756
     Caput Iu. De duobus Tertulliani ad Nationes libris. 755
    Caput u. De Tertulliani libro ad Scapulam. 774
    Caput uI. Noue in hos libros obseruationes, quibus primum ostenditur christianam religionem fultam esse sacris ueteri Testamenti scriptis. 781
    Caput uII. De Deo, diuinisque eius attributis, ac quot qualesue gentilium philosophorum de illa dissensiones et errores. 804
    Caput uIII. De Christi diuinitate. 822
    Caput IX. De Christo Deo et homine. 854
    Caput X. De Angelis et hominibus. 867
    Caput XI. De mortuorum hominum ad uitam reuocatione, extremo Dei iudicio, eternis impiorum penis ac premiis iustorum, atque animarum ante ultimum iudicium receptaculis. 891
    Caput XII. De Christianis, illorumque moribus ac legibus. 906
    Caput XIII. Quam absurde ethnici iactauerint pares alias philosophorum suorum atque Christianorum uirtutes. 923
    Caput XIu. De Christianorum ieiuniis, penitentie operibus ac uariis ritibus. 933
    Caput Xu. De sacris Christianorum synaxibus. 948
    Caput XuI. De christianis martyribus. 963
    Caput XuII. Quibus argumentis Tertullianus demonstret Christianos iniquissime et contra omnium legum prescripta ab ethnicis uexatos et trucidatos fuisse. 976
    Caput XuIII. Quam absurde ethnici obiectarent se ad uexandos negandosque Christianos quibusdam suis legibus teneri, qui quoslibet sanctiores tam sepe quam impune uiolabant. 986
    Caput XIX. De legibus in Christianos datis et imperatorum in eos odio uel fauore. 1005
    Caput XX. De lese diuine maiestatis criminibus quorum Christiani tam falso quam impudenter ab ethnicis illorum reis accusabantur. 1015
    Caput XXI. De lese maiestatis humane criminibus quorum reos agere Christianos ethnici perperam conabantur. 1040
    Caput XXII. Christianos nec publicos esse hostes nec factiosos, sed gentiles qui illos horum criminum accusabant. 1050
    Caput XXIII. Christianos publicarum cladium non esse caussam. 1066
    Caput XXIu. Quam absurde ethnici conquerebantur Christianos reipublice esse inutiles, atque idcirco exterminandos. 1079
    Caput XXu. Quibus argumentis Tertullianus demonstret falsam esse gentilium religionem ac falsos omnes illorum deos. 1094
    Caput XXuI. Quam luculenter Tertullianus ethnicorum literis, scriptisque ostendet falsos esse omnes illorum deos. 1102
    Caput XXuII. Expenduntur alia Tertulliani argumenta quibus falsos nullosque esse gentilium deos demonstrat. 1113
    Caput XXuIII. Quanta insulsitate Romani uenditauerint se sua in deos pietate meruisse totius orbis imperium. 1121
    Caput XXIX. De deorum imaginibus, statuis et simulacris. 1128
    Caput XXX. De gentilium templis et sacrificiis. 1138

 SERIES SECUNDA.
    LIBRI DOGMATICI ANTE SUSCEPTUM AB AUCTORE MONTANISMUM SCRIPTI. 1143
    LIBER DE ORATIONE. Ibid.
    PROLEGOMENA Muratorii. Ibid.
    Ad lectorem Panciroli prefatio. 1145
     DE BAPTISMO aduersus Quintillam liber. 1197
    DE PeNITENTIA liber. 1223
    DE PATIENTIA liber. 1249
    AD UXOREM liber I. 1273
    Liber II. 1287
    DE CULTU FeMINARUM, liber I. 1303
    Liber II. 1315



