
PATROLOGIAE TOMUS CXLuI.

OTHLO MONACHUS S. EMMERAMMI / ADAMUS CANONICUS BREMENSIS / S. IOANNES GUALBERTUS ABBAS uALLUMBROSANUS / GUNDECHARUS EISCHTETTENSIS EPISCOPUS / LAMBERTUS HERSFELDENSIS / PETRUS MALLEACENSIS MONACHUS / ALEXANDER II / HUGO I TRECENSIS EPICOPUS / DEODUINUS LEODIENSIS EPISCOPUS / S. LIETBERTUS CAMERACENSIS EPISCOPUS / ROGERIUS IC. ITALUS / GUIDO AMBIANENSIS EPISCOPUS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR

PATROLOGIAE TOMUS CXLuI.


OTHLO MONACHUS S. EMMERAMMI,



ADAMUS CANONICUS BREMENSIS,



S. IOANNES GUALBERTUS ABBAS uALLUMBROSANUS,



GUNDECHARUS EISCHTETTENSIS EPISCOPUS,



LAMBERTUS HERSFELDENSIS,



PETRUS MALLEACENSIS MONACHUS,



ALEXANDER II,



HUGO I TRECENSIS EPICOPUS,



DEODUINUS LEODIENSIS EPISCOPUS,



S. LIETBERTUS CAMERACENSIS EPISCOPUS,



ROGERIUS IC. ITALUS,



GUIDO AMBIANENSIS EPISCOPUS.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM XI.

OTHLONI

MONACHI S. EMMERAMMI,

OPERA OMNIA,

AD FIDEM EDITIONUM MELIORIS NOTAE RECOGNITA EXPRESSA ET EMENDATA. ACCEDUNT

ADAMI CANONICI BREMENSIS,



GUNDECHARI EISCHTETTENSIS EPISCOPI



LAMBERTI HERSFELDENSIS,



PETRI MALLEACENSIS.



ANNALES ET CHRONICA.

INTERMISCENTUR

ALEXANDRI II PAPAE,



S. IOANNIS GUALBERTI ABBATIS uALLUMBROSANI,



S. LIETBERTI CAMERACENSIS,



HUGONIS I TRECENSIS,



DEODUINI LEODIENSIS,



GUIDONIS AMBIANENSIS,



OPUSCULA, DIPLOMATA, EPISTOLAE.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 7 FRANCIS GALLICIS.

EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXLuI CONTINENTUR.


OTHLONUS MONACHUS S. EMMERAMMI.
Libellus de suis tentationibus, uaria fortuna et scriptis. 	col. 23
Dialogus de tribus questionibus. 	61
Epistola de permissionis bonorum et malorum causis. 	137
Liber de cursu spirituali. 	139
Narratio Othloni de miraculo quod nuper accidit quidam laico. 	242
Liber de admonitione clericorum et laicorum. 	243
De doctrina spirituali liber metricus. 	263
Liber prouerbiorum. 	299
Sermo in natali apostolorum. 	337
Liber uisionum. 	341
Fragmentum relationis de translatione S. Dionysii e Francia in Germaniam ad monasterium S. Emmerammi. 	387
uita S. Wolfkangi. 	389
uita S. Bonifacii. 	427
Precatio Theodisca 	427



ADAMUS CANONICUS BREMENSIS.
Gesta Hammaburgensis Ecclesie pontificum. 	451
Descriptio insularum Aquilonis. 	619



S. IOANNES GUALBERTUS.
Preces. 	969
Epistole ad fratres. 	979



GUNDECHARUS EISCHTETTENSIS EPISCOPUS.
Liber pontificalis Eischtettensis. 	985



LAMBERTUS HERSFELDENSIS.
Anna es. 	1053



PETRUS MALLEACENSIS MONACHUS.
De cenobio Malleacensis insule. 	1249



ALEXANDER II PAPA.
Epistole et decreta. 	1279



HUGO I TRECENSIS EPISCOPUS.
Epistola Hugonis ad Bartholomeum archiepiscopum Turon. 	1435



DEODUINUS LEODIENSIS EPISCOPUS.
Epistole et priuilegia. 	1439



S. LIETBERTUS CAMERACENSIS EPISCOPUS.
Charta de constituendis canonicis regularibus in ecclesia S. Autberti. 	1484



ROGERIUS IURISCONSUSTUS ITALUS.
De diuersis prescriptionibus. 	1485
Dialogus de prescriptionibus. 	1495



GUIDO AMBIANENSIS EPISCOPUS.
Epistole et charte. 	1587
uersus de Angelranno abbate Centulensi. 	1509





Main uolume text





ANNO DOMINI MLXXIII.
OTHLONUS PRESBYTER ET MONACHUS CeNOBII S. EMMERAMMI RATISBONENSIS.





DE uITA ET SCRIPTIS OTHLONI DISQUISITIO.


 Res Othloni uel Othlohi apud plerosque recentiores, Browerum putamus, Oudinum, Pinium, Mabillonium aliosque, quotquot eius mentionem iniecerunt, obscurissime sunt, licet eas ipse Othlonus amplissime candidissimeque perscriptas ad posteros transmiserit. Paucis omnia complectimur: ille ipse Anonymus Ratisponensis, cuius libellum de suis tentationibus, uaria fortuna et scriptis Ioannes Mabillonius ex codice Emmerammensi in tomo Analectorum a pag. 404 in lucem extulit, hic noster Othlonus, monachus et Decanus imperialis monasterii S. Emmerammi fuit. Idem coniecit quidem acutissimus Mabillonius in Admonitione preuia ad dictum Anonymum, nichil tamen certi pronuntiare ausus est, non uisis omnibus, que a se edita fuisse commemorat  Anonymus, opusculis, presertim Dialogo de tribus questionibus, in quo personam et suam et Henrici monachi Augiensis patefecisse se scribit. Sed omne, si quod esse potuit, dubium sustulere duo insignes manu exarati codices, ambo quingentorum annorum, quorum unum in bibliotheca Lambacensi in-4o, alterum in Sanct-Crucensi in-folio reperimus, in quibus ille Dialogus, expressis interlocutorum nominibus, Henrici uidelicet et Othloni, conseruatus est. Ut adeo nichil certius esse possit quam Anonymum illum Ratisponensem De tentationibus, uaria fortuna et scriptis suis a Mabillonio euulgatum, unum eumdemque esse atque Othlonum monachum Emmerammensem. Itaque qui eius uite historiam nosse cupit, citatum tomum 4 Analectorum  Mabillonii euoluat. Ne tamen quibus Analecta ad manum non sunt, nichil de Othloni uita dedisse uideamur, en eius ueluti epitomen. Editus in lucem fuit Othlonus circa annum 1013, in diecesi Frisingensi, ut ex uariis scriptorum eius locis intelligitur. Ingenium docile ac facile nactus a prima pueritia singularis diligentie specimina dedit, artem litteras eleganter pingendi sine magistri ope ac institutione discere aggressus. Rem ipse Othlonus in libro De tentationibus et scriptis suis in hunc modum enarrat: »Cum paruus scholari discipline traditus fuissem, litterasque celeriter didicissem, cepi etiam longe  ante solitum tempus discendi, sine iussu magistri, artem discere scribendi. Furtiuo enim et insolito modo, nec non sine docente nisus sum eamdem artem scribendi apprehendere. Qua de re contigit ut pennam ad scribendum inrecto usu retinere consuescerem, nec postea ab ullo docente super hoc corrigi ualerem. Nimius namque usus prohibuit me emendare. Quod cum uiderent plures, dixerunt omnes nunquam me bene scripturum. Sed aliter euenit ex gratia Dei, sicut plurimis notum est. Nam cum in pueritia ipsoque tempore quo tabula mihi data est cum aliis pueris, ad discendam scripturam uiderer aliquid scribere nosse, miraculum non paruum prebui uidentibus. Deinde uero non post longum tempus tam bene  scribere cepi, tantumque affectum ad hoc habui, ut et in loco illo, quo talia didici, id est in cenobio Tegernsee dicto, multos libros scripsissem, et in Franciam  translatus adhuc puer, ibique in tantum multa scribendo laborassem, ut inde rediens pene uisu priuatus fuissem.---Que ideo,« subiungit Othlonus, »proferre decreui, ut aliquos incitarem ad similem affectum laborandi, gratiamque Dei, que tanta mihi beneficia prebuit, aliis narrans, eos ad magnificandam eamdem gratiam Dei mecum traham.« Et profecto tot uolumina iuuenis diligentissimus conscripsit, ut, nisi ipse sub finem citati libri singula recenseret, nemo facile ut credat animum posset inducere. Quedam ipsi in bibliotheca  Tegernseensi et Emmerammensi spectauimus in manus et litterarum elegantiam et accuratissimam conformationem defixi. Ceterum Othlonus e Francia reuersus paulo post liberalium artium disciplinis se imbuendum magistris prebuit, adeo annuentibus Musis ut contentionis laude omnes sodales facile anteiret. Peticis precipue, ut ipse testatur, delectabatur, ardebatque tanto proficiendi estu, ut Deum constanter rogaret ut sibi »locum prestaret, in quo copiam haberet librorum.« Inde e scholis egressus clericali militie ascriptus est, patre filium opulento cuidam sacerdotio  deuouente. Sed Othlonus »libentius inter studiosos quosque et doctiores clericos quam inter uillanos uersari sepe desiderabat.« Que desideria et consilia ut quantocius expleret ac exsequeretur stimulos ei addidit permolesta quedam cum Werinhario archipresbyterio, »in episcopatu Frisingensi prestantissimo,« controuersia, quam ipse in libro uisionum, uisione 3, late ac aperte denarrat. A qua ut se expediret, »relictis, ait, ad tempus meis omnibus, perrexi ad Ratisponam ciuitatem, ibique Burchardum uenerandum abbatem cenobii S. Emmerammi pro mei susceptione rogans, cito impetraui rogata, pro eo scilicet quod cenobii eiusdem monachi profectuosum sibi fore arbitrabantur meum scire in scribendo  uel in docendo canonicos quoslibet.« Prefuit Burchardus, ex monasterio Augie Diuitis ad abbatiam Emmerammensem assumptus, ab anno 1030 usque ad 1037 sub quo omnium loci censuum et redituum descriptio facta est anno 1031, Arnoldo seu Arnolpho, ex comite monacho et preposito singula disquirente, quam integram habes huiusce Thesauri tom. I, part. III, col. 67. Sub eodem Burchardo studia pietatis et litterarum egregie in monasterio Emmerammensi floruisse mox memoratus Arnoldus grauissimus testis est, qui eum »tali loco destinatum esse ait, in quo hactenus ipso, donante et sanctissima uirgine Maria adiuuante, abundant Patres et fratres siue apud Deum, siue apud seculum ualde nobiles.« Ipse Othlonus in lib. De tentationibus suis  testatur, »in eo loco, quo  monachus factus est, cum plurimos diuerse qualitatis homines inuenisset, quosdam libros quidem gentiles, quosdam uero sacram Scripturam legentes, se cepisse illos solummodo imitari, quos uidebat diuine insistere lectioni.« Quibus sacris studiis dum se totum Othlonus immergit, incredibile est in quantas, machinante malo demone, tentationes et animi cruciatus inciderit. Exstat de iis singularis liber, ut supra iam diximus, a Mabillonio editus. Eamdem calamitatum suarum historiam totidem fere uerbis pertexit in libro De cursu spirituali, a cap. 21, usque ad 26, et in libro metrico De doctrina spirituali, a cap. 14 ad 19. Othlonum scholis Emmerammensibus prefectum fuisse discimus ex lib. De tentationibus  suis, pag. 449, ubi postquam narrasset, se »mox a suscepto monastico habitu, quorumdam prece pulsatum, tanto iterum scribendi studio fuisse occupatum, ut raro nisi in festiuis diebus aut in aliis horis incompetentibus ab hoc opere cessaret,« subiungit, »interea successisse et alium laborem. Nam pro eo, ait, quod sepius legere, aut scribere, aut dictare uidebar, scholasticorum cura mihi commissa est; ex quibus nimirum omnibus ita per gratiam Dei constringebar, ut sepe corpus quieti necessarie non permitterer tradere. Cumque dictandi studium inesset, ad hoc sepissime non habui tempus, nisi in festiuis diebus, aut noctibus, constrictus uidelicet et puerorum cura ad docendum, et  illorum petitione, quibus scribere cepi, ad scribendum.« Hec ipse Othlonus, qui quid sibi, dum quemdam discipulorum acrius castigasset, euenerit, in libro uisionum, uisione tertia, describit, quod iis puerorum magistris terrori esse possit, qui nullum in puniendis eorumdem erratis modum seruare consueuerunt. Circa annum 1055 decaniam Emmerammensis monasterii administrauit in qua »abbate Reginhardo non iuxta regule sancte instituta, sed secundum episcopi preceptum, uel iuniorum quorumdam affectum plurima illuc disponente, Othlonus iugiter, quantum potuit, preceptis huiusmodi consentire noluit. Qua de re inter ipsum et abbatem discordia magna exorta est, cum neque ille sua, nec ego  mea uota mutare uellem. Interea uero sepe per memetipsum, sepe per alios illum rogans, ut quia mores mei sibi omnino displicerent, me a decania commissa absolueret, nec hoc per tempora multa obtinere ualui. Unde factum est ut quia nulla apud eum impetrare potui, zelo plus iusto ductus aspera incautaque dicta quedam ita contra eum proferrem, ut me quoque meledictione connecterem.« Quem impetum animi qua ratione luerit lege citatam uisionem quartam, que grauitate sua omnes uiros religiosos permoueat, ut uitia suorum prefectorum ferocius et impotentius ne ferant. Porro ex penis sibi diuinitus inflictis emergens anno 1062 Fuldam secessit. »Cum enim,« inqui in lib. De tent., pag. 441, »monasterium nostrum,  in urbe Ratisbona constitutum, uaria episcoporum persecutione destrui uiderem, ibique per triginta annos meliora sperans subsisterem, occulto Dei iudicio longe aliter quam sperarem euenit. Qualiter autem destructio tanta euenerit, quia nec breuiter proferri ualet, nec ineptias tantas hic exponere libet, aliis proferenda relinquo, hoc solummodo enarrans quia cum exteriora monasterii nostri commoda penitus destrui sensissem, et contra hec nil preualuissem; quin imo a fratribus quibusdam iuuenibus, quibus displicebam, apud episcopum accusatus, uarias mihi minas ab illo illiusque familiaribus agi sepius audissem, tunc petita ab abbate licentia, ad monasterium Fuldense quasi  cito reuersurus perrexi. uerumtamen non dubito quin tantam destructionem nemo in nos agere posset, nisi iusto Dei iudicio peccatisque nostris exigentibus permissus; quod scilicet exinde palam datur intelligi quia in ipso discessionis mee anno, qui erat ab incarnatione Domini 1062 miserando semperque lugendo igne combustum est cenobium nostrum.« Iam uero quo anno Ratisponam reuersus sit, nullibi sat clare explicat Othlonus. Si ratio habeatur opusculorum et uariorum eius diuerticulorum que in eodem De tentationibus suis libro tam in accessu quam recessu Fuldensi fecisse se scribit, ante annum 1068, is reditus uix contigerit. Pereque incertum est ad quem Christi annum uitam produxerit; uero tamen simillimum est eum intra annum 1083 uita  defunctum fuisse. Eius nullam in monasterio Emmerammensi memoriam superesse nouimus, preter solos ab eo relictos libros, quorum tamen maior pars nomine auctoris destituta est, nec id adeo facile sciri potuisset, nisi Anonymus Mabillonianus quis sit, iam ante ex detecto a nobis Othloni dialogo De tribus questionibus constitisset. Deprehendimus autem postea nomen Othloni etiam in eiusdem libro metrico De doctrina spirituali diserte sic exprimi in fine prologi:

Lector ad extremum precor hoc quam maxime solum,
Quatenus Othloni quandoque uelis memorari,
Qui licet indoctus hec sum componere nisus.

Qui uersus si uel a Mabillonio uel ab Anselmo Grabnero, qui Anonymum De tentationibus suis cum illo communicauit, animaduersi fuissent, nullum cuiquam  dubium reliquissent illum Anonymum esse Othlonum. Nam et easdem tentationes Othlo in libro metrico De doctrina spirituali canit, quas in libro De tentationibus suis soluta oratione Anonymus Ratisponensis exponit; et utrumque opus uno eodemque codice membraneo in-8o, quem autographum esse dubitari non potest, continetur. Sed iam Opera Othloni recenseamus, non eo quidem ordine quo Othlonus in libro De tentationibus suis ea retulit, sed quo hic a nobis publicata sunt, strenue nos adiuuantibus uen. P Leopoldo Wydemanno, R. P. Casparo Altlehner, qui maxima sedulitate Othloniana pleraque prelo parauit, et R. P. Reinero Reither, contubernaii nostro, cui etiam breui longe maximum Gerhohi prepositi Reicherspergensis opus De Antichristo  et schismate, e membranis eiusdem manu exscriptum, debebunt eruditi.

1. Dialogum Othloni de tribus questionibus ex codicibus Sanct-Crucensi ordinis Cisterciensis et Lambacensi ordinis S. Benedicti nos edere ex supra dictis facile omnes cognoscunt. Illum nobis reuerendissimus et perillustris dominus Gerardus, presul optimus, quem propterea uindobone conuenimus, ex bibliotheca sua, prestantibus mss. codicibus adhuc referta; hunc uero reuerendissimus et perillustris dominus abbas Maximilianus utendum benignissime prebuit. Operis sui sane prestantis et sacra eruditione pleni occasionem et rationem ipse Othlonus in libro De tentationibus suis, apud Mabillonium pag. 443, his uerbis exponit: »Tertium  uero libellum, quem ante annos Xu, ut reor, scripsi, cum in extremo ordine posuerim, primo dicendum; deinde qua causa scriptus fuerit, subnectendum. Quia enim multorum accuratis epulis cenantium mos est ut in prima et secunda uice uiliora queque fercula  in extrema uero lautiora, et aliqua arte precipua cocta sibi apponere iubeant, cupientes in hoc non tam sue gule quam aliorum qui forte inuitati sunt ad conuiuium, delectationi et honori deseruire; ego econtra simile aliquid inoliter uolui in extremo aliqua lautioris sententie uerbula ante faciem legentium, quasi ad mensam conuescentium ponere, que quilibet  lector auidus, licet indigno stylo edita, generose tamen materie dignitatem retinentia, pro dapibus lautis potuisset gustare. Nam que sententia lautior et suauior ualet esse quam de gratia Dei, et cur credenda dicendaque sit gratia; iudicia quoque quam uera iustaque et necessaria sint: sed et quantam bene agendi facultatem a nobis concessam habeamus, nisibus totis inquirere atque pluribus testimoniis approbare? Hec quippe tria per trium questionum solutiones in illo libro, quem in tertio locaui ordine, stylo quo potui per dialogum protuli, numero scilicet et ordine tali desiderans sanctam Trinitatem uenerari. Sed et in hoc eamdem Trinitatem uenerari studebam, quia in tertia questione, quam uelut fercula  quedam precipua ritu sagaci contexta et allata in extremo ad lectionis cenam considentibus apposui, de ipsa sancta Trinitate et Unitate, iuxta intelligentie mee uires, breui et aperta probataque, ut spero, uariis exemplis et argumentis ratione disserui. Spero etiam me in eodem libello omnibus tam in seculari quam in spirituali uita positis aliqua edificationis uerba protulisse, per que quilibet esurientes et sitientes iustitiam refici possunt. Hec quidem de libri extremi ordine sint dicta, cui titulum imposui De tribus questionibus, id est: de diuine pietatis agnitione iudiciorumque diuinorum diuersitate, nec non de uaria bene agendi facultate. Deinde uero subiungimus qua causa fuerit scriptus. Quidam namque monachus  de Augiensi cenobio, nobilissima Alemannorum stirpe ortus, nomine Heinricus, cum ab Ierusalem reuerteretur, apud nos aliquandiu hospitatus est. Hic ergo quia in sacra Scriptura satis studiosus fuit, me frequenter quasi doctorem adiit, suppliciter rogans pro quibusdam sacre Scripture sententiis, ut eas sibi exponerem. Ego autem, humilitatem atque importunitatem petitionis eius attendens, prout potui ad queque rogata respondi. Cumque hec collatio sepius inter nos habita sibi placeret, postremo illud deposcere cepit ut eamdem collationem litteris exciperem. Quod licet diu tam pro desidia quam pro ignorantia differrem, aggressus sum tandem, scribens quidem per dialogum, sed sine titulo auctoris et  absque personarum notarum litteris, ne facile pateret cuius opus esset. Inter hec uero ille ad monasterium suum uocatus proficiscitur, et post non multum tempus ad nos iterum reuertitur. Tunc uidens que scribere cepi, qualiterque ea adumbraui, unice petiit ut et causam scribendi illustrarem Prologo, et utriusque persone, mei uidelicet ac sui, memoriam patefacerem in dialogo, quod mox, ut poteram, scribens implere studebam. Hec igitur causa Dialogum me scribere fecit; quam idcirco reseraui, ne uidear frustra scriptis alia addere scripta, utque cognita caritate qua impellebar ad scribendum, quilibet, in quorum manus iste liber uenerit, eadem caritate  incitentur ad legendum.« Hucusque de Dialogo trium questionum ipse Othlonus, quibus quidquam superaddere superuacaneum fuerit.

2. Epistola de permissionis bonorum et malorum causis.---Othlonum epistolas quasdam et sermones scripsisse constat ex iis que in libro De tentationibus et scriptis suis prodidit. »Inter hec, inquit, et sermones quosdam nec non epistolas pro communi utilitate scripsi; quas si quis forte legere uoluerit, apud nos inuenire poterit.« Ex his non nisi hanc unicam, ipsius Othloni manu exaratam in codice membraneo in-4o reperimus, in qua doctrinam in precedenti Dialogo traditam ueluti compendio iam senex repetit et inculcat.

3. Liber de cursu spirituali.---Librum hunc Othlonus  collegit postquam Fulda reuersus pluscula alia opuscula edidisset. De eo ita ipse loquitur in libro De tentationibus et scriptis suis: »Post hec autem, cum uiderem simul et audirem undique Christiane religionis destructionem, rectorum et principum negligentiam in subditos, tam in spirituali quam seculari uita positos, doleremque iugiter pro talibus, cogitare cepi ut quia nullus dignaretur me audire communi sermone loquentem, pro miseraque tanta condolentem, uel scribendo aliqua sacre Scripture uerba proferrem unde aliquos edificare possem. Hac igitur causa scripsi librum mei quoque operis nouissimum, cui titulum imposui De cursu spirituali. In quo uidelicet libro quantum per sacre Scripture, maximeque per Psalterii  et Euangelii, campum currere potui, scribendo protuli.« Que fere eadem repetit in prologo presentis libri, eruti ex autographo codice in-4o, quem adhuc bibliotheca Emmerammensis possidet. Aliud eiusdem operis exemplum in codice Tegernseensi in-8o uidimus, ab ipso etiam Othlono exaratum, et grati animi causa Tegernseensibus cum Prouerbiorum libro, etc., donatum.

4. Narratio de quodam miraculo, etc.---Narratio hec in eodem codice unde librum De cursu spirituali accepimus, exstat, et quidem una eademque manu, id est Othloni, perscripta. Hec etsi breuis sit, quedam tamen continet que ueteris discipline consuetudines egregie illustret. Primo enim luculentum hic habes exemplum, homines de crimine  suspectos iudicio aque probandi. Alterum est, hominem licet eius criminis, cuius causa iudicio aque commissus fuerat, purum ac innocentem, tamen succubuisse, ob aliud scilicet crimen, quod necdum penitentia eluisset; atque adeo iudicium illud aque feruentis uel frigide ad conuincendum de certo quopiam et controuerso crimine reum, nequaquam fuisse eiusmodi, ut innocens damnari non posset, nisi is non solum ab eo delicto de quo suspicio erat, sed et ab omnibus prorsus etiam alius generis peccatis immunis esset. Postremo ex hac historia discere licet undecimo seculo laicis barbam radere, clericis uero eamdem nutrire nefas fuisse, cuius rei exempla forte alibi plura occurrunt. Narrationi huic  ex eodem codice adiunximus fragmentum Relationis de translatione corporis S. Dionysii e Francia in Germaniam ad monasterium S. Emmerammi, de quo argumento plura dicemus, ab eruditis uiris haud spernenda, post integram Othlonianorum opusculorum recensionem.

5. Liber de admonitione clericorum et laicorum.---Hic est ille libellus Othloni, quem appellauit Manualem pro ammonitione clericorum et laicorum, ab eo adhuc Fulde posito scriptus et editus, ut ipse testatur in libro De tentationibus et scriptis suis. In eo saluberrima sanctioris uite documenta e diuinis Scripturis depromit Othlonus, modumque tradit in omni uite conditionisque genere probi ac perfecti Christiani officia excolendi. Prodit ex autographo  Emmerammensi codice in-4o.

6. Liber metricus de doctrina spirituali.---De huius opusculi scribendi occasione nemo accuratius disseruerit quam ipse Othlonus, cuius in libro De tentationibus et scriptis suis hec memoria et consideratione dignissima uerba sunt: »Primum libellum, metrice prolatum, cui imposui titulum De spirituali doctrina, scribere huiusmodi erat causa. Cum enim quondam, ex infirmitate maxima conualescens, ad monastice professions uitam uenissem, tunc in breui, plus quam credibile sit, factus sum sospes. Ex qua sospitate ueritus ne aliquod damnum spirituale mihi oriretur, prece Dominum intima rogaui ne me in tanta sospitate positum otio inutili torpescere, sed aliqua tentatione,  quam mihi congruere sciret, pulsari permitteret. Post hanc orationem non multum temporis fluxit; et ecce uarie tentationum molestie accedentes in tantum me circumdederunt, ut et incaute me orasse et magis ad interitum quam ad prouentum exauditum esse aliquando uererer. Sed sepius retractans illud apostolicum: Fidelis Deus, qui non patietur uos tentari supra id quod potestis, sed faciet cum tentatione prouentum, ut possitis sustinere, laboraui, non quantum debui, sed quantum fragilitate mea permittente, ipsoque Domino adiuuante, potui, ne in conspectu aduersariorum meorum corruerem. Ideoque in tanta molestia tentationis, que eo magis imminebat, quo maior sospitas corporalis inerat, omnimodo tractare cepi  quali studio qualique labore corpus spiritui subiicerem. Nam ea que communiter cum ceteris fratribus in cenobio agere docebar, sed et illa que speciali deuotione scribendo aut legendo, seu etiam ieiunando sponte subii, non satis affligere corpus uidebantur. Cumque diu tractarem quo potissimum studio memet in tantis periculis constitutum aptissime iugiterque constringerem, occurrit animo ut in dictamine me occuparem aliquo; quod et sepe expertus sum mentem lasciuam cuiuslibet scholastice instructi in nullo posse magis constringi quam studio dictandi. Huiusmodi igitur occasione accepta, libellum primum scribere cepi metrico scilicet stylo quo maxime  in seculari uita positus me exercebam, ponens in eo uarias spiritualis doctrine sententias, quibus me solummodo contra tentationes imminentes instruens roboraui, aut prauitatis mee quantitatem, quam cum ceteris clericis communiter in mundo exercebam, pertinaciamque, quam specialiter pre multis ibidem retinebam, magis attenderem, atque litteris expositam maiori penitentia diluendam agnoscerem. Inserui in eodem etiam libello sermonem quemdam lamentabili stylo editum, prius quidem disputans de diuersa clericorum negligentia nec non auaritia; deinde narrans de miserabili improbitatis mee uindicta, tam spiritualiter quam corporaliter patrata. Ignorabam enim tunc si quo loco proferenda forent huiusmodi  dicta, que licet in modo sint posita, post cetera tamen, cum me aliquid perspicaciori intuitu agnoscere cepissem, a me constant edita, quia metricis prolatus est uerbis, que puris et intrantibus ad discendas litteras a multis primitus exhiberi solent. Inprimis quoque ponere decreui ut ex hoc quilibet ad ueritatis uiam conuersus sumat quasi prandium conuersionis sue congruum, sicque leuiori cibo refectus ad lautiores dapes sacre doctrine capiendas aptior accedat.« Hunc libellum ex codice autographo in-8o, in bibliotheca Emmerammensi seruato, edidimus, adiectis uarii argumenti sacris odis, epigrammatis et pematis, que omnia manu Othloni exarata in laudato codice sparsim habebantur.

 7. Libri Prouerbiorum non nisi paucissimis in libro De tentationibus et scriptis suis Othlonus meminit. »Item libellum Prouerbiorum, inquiens, in eodem monasterio Fuldensi positus, scribere cepi.« Et sub finem ait, preter alia »multis dedisse se aut misisse aliquando sermones aut prouerbia, seu aliqua edificationis scripta.« Prouerbia hec sine dubio, diuersis temporibus edita, post ipse in hoc, quod hic uides, corpus collegit redegitque, ex quo adolescentuli »possent apte instrui post lectionem Psalterii. Sunt enim,« ut affirmat Auctor in prologo, »multo breuioris et planioris sententie quam illa fabulosa Auiani dicta, sed et utiliora quam quedam Catonis uerba; que utraque omnes pene magistri legere solent ad prima puerorum documenta, non attendentes  quia tam paruulis quam senioribus Christi fidelibus sacra potius quam gentilia rudimenta primitus sint exhibenda, ut in his aliquatenus instructi, postea seculares litteras arti Grammatice congruas securius discant,« etc. Opus hoc extulimus ex autographo Emmerammensi in-4o. Exstat et aliud autographum in bibliotheca Tegernseensi, sed principio mutilum. Porro in eadem Tegernseensi bibliotheca reperitur etiam alius codex membraneus in-8o, sub finem seculi XII exaratus, continens cuiusdam Henrici prouerbia centum, hoc init: Pax sit Henrico Dei amico, etc.; qui Henricus non uidetur diuersus ab illo Henrico Septimellensi, de quo erudite agit Polycarpus Leyserus in Historia Petarum  medii eui, recentissime edita, ad annum Christi 1092, a pag. 450. Ubi tamen monendus est uir antiquitatum studiosus eiusdem Henrici Elegiam de diuersitate fortune et philosophie consolatione, iam circa annum 1530, atque adeo maximo ante Daumium tempore, integram typis excusam fuisse, cuiusmodi exemplar in-4o hisce oculis in bibliotheca Tegernseensi uidimus. Addimus preterea in opere Leyseri magnam uim medii eui petarum desiderari, quam nobis nostra collectanea suggerunt. Imo si nobis otium esset, facillimum foret Leyserianam Historiam duplo uel amplius auctiorem reddere. Laudandus tamen uir egregius quod uastissimum argumentum adeo luculento specimine illustrare saltem aggressus sit. Sed hec incidenter dicta sunto: ad Othloni  opera reuertamur.

8. Sermo in Natali apostolorum.---Othlonum sermones scripsisse satis ex dictis precedente numero constare potest. Ex his tamen non nisi hunc unicum in autographo codice in-4o posteris bibliotheca Emmerammensis seruauit. Forte in aliis Bauarie bibliothecis plures supersunt, quos ob Othloniane manus elegantiam et rotunditatem ab aliis discernere nobis non admodum difficile foret.

9. Liber uisionum.---Hunc insignem librum, ex quo multa egregia, historiam seculi XI spectantia, nec ullibi alias obuia intelligimus, Othlonus post librum De spirituali doctrina et dialogum De tribus questionibus, Fulde agens composuit. Qua de re ita ipse in libro De tentationibus et scriptis suis disserit:  »Librum uero uisionum, licet post duos scripserim, in ordine tamen secundum ideo posui, ut illa doctrina, que in priori libello  uariis prolata est sententiis, in hoc quoque uariis corroboraretur exemplis; eaque tenacius premissa amico inhereant uerba, que maiori testimonio tam pietatis quam seueritatis diuine in subsequentibus commendantur, in morem uidelicet lautioris cibi, qui primo aqua pura coctus, deinde aliqua aceti uel etiam piperis adiectione accuratius preparatur. Sola enim lenitatis uerba in docendo prolata, quasi quidam cibi in sola aqua excocti possunt intelligi. Sed cum dehinc aliqua seueritatis exempla admiscentur, uelut amaro aceti seu piperis additamento condita fercula, ut suauiora efficiantur,  non incongrue intelliguntur. Apparet igitur quia sicut cibus tam amaris quam suauibus condimentis coctus auidius sumitur, ita et doctrina blandimentis quidem inchoata, sed deinde alicuius seueritatis commista exemplis studiosius auditur. Unde et Apostolus doctorem quemlibet instruens ait: Argue, obsecra, increpa, id est, blandimenta terroribus admisce.---In Fuldensi igitur monasterio positus, et optate tranquillitatis atque caritatis dono ibidem potitus, frequenter tractaui qualiter pro eiusdem tranquillitatis gratia Deo, a quo mihi data est, grates referrem. Magnum quippe mihi tunc uidebatur in eodem monasterio pacifico incessu posse deambulare. Quapropter animum ad  deferendas Deo gratias omnimodo conuertens, et si qua dictandi materia apte occurrerit, diutius exquirens, reperi tandem quamdam dictandi occasionem, uisiones uidelicet, quas et ego quondam uidi, et ab aliis per loca diuersa profectus audiui. Has namque ad multorum notitiam deferre ideo utile esse arbitrabar, quia credo ad omnes homines pertinere, quoties quilibet uisitatur a Deo aut per castigationem, aut per consolationem, sicut et ipse in Euangelio dicit: Quod uni dico, omnibus dico. Incitabar etiam ex hoc ad scribendum, quia cum olim libellos duos ediderim, tertium pro sancte Trinitatis honore, si ipsa Trinitas dignaretur inspirare, sepius optaui addere. Tali itaque causa incitatus librum uisionum, de quo iam locutus  sum, scribere studui.« Hucusque Othlonus de isthoc suo opere, quo ex coeuo et forte etiam autographo codice Emmerammensi in-4o. R. P. Ludouicus Moidings, solertissimus et in his studiis, quoad ei per sacre obedientie munia, que cum laude obit, licet, studiosissimus sodalis noster exscripsit. Dolendum sane, codicem a principio, nescimus qua causa, mutilatum uno folio destitui. Si libri mss. monasterii Pruelensis prope Ratisponam, qui anno 1347 ibidem exstiterunt, adhuc habentur, ex eorum quopiam nostra editio aliquando resarciri poterit. Inter illos enim librum uisionum Othloni recensitos fuisse, discimus ex eorumdem Catalogo, predicto anno satis accurate confecto. Ea uero recensio sic habet: »Sententie diuine de Trinitate et substantia  Trinitatis et alia huiusmodi. Item sententie diuine quarum et sic sciendum est , quod Deus hominem formatum, et in eodem quedam de Rhetorica. Cronica Bonitonis, et in eodem liber sancti Ambrosii De uita episcoporum. Constitutio Gelasii, qualis debeat esse pastor Ecclesie. Exceptum de uita solitariorum. Sermo cuiusdam in laude sancte Marie. Liber Holdeberti [sic cod.; leg. Hildeberti] de Maria Aegyptiaca, et alia quedam. Liber Bede De natura rerum. Idem de diuersis fructibus. Patherius. Duo Abecedarii. Libellus de Petro puero. Liber uisionum,« etc.

10. uitam sancti Nicolai, nec non sancti Wolfgangi emendans, sicut in utriusque uite prologo intimatur, scripsi antequam proficiscerer ad monasterium Fuldense,  inquit ipse Othlonus lib. De tentat. et scriptis suis. Harum altera edita est apud Mabillonium Secul. Benedictini u, a pag. 812, sine Othloni tamen prefatione, quam hic cum analectis quibusdam, quorum auctor nos latet, ex codice Mellicensi exhibemus. Preterea in gratiam eruditissimorum Patrum Bollandianorum notamus diuersas egregias et accuratas collectiones Miraculorum S. Wolfgangi tum mss. tum typis editas in monasterio Lunelacensi seu Monseensi haberi, ex quibus ea prestat que Patauie uernacula lingua apud Georgium Holer anno 1655 in-8o sat spisso uolumine prodiit auctore reuerendissimo domino Simone, eiusdem monasterii abbate. Sed optabunt uicissim doctissimi Patres, ut ab erudito  quodam cenobita Lunelacensi ea aliaque omnia S. Wolfgangi miracula idiomate Latino conscribantur, hoc, non alio, modo in amplissimum opus de Actis Sanctorum inserenda.

11. Passim in bibliothecis Germanie occurrit uita S. Nicolai ep. Myrrhensis auctore Ioanne diacono, qui se in prologo seruum S. Ianuarii uocat. Ac hec uita duplicis generis est. Una enim singulis capitibus metrica lemmata prefixa habet, quorum primum huiusmodi est:

Hic liber ingenui uitam narrat Nicolai,
Grecia quem nouit, Domini nec gratia spreuit.

Altera his lemmatibus caret, eodemque modo quo prior, nempe his uerbis incipit: Gloriosa quidem acta sanctorum, quibus ab ortu natiuitatis, etc. Quam  harum Othlonus emendauerit incertum nobis est. Coniicere tamen uel ex uersibus licet priorem esse in qua exornanda suum Othlonus studium collocauerit. Forte etiam non nisi arbitrio scribarum genuinus Othloni prologus, in quo suam emendationem intimari ait, pretermissus in scriptis libris fuit. Sed hec coniectura tantum est. Ceterum etiam a Reinoldo episcopo Eystetensi quamdam Historiam de S. Nicolao editam fuisse, iam in Itinere nostro Bauarico monuimus, quod uide.

12. Scripsit etiam Othlonus uitam S. Altonis, una cum quibusdam carminibus ad eumdem sanctum pertinentibus, quod ipsius testimonium est in lib. De tentat. et script. suis. Porro autem ubi hec uita delitescat nos nondum comperimus. Forte uita Altonis,  a Bollandianis ad diem 9 Februarii et a Mabillonio Sec. Bened. III, p. II, a pag. 217, edita et illustrata, ab opere Othloni distincta non est, presertim cum fine, quem uaria carmina consequi potuerunt, truncata sit, et eius initium eodem fere modo, quo uite S. Wolfgangi principium, concinnatum sit. Nec quemquam moueat quod auctor edite Altonis uite aperte se monachum Altomonasteriensem fuisse et seculo undecimo ingrediente  floruisse innuat, quod ab etate Othloni alienum sit. Nam more suo Othlonus eiusmodi uitarum non primus auctor, sed interpolator duntaxat fuit, qui stylum emendasse, aut aliqua dempsisse uel addidisse contentus reliqua omnia dissimulauit, ut ut a suo tempore ac loco  abhorrentia. Illustre huius exemplum, ne longius abeamus, nobis suppetit uita S. Wolfgangi in Actis SS. Benedict. Sec. u, pag. 811, edita, quam genuinum Othloni fetum esse supra demonstrauimus, licet aduertente Mabillonio, eius auctor multa ab ore eius, sancti scilicet Wolfgangi, accepisse se testetur, quod Othlono, centum fere annis S. Wolfgango posteriori, conuenire non posse uiro docto uisum fuit. Sed ea ueteris auctoris uerba retinuit Othlonus, operis emendator tantum et interpolator, non primus conditor.

Sed quid sus Mineruam?

13. Postquam Fulda Othlonus rediit, scripsit preterea uitam S. Magni, »compulsus fratrum duorum  precibus intimis et assiduis, Wilhelmi scilicet ex congregatione nostra,« inquit in libro De tentat. et scriptis suis, »et alterius, qui ad nos discendi causa ex monasterio S. Magni uenit, Adalham dictus, quique nunc in sancte Afre cenobio abbas est constitutus.« Opus adhuc latet alicubi. Nam libri duo de uita S. Magni auctore quodam Pseudo-Theodoro eremita, ab Ermenrico Elewangensi monacho emendati et distincti a Goldasto dicuntur, qui eos primum in lucem protulit tom. I, part. II, rerum Alamannicarum. Ceterum ex citato Othloni loco supplendi sunt abbatum S. Udalrici et Afre Auguste uind. catalogi, in quibus toto undecimo seculo nullus Adalham occurrit.

14. Omnium Othlonianorum hactenus recensitorum  operum prestantissimum est De uita S. Bonifacii episcopi Moguntini et martyris, cuius hanc nobis historiam texit in lib. De tent. et script. suis: »Cum igitur persecutionem quam in monasterio nostro passus eram fugiens ad Fuldense monasterium uenirem, ibique per annos quatuor cum tranquillitate magna commoratus uiderer, dictandi scribendique studium frequentare postulabar a quibusdam eiusdem monasterii fratribus, ut S. Bonifacii uitam, difficili stylo editam, aliquid facilius ederem. Quam petitionem licet diu denegarem, postremo tamen compulsus importunis precibus, ut potui, quod petitus eram impleui. Causa ergo tali librum sancti Bonifacii promptus scripsi.« Opus hoc, in duos libellos ab ipso Othlono diuisum,  quos iunctim librum hic uocat, ab Henrico Canisio, Gretsero, Bollandianis, et postremo a Mabillonio editum est in Actis SS. or. S. Bened. Sec. III, parte II, a pag. 28, cuius uel sola prefatio, si cum hactenus de Othlono relatis conferatur, euidentissime ac planissime demonstrat illud nullius alterius Othloni esse posse quam Emmerammensis, Fulde hospitis, et S. Bonifacii, Fuldensium patroni, aliquot annis alumni.

15. Browerus in Sideribus illustrium et sanctorum uirorum, qui Germaniam, presertim magnam, olim rebus gestis ornarunt, etiam uitam S. Pyrminii chorepiscopi publicauit, prefixo Othloni cenobite Fuldensis nomine. uerum eam lucubrationem Othloni esse non posse, sed Warmanni ex monacho Augiensi  episcopi Constantiensis, iam erudite ac solide ostendit Mabillonius Sec. Bened. III, part. II, a pag. 136. Et uero quis credat ipsum Othlonum in libro De tentat. et script. suis, ubi minutissima queque opuscula persequitur, uitam S. Pirminii solam silentio pretermissurum fuisse, si re uera quid eiusmodi olim condidisset? Igitur aut coniectura, aut pseudepigraphus codex Browero imposuit.

16. Certum autem aliud est opusculum Othloni: Quomodo legendum sit in rebus uisibilibus, quod tamen a nobis hactenus nullibi repertum est. Id his uerbis describit Othlonus in lib. De tent. et script. suis: »Ad monasterium nostrum prius peruenire nolui quam indiciis aliquibus explorarem qualiter omnia  agerentur ibidem. Qua de re ad monasterium Amerbach dictum perrexi, cupiens illic exspectare quousque certus fierem de monasterii  qualitate. Cumque ab eiusdem monasterii abbate susceptus omni humanitate et pietate retinerer, et de sacre Scripture questionibus multis inter nos sermo assiduus ageretur, placuissetque ei sepissime responsio mea, accidit ut iuxta Paschalia festa dixisset ad me: Credite mihi, quod si uobis precipere aliquid possem, absque dubio preciperem ut in hac solemnitate proxima sermonem faceretis ad populum. Cui ego respondi dicens: Cur talia dicitis ad me, qui nichil huius rei scio, qui nunquam consueui populum alloqui in publico? Illo uero eadem repetente, cepi mox cogitare intra  me dicens: Quid facerem, si aliquis, cuius iussa transgredi non presumerem, talia mihi preciperet? Unde huiusmodi opus assumendum est mihi sponte, priusquam ab aliquo compellar potente, ut sic probem quid facturus essem. Continuoque stylo accepto, scribere cepi in modum sermonis, sumens exordium de Psalmiste dictis: Dominus de celo prospicit super filios hominum. Que nimirum dicta, quantum potui, similitudinum argumentis roboraui, credens per hec aliquos edificari. Cui uidelicet operi titulum imposui: Quomodo legendum sit in rebus uisibilibus. Cum autem in eodem loco unum pene annum manerem, uenerunt nuntii ex monasterio nostro missi, cum quibus exinde ad patriam reuersus sum,« etc. Ex dictis Othloni habemus  opusculum hoc in modum sermonis contextum fuisse. Forte id adhuc in Franconico monasterio Amorbacensi, cuius bibliotheca egregia esse fertur, adhuc asseruatur.

17. Ex toties citato libro De tentat. et script. suis, pariter patet Othlonum etiam scripsisse librum De confessione actuum suorum. »At si qua, inquit, infirmitas uel subitanea mors me in extremis impediret a debita confessione, saltem per scripta patefacerem, quis ex memetipso, quis ex Dei gratia essem.« Hunc librum nondum reperimus, nisi forte is ipse sit quem De tentationibus et scriptis suis conscriptum Mabillonius edidit.

18. In tomi nostri I parte I publicauimus orationem seu precationem Othloni, idiomate Latino et  Theodisco scriptam, que sine dubio ille due orationes sunt de quibus in libro De tentat. et scriptis suis ita loquitur: »Adhuc proferre libet duarum orationum uerba. Attendens enim sepius quia plurimos exemplis prauis seduxi, talia orationis uerba scribere studui, in quibus unusquisque satis doceri potest quomodo pro se et pro aliis orare debeat. Que scilicet orationes cum a quibusdam iam habeantur, in hoc opusculo describere nolui. He autem orationes, aliaque superius de dictandi dono prolata, tanto magis pietati diuine constant referenda, quanto amplius notum est me uitiis plurimis quondam deditum nichil horum meruisse.« Orationes predictas eruimus ex codice autographo  Emmerammensi, cui simillimum etiam in bibliotheca Tegernseensi conspeximus.

19. De libro Othloni De tentationibus, uaria fortuna et scriptis suis satis hactenus predicauimus.

20. Promisimus supra ad quartum Othloni opusculum nos hic de magni momenti fragmento relationis de translatione corporis S. Dionysii in Germaniam ad monasterium S. Emmerammi acturos. Quocirca primum omnium uide notulam nostram ad eam laciniam, unde constat dictum fragmentum aut Othlono multo antiquius, aut saltem certissime Othlono ceuum uel ipsius omnino Othloni esse, id quod quid in celebri illa de translatione corporis S. Dionysii ad monasterium Emmerammense controuersia momenti afferat, nemo ignorat, qui precipuum Mabillonii  argumentum, a silentio Arnulphi seu Arnolphi comitis in dialogo De miraculis S. Emmerammi, etc., petitum recte unquam expendit. uerum id argumentum hoc fragmento nimium quantum infirmatur. Cum enim ipse Mabillonius tom. Iu Analect., pag. 403, fateatur, Othlonum Arnolpho equalem exstitisse, quid traditioni Emmerammensium obsit silentium Arnolfi de presentia corporis S. Dionysii, quam Arnolpho synchronus, pietateque ac doctrina si non maior, certe par Othlonus adeo aperte predicat? Et profecto Othlono, corpus S. Dionysii in suo monasterio Emmerammensi adesse presens, persuasissimum fuisse, ex monumentis ab eo relictis nullo negotio confici potest. In Paraphrasi Latina orationis Theodisce rogat Deum ut sibi succurrat  per SS. martyrum Stephani atque Laurentii, uiti et Pancratii, Georgii et Emmerammi, Quirini et Castuli, Sebastiani et uincentii, nec non per Mauritii et DIONYSII, etc., merita; ubi nullo alio titulo Dionysium nominat quam quod eius corpus in Ecclesia Emmerammensi asseruari minime cum sodalibus suis dubitet. Nec opponi potest consequi ex inuocatione Othloni, etiam corpora SS. Stephani, Laurentii, uiti, etc., in monasterio S. Emmerammi quiescere, quod certo falsum sit. Nam ratio cur alios sanctos inuocauerit Othlonus, facile ista reddi potest quod in iis locis in quibus illorum sanctorum aut celebris ueneratio aut reliquie fuerint, aliquandiu uitam exegerit, atque adeo eorum sibi cultum familiarem fecerit, quod ex libro eius De tentationibus  suis confirmatur. uerum hoc de S. Dionysio dici haud posse constat ex recensione monasteriorum omnium, ad que se adiisse, aut cum quibus sibi amicitiam singularem intercessisse in citato libro testatur, in quorum nullo precipuus S. Dionysio cultus exhibetur, saltem quod nos sciamus.  Nullus igitur alius titulus nominatim S. Dionysii merita implorandi Othlono erat, quam firma persuasio de eiusdem corporis in monasterio Emmerammensi presentia. Idem spectat codex alius membraneus in fol. bibliothece Emmerammensis, qui opera S. Dionysio uulgo attributa complectens manu Othloni exaratus est, ut probant sequentes in fine uersiculi:

En ego tantillus Othloh uulgo uocitatus
Quamuis omnigenis corruptus sim malefactis,
Sat tamen istud opus scribendo tuum tibi promptus
Sancte Dionisi martyr celeberrime Christi.
Unde mei queso precibus sacris memor esto.
uos quoque qui legitis, ueniam mihi posco petatis.
Ubi uides Dionysium celeberrimum martyrem dici ab Othlono, quod de eius corporis possessione ac recentissima  inuentione, que circa 1063 contigerit, omnis late Baioaria gloriaretur. Nec uidetur Othlonus Opera Dionysii alio animo exarasse quam ut recentem tutelaris sui gloriam et uenerationem, ostensa eiusdem doctrina et eruditione, apud suos augeret et confirmaret, quamuis ipse circa hec tempora Ratisbona abesset. Sed et ante inuentionem corporis S. Dionysii Emmerammenses idem sensisse constat ex alio codice membraneo in-4o, qui libros quatuor Dialogorum S. Gregorii pape continet, ad quorum calcem hos uersus legas:

uoti cepta mei calamo currente peregi.
Spondet Udalrico mihi Sueuo meta laboris
Premia fixa polis, non lubrica dona fauoris.
Emmeramme, Dyonisi, Wolfgange, Gregori,
uestro scriptori, dum mors premet, este patroni.
Spes non confundet, quamquam rea uita repugnet.
 Pax sit Berngero, sub quo Patre uiuere quero.

Quocirca obseruandum duos Peringeros diuersis temporibus regimen Emmerammensis abbatie gessisse. Prior ab anno circiter 1046 usque ad 1049, alter ab anno 1187 usque ad 1201 monasterio prefuit. Itaque cum characterum quibus codex perscriptus est forma seculum undecimum innuat, is circa annum 1047 atque adeo plusculis ante predictam inuentionem annis exarari debuit. Que autem, queso, scribe alia ratio esse potuit opem S. Dionysii uti et SS. Emmerammi atque Wolfgangi implorandi, nisi certa persuasio de possessione corporis eiusdem diui? Nihil itaque agunt qui unius Arnolphi de S. Dionysii reliquis, e Gallia ad monasterium Emmerammense translatis, silentium Emmerammensibus  opponunt, cum alii Arnoldo seu Arnolpho ceui testes non desint qui ueterum illorum traditionem corroborent. Sed ad hanc uniuersam rem accurate pertractandam non tumultuaria quedam obseruatio, sed uix integrum uolumen satis fuerit.





DE uITA ET SCRIPTIS OTHLONI NOTITIA ALTERA.


 Othlonus  , primis seculi XI annis in episcopatu Frisingensi a parentibus liberis et honestis natus, iam puer litteris ediscendis destinatus est; quas tum in Tegernseensi  tum in Hersfeldensi cenobio  , ubi anno 1024 morabatur  , doctus est. Magna enim discendi facilitate preditus et singulari studiorum amore repletus  , in disciplinis liberalibus celeriter profecit  , et iam adolescens non uulgarem sibi conciliauit famam. Nam a Meginhardo »scribendi causa« inuitatus Wirzburgum uenit  ; postea in patria uixit, sed cum archipresbytero Werinhario inimicitiis conflatis, Ratisbonam concessit, ubi a Burchardo S. Emmerammi abbate libenter susceptus, postquam bis morbo depressus fuerat, anno 1032  monachum professus est  ;  id quod, iam puer uouerat, sed patris precibus cedens distulerat  . Scriptoribus secularibus, quibus antea delectatus erat  , reiectis, iam in sacra Scriptura atque auctoribus ecclesiasticis legendis  atque explicandis uersabatur  ; semper uero eodem litterarum studio infatigabili excellebat. Quo factum est ut ei »licet immaturo doctori inuisa puerorum disciplina« committeretur  . Circa annum 1055 decanus constitutus est  . Primum librum in monasterio ut uarias tentationes effugeret se dictasse, id est composuisse ipse dicit  ; postea uero tum ab aliis rogatus, tum proprio instinctu motus, uariis conscribendis operibus incubuit. Cum doctis uiris sui temporis quam plurimis coniunctus fuisse uidetur. Etiam uictorem papam et Humbertum cardinalem anno 1056 Ratisbone presentes uidit  . Sed cum monasterium ab episcopis Gebehardo  et Ottone depressum seque Ottoni odio esse uideret, anno 1062 Ratisbonam reliquit et  Fuldam secessit  . Ubi per quatuor annos commoratus, preter S. Bonifacii uitam et uisionum librum  alia plura scripsit. Post a fratribus ut in monasterium reuerteretur inuitatus est, sed integrum  annum in Amerbacensi cenobio uixit, »quousque certus fieret de monasterii sui qualitate;« quo finito, a nuntiis euocatus Ratisbonam rediit  ; id quod anno 1067 uel 1068 factum sit oportet. Ibi reliquum uite tempus in libris describendis  ei componendis exegit. Denique uero »senectus, inquit  , et infirmitas me prohibuit, maximeque inquietudo diuturna, que mihi ex uariis curis et merore pro monasterii nostri destructione exorta per tempora inoleuit multa.« Senectute confectus  quo anno mortuus sit non constat.

Othlonus uir fuit pii et seueri animi, morbis uariis debilitatus, sed acri litterarum amore recreatus et delectatus; religiositati, imo superstitioni, nimie se dedit, somniis fatigatus ubique uisiones et diabolicas  tentationes conspicere sibi uisus est  ; neque tamen uite officia neglexit, sed docendo, scribendo, monendo, castigando numquam destitit. Quamuis plerosque eius temporis clericos et monachos scientia et doctrina a se superari bene sciret, neque alios hec celare studeret, modestum tamen ostendit animum et nusquam uana se extollit gloria  . Cogitationes et res suas proferre Othleno fuit uoluptati, ita ut, Augustinum fortasse imitatus, libris suis sepius confessiones ederet, »ut, inquit  , si qua infirmitas uel subitanea mors me in extremis impediret a debita confessione, saltem  per scripta patefacerem quis ex memet ipso, quis ex Dei gratia essem.

Opera ab Othlono confecta et ab ipso indicata quam breuissime recensebo. Paulo post annum 1032 in S. Emmerammi monasterio scripsit: De spiritali doctrina librum hexametris  compositum ; ibidem inter annos 1032-1062: uita S. Nicolai  , Altonis  , Wolfkangi, librum De tribus questionibus , fortasse etiam librum De confessione actuum meorum ; Fulde inter annos 1062-1066: uitam S. Bonifacii , uisiones , libellum quem dicit manualem de ammonitione clericorum et laicorum  , Prouerbiorum librum ; anno 1067 in Amerbacensi monasterio: sermonem cui titulus: Quomodo legendum sit in rebus uisibilibus; post annum 1067, cum iterum Ratisbone constitutus esset: uitam S. Magni , De cursu spirituali , orationes et sermones uarios Latino et Theotisco quoque sermone scriptos , que de uita et scriptis suis libro De tentatione  adiecit , epistolam ad amicum  et alia fortasse minora  .





OTHLONI LIBELLUS DE SUIS TENTATIONIBUS, uARIA FORTUNA ET SCRIPTIS  .






MONITUM.

In subiecto libello auctor, monachus utique Ratisponensis ad S. Emmerammum, suppresso nomine proprio, uarias tentationes suas spirituales uariamque fortunam suam describit. Opusculum istud diuidi  potest in duas partes, quarum in priori uarias tentationes suas, in posteriori scripta sua commemorat. In his uitam S. Nicolai, itemque S. Wolfgangi, et S. Magni se emendasse dicit. Sed et uitam S. Bonifacii episcopi et martyris, difficili stylo editam, faciliori reddidit rogatu fratrum ex Fuldensi monasterio, in quod procella nescio qua exagitatus secesserat anno 1062. Ex hoc unico opusculo  coniicere licet hunc esse Othlonum qui acta S. Bonifacii nouo stylo donauit amplificauitque. Nam et tempus recte congruit, et Othlonus ipse non ex Fuldensi, sed ex alio grege erat. Unde miratur se hac de re a Fuldensibus fuisse interpellatum, tot Patribus peritis tam inter uos, ait Fuldenses ipsos alloquens, quam circumquaque commorantibus hucusque relictis. Quo minus tamen huic sententie nimis quam fidenter inheream, illud occurrit quod monachus ille, quisquis est, Ratisponensis uitam S. Bonifacii faciliori tantum stylo donauerit, Othlonus uero epistolis, actis conciliorum, aliisque multum eam auxit, atque in duos libros Willibaldi unicum distinxit. Lectoris erit hac de re ferre iudicium.

Eodem tempore quo sequentis libelli scriptor, Arnolfus ex comite monachus ad S. Emmerammum, ex cenobio suo in Saxoniam abire coactus est, fratrum suorum inuidie, nempe quod acta S. Emmerammi deprauata emendare uellet, cedendum ratus. Sed is, ante conuersionem non clericus sed comes, non uidetur esse auctor sequentis libelli, cuius exemplum nobis flagitantibus religiosus uir Anselmus Grabnerus iam supra laudatus a se descriptum nobis humanissime transmisit. uetus codex hunc titulum prefert: Incipit liber de tentatione cuiusdam monachi.



PARS PRIMA.


 Fuit quidam clericus uitiis multis modis deditus, qui cum sepius a Domino commoneretur pro emendatione sua, conuersus tandem uenit ad monasticam professionem, nullis suorum amicorum scientibus. In eo autem loco quo monachus factus est, cum plurimos diuerse qualitatis homines inuenisset, quosdam libros quidem gentiles, quosdam uero sacram Scripturam legentes, ipse cepit illum solummodo imitari, quos uidebat diuine insistere lectioni. Quanto autem frequentior erat in huiusmodi lectione, tanto magis molestias diabolice tentationis sentiebat sibi inolescere; sed ille in Domino confidens gratieque Dei se iugiter committens, eo animo quo cepit, in sacra lectione perseuerare studuit. Cumque post multum temporis ab hac impugnatione eriperetur,  cogitans qualiter per ea que passus erat tam ipse quam alii edificari possent, scripsit non solum illatas tentationis molestias, sed etiam sacre Scripture uerba, que ex diuina inspiratione sibi prouenerant, ex quibus interea fraudi diabolice respondendo utebatur pro clypeo. Sic quippe incipit scribere de tentationum suarum molestia:

Delusiones Satane uarias uigilans ac dormiens pertuli, quas licet uniuersas nequeam promere, aliquas tamen memorie insitas, prout possum, uolo referre: et reor hoc primum de fraudibus his perhibendum quod et ante monachalis uite professionem, et postea diu perpessus sum, quod scilicet satis stolida improuidaque etiam inesset uoluntas conuersionis; quia contra Scripturam que dicit: Omnia fac cum  consilio, sine consilio parentum et amicorum quamque in maximo iuuentutis feruore positus subito uellem adire, nimisque foret inconsultum ut huiusmodi homo quisquam tam periculosum susciperet uotum; ideoque multo melius esset ut prestolans usque ad etatis maturioris perfectionem, tunc tandem cum se uirtus ingesserit omnis, sponte pro desiderata tractem conuersione. Hec ergo et his similia imprimis etiam quasi compatiendo et consulendo intulit illusio diabolica.

Deinde uero cum talia ad plenum uoluntatis sue  effectum, Dei gratia resistente, non potuisset tentator nequissimus in me obtinere, ad maioris excitatus est pugnam nequitie. Nam arte solita ad desperationem me pertrahere studuit, inspirans scilicet incassum, me talem uelle reuerti, qui tantis criminibus sum implicatus ut non solum principibus, sed etiam multitudini cetere, ipsisque simul parentibus et cognatis exosus essem. Putasne, inquit, ut tam sceleratus homo apud Deum iudicem districtissimum ueniam possit promereri? quandoquidem, sicut scriptum est: uix iustus saluabitur. Ne cupias ergo que non sunt cupienda, sed potius ad ea laboris tui studium conuerte que amodo possis obtinere. Si enim ita, ut tu studiosissime estimas, omnibus concessa foret huiusmodi facultas, ut scilicet ad regna celestia  tam peruersus quam iustus homo pertingere posset, nequaquam Apostolus ille excellentissimus Paulus diceret: Non enim est omnium fides. Et iterum idem dicit: Non omnes obediunt Euangelio; ipseque Saluator et ueracissimus auctor hec rudimenta suis mundoque dedit omni: Qui potest capere capiat. In qua procul dubio sententia innotuit, quod non omnis bona possit. Cum ergo delusionibus torquerer talibus, quis putas etiam tunc erat animus? nil aliud certe tunc preualui nisi flere, et iuxta Psalmistam fuerunt lacryme mee panes die ac nocte. Fateor nimirum ex intimo corde quod nullus, nisi per gratiam Domini solam, talia potest uincere.

Postquam autem insidiator calidissimus me ad desperationis illate consensum nequiuit pertrahere,  conatus est per alia fraudis sue argumenta ad iustitie diuine blasphemiam me deflectere, non deterrendo et improperando, sed quasi condolendo et compatiendo afflictioni mee, suggerens uidelicet cordi meo huiusmodi cogitationes. O quam miserande iuuenis, cuius dolorem nullus hominum dignatur attendere! Quis autem hominum uel excogitare potest tanta te iam depressum afflictione? Unde nec illis debes imputare; quia quod nequeunt scire, in eo non possunt subuenire. Nouit enim Dominus solus omnia. Ideoque illi soli constat imputandum, quidquid  uidetur ineptum et inordinatum. Cum ergo sciat et possit omnia, quare non adiuuat te in tribulatione tua, qui pro eius amore reliquisti et prius seculum et iam diu inestimabilem sustines cruciatum? Que rogo ista erit ratio districtionis, que ad se iugiter clamantes omnibus cruciat modis? Fac quod facturus eris; depone superuacuas preces et luctus, quia ille in hac seueritate, in qua hactenus erat, amodo etiam perseuerat. Nam nimis stultum est ea precibus attentare, que te scias non posse impetrare. uerumtamen noli timere, quia nunquam unius potentis iniustitia omnes permittit perdere. Quomodo enim posset fieri ut homo quisquam mereretur semper affligi? uel quis mortalium sine peccato ualet esse ab initio usque ad finem uite? aut  paruuli innocentia qualiter acquiri potest in senecta? sicut Christus docet: Nisi, inquiens, conuersi fueritis et efficiamini sicut paruuli, non intrabitis in regnum celorum. Nunquid et hoc te non mouet quod Ezechiel propheta comminatur dicens: Anima que peccauerit, ipsa morietur? Si enim omnis qui peccat morietur, profecto nullus homo saluus erit, quia nemo absque peccato inueniri potest. Nonne similiter et illam mirabilem sententiam, quam paulo post idem propheta dicit, tua mens attendit? Ait ergo: Si auerterit se iustus a iustitia sua et fecerit iniquitatem, omnes iustitie eius erunt in obliuionem. Hinc est quod ille Iudas proditor Domini, cum hoc unum traditionis crimen admisisset, post multimoda iustitie opera damnatus est. Attende adhuc et alia duo  maxima huius rationis exempla, in quibus probari et definiri potest omnis nostra sententia. Legitur enim in Exodi libro, quia dixerit Dominus ad Moysen: Miserebor cui uoluero, et clemens ero in quem mihi placuerit; rursumque in Euangelio scriptum est, quia uolens quidam discipulus eius fieri, ac dicens: Sequar te quocunque ieris, repulsus est ab eodem Domino dicente: uulpes foueas habent, et uolucres celi nidos, Filius autem hominis non habet ubi caput suum reclinet. O indiscreta seueritas! o miseranda equitas! que tantummodo uoluntatis sue arbitrium sequitur, et ad se confugientes suscipere dedignatur. Intolerabilis certe talis est disciplina nullique merito placitura. Huiusmodi quoque delusiones diu perturbauerunt cogitationes meas, in quibus satis  probari ualet quantis periculis mens mea subiaceret.

Ad easdem delusiones uidetur pertinere quod subsequenter uolo referre. Sepe namque contigit ut quia matutinis horis ad signum primum, sicut regula sancta docet, uolui exsurgere, phantasmatico aliquo signo longe ante tempus surgendi excitatus, ad oratorium uenirem festinus. Hoc etiam tandiu credidi opus esse diuinum, quousque ex tempestiui soporis impedimento coactum me sentirem ad intempestiuum. Patiebar et hoc per aliquot annos in nocturnis horis, ut licet admodum sanus in lectulo dormiens iacerem, cum ad matutinas laudes surgere deberem, quasi compede quodam membrorum  omnium constringerer debilitate: sicque ad ecclesiam nutanti et difficillimo gressu peruenirem.

Proferenda est adhuc tentatio et delusio una, quam tanto difficilius intimare queo, quanto minus unquam aliquid huiusmodi legebam aut audiebam ab ullo. Postquam enim suprascriptis et aliis multis tentationibus  sum impulsus, sed per Dei gratiam a fide et spe celestis auxilii nequaquam euulsus, tunc impugnatione tali diutius torqueri me sentiebam, per quam et de Scripture sacre scientia et ipsius Dei essentia prorsus dubitare compellebar. In aliarum quidem tentationum discrimine aliquid  refrigerii interuallum, aliquid spei prestabatur refugium; in istis uero per horas continuas omnis fere solatii priuabar cognitione. In aliis per sacre documenta Scripture aliquatenus roboratus, contra illata mortis iacula fidei speique armis decertaui; in ista autem omni dubitatione et mentis cecitate circumseptus, si aut ulla in Scripturis sacris ueritas sit ac profectus, aut si Deus omnipotens constet prorsus dubitaui. In aliis, inquam, tolerabilis aliquo modo et temperata fuit impugnationis causa; in ista autem talis erumpebat uiolentia ut non solum spirituales, sed etiam corporales mei sensus uigore solito destituerentur. uidebatur enim mihi interdum, ut quasi obuelato uisu et auditu nil iuxta uires solitas uidere aut audire possem. Interim ego quasi  cuiusdam mecum colloquentis et ore etiam apposito uerba meis auribus susurrando immittentis audirem dicentisque: Cur labore casso tandiu fatigaris? ubi est illa spes tua quam usque modo retinebas in Scriptura? Nonne, omnium mortalium stultissime, casibus propriis poteris probare, quia et Scripturarum testificatio, et totius creature imaginatio absque ratione constat et sine rectore? nunquid experimento non cognoscis quia aliud librorum relatio diuinorum et aliud uita moresque probantur esse hominum? Putasne tot millia hominum errare, qui, ut ipse quoque hactenus cernebas, nec obseruare seu nec suscipere curant documenta librorum? Cumque super his mestus in corde tractarem sepius, quasi interrogando et obiiciendo: Si ita est, inquiens,  cur tanta conuenientia est in omnibus fere Scripturis diuinitus inspiratis, ut ratione pari et de conditore Deo et de mandatorum ipsius obseruantia enarrent? uisum est huiusmodi uerba iterum quasi respondendo mihi inspirari: Ideo utique, o insensate, Scriptura in qua confidis de Dei persona et de religione multiplici uerba profert quomodo homines illi qui Scripture eiusdem auctores olim exstiterunt, eodem modo quo etiam in tempore presenti uiuunt, ipsi tunc uixerunt. Modus autem uiuendi in tempore presenti, sicut tu quoque scis, constat talis, ut honeste quidem et religiose satis homines loquantur, aliter uero longe sint actus eorum, sicut scilicet expedit et fragilitas humana permittit. Nonne ergo  hec ita esse quotidie potes probare? Unde putes et auctores scripturarum antiquarum religiosa quidem honestaque dicta composuisse, sed non secundum eorumdem dictorum qualitatem uixisse. Igitur secundum talem modum omnes legis diuine libros intellige conscriptos, ut uidelicet religiositatis et uirtutis superficiem quamdam exterius habeant, interius uero rationem aliam et intellectum exquirant. Sicut in plurimis maximeque in diuinis codicibus facile reperiuntur sententie, aliam in littera, aliam in intelligentia rationem retinentes. Hec autem omnia ita esse uno Pauli testimonio approbo: Littera enim, inquit, occidit, spiritus autem, id est sensus, uiuificat. Nonne satis aperte per hec Apostoli uerba doceris quia, si librorum dicta sequeris,  maxima pericula patieris? Idem quoque de Dei essentia intelligendum est. Alioquin si aliqua persona aut uirtus Dei omnipotentis esset, nequaquam tanta confusio atque diuersitas in rebus cunctis appareret. Sed neque tibi discrimina tanta contingerent, talisque dubitatio, quam modo pateris, minime immineret.

Cumque huiusmodi delusionibus plusquam credibile sit impugnarer, et propter inauditam ipsius impugnationis qualitatem ulli fratrum aperte indicare uererer ; tunc solo prostratus, et pre amaritudine suspiria longa trahens et uires animi colligens, emisi talem labiis et pectore uocem: O si quis es, Omnipotens, et si sis undique presens,  sicut et in libris legi sepissime multis, iam precor ostende quis sis et quid possis, eripiens citius me a periculis imminentibus; nam sufferre magis nequeo discrimina tanta. Nulla dehinc mora: et ablata est per Dei gratiam non solum omnis illa dubitationis supradicte nebula, sed etiam scientie lux tanta in corde meo emicuit ut et nunquam postmodum tales dubitationis mortifere tenebras sustinerem, et ea que minus antea cognoui intelligere cepissem. Cuius etiam intelligentie gratia in tantum per idem tempus mihi augebatur, ut non eam facile possem occultare. Instinctu enim quodam ineffabili et feruore insolito succensus, aliquam laudis diuine operam pro gratia collata assumere incitabar. Cumque eamdem intelligentie gratiam nec prorsus tacere  nec conuenienti ratione possem perhibere, tractare cepi, quia forsitan dictando et scribendo feruor insitus liceret proferri. Hoc itaque modo occasionem scribendi sumens, et ea que superius de illusione diabolica proferebam, et que adhuc proferre uolo, de diuine inspirationis colloquio scripsi, ita incipiens.

Quoniam igitur delusiones diabolicas peccatorum meorum causa exortas atque contra me suscitatas aliquantulum protuli, consequens profecto et rationabile uidetur, ut etiam diuine inspirationis modos, quibus mens mea ad repugnandum instruebatur, scribendo aperiam, ne forte aliquis delusiones easdem hic tantummodo scriptas, et non protinus celestis  adiutorii instrumenta ex lectione pari agnoscens; aut me uictoriam adeptam, que mea nunquam est, mihimet deputasse arbitretur; seu etiam, quasi mihi defuisset protectio diuina in meis, in suis pariter tentationibus idem sibi uenturum uereatur. Cui suspicioni nullum dans locum, fateor me contra diaboli insidias omni modo per gratiam diuinam instructum, seu desidia lasciuiaque animi torpentem nullo unquam certamine debito, aut uigiliarum, aut ieiunii, seu cuiuscunque continentie pro uiribus datis pugnasse. Nam ut preteream collata scientie liberalis dona que circumspectionis instrumenta constant maxima, memini me frequenter, et maxime cum primum de stratu meo in matutinis exsurgerem horis, mox a quodam quasi mecum surgente,  mecumque simul gradiente, per ineffabilem modum nunc increpari, interdum leniter admoneri, crebro etiam humillimo nisu obsecrari pro emendatione morum et uitiorum, eorum quidem inprimis que hesterno forsitan die ignoranter committens pro nichilo duxi; deinde uero pro eorum emendatione, que in quocunque tempore admisi, aut inepte ridendo, aut incaute loquendo, seu etiam inutilia cogitando: postremo pro emendatione cuiuslibet uitii, quod longe iam antea perpetratum uix memini.

Cumque huiusmodi inspiratione et instinctu circumuentus ecclesiam intrassem, et ad orationis studium me suppliciter inclinassem aut prostrauissem, Deus scit quod non mentior, uidebantur mihi  quod aliquid a me deposceret eodem studio orandi, dicens: Sicuti igitur tibi gratum est ut a me rogata consequaris, ita quoque mihi pretiosum constat, si tu precibus obedias meis. Nonne ergo tu, quem sepe rogaui, ut ne hoc aut illud uitium geras, adhuc in illis perseueras? nunquid non adhuc in te resident carnalium rerum desideria, seruitutis diuine negligentia, iactantie et arrogantie, nec non uestitus superflui studium, illius hominis odium, quem scis a te non esse odiendum, dicente Scriptura: Omnis qui odit fratrem suum, homicida est. Si enim ille te frustra persequens iniquus est, quid ad te pertinet ut eum similiter persequaris? Nonne scis scriptum: Mihi uindictam, ego retribuam, dicit Dominus? Si uero talis est ut eum conuertere  possis, cur hoc negligis? nonne ad hoc unicuique ingenium liberalisque scientia a Deo prestatur, ut alios edificare moliatur? An arbitraris ut te tantummodo in alios peccantem uelim tolerare, et non similiter alios in te delinquentes usque ad penitentiam exspectare? quin potius attende, quia sicut omnium unum patientie et paternitatis habeo affectum; uos autem homines hoc decet omnimodo prouidere ut tanta pietatis mee deuotio uobis ualeat prodesse. Ubi ergo nunc est patientia et constantia, nec non illa perfectio quam sepe Deo promisisti, si ille te eripiens a periculis imminentibus constitueret in habitu monasterio? En Deus effecit quod mens tua sepe rogauit; tu quoque quare tuum tardas  persoluere uotum? Rogasti etiam tibi talem prestari locum, in quo copiam haberes librorum. Ecce auditus es, ecce libros retines diuersum dogma ferentes, in quibus eternam poteris cognoscere uitam. Cur rebus uariis mentem per inania spargis et minus optatum festinas sumere donum? Ad hec etiam rogare studuisti, ut quia te ad toleranda aduersa preparatum et promptum existimasti, aliquam super te permitterem uenire molestiam tentationis, per quam meruisses aliquatenus expurgari a peccatis. Ecce et hoc ita exaudiui, ut non secundum nequissimi tentatoris uota, sed potius iuxta uires tibi concessas ab eo fatigaretis: et tamen cum ab huiusmodi compugnantia attingeris, mox uelut ignarus uel inermis  uictus abibis? Constat ineptus homo, qui se scit subdere neutro, nec paci uidelicet nec bello. Paci quidem, quia cum nulla aderit pugna, se tanquam ualidum et promptum sponte offert ad pugnandum; bello autem, quia quam primum insonuerit clangor pugne, mox depositis armis fugit ad solatia pacis. Quem ergo sanctorum Patrum in ueteri aut in Nouo Testamento degentium tam gratum mihi tamque pretiosum esse unquam legisti, ut cum in tribulationis alicuius fornace noluissem probari? In quibuscunque igitur libris diuine legis placeat hoc quod iam dixi exquirere, et inuenies procul dubio mihi non in sua uoluntate delicatos, sed magis in tribulatione ac persecutione probatos semper placuisse. Unde in Euangelio dicitur: Beati qui persecutionem  patiuntur propter iustitiam, quoniam ipsorum est regnum celorum. Id item euangelica uerba testantur: Regnum celorum uim patitur, et uiolenti rapiunt illud. Item scriptum est in Euangelio: Ardua et angusta est uia que ducit ad uitam. Hinc etiam Paulus apostolus dicit: Nemo coronabitur nisi qui legitime certauerit. Cum ergo hec et his similia multa in Scripturis sacris scis esse scripta, quare tu, si aliquam uite perennis coronam uis percipere, nil tribulationis aut molestie pro criminibus saltem commissis cupis sustinere? Attende itaque diligenter ad ea que iam dicere uolo, quoniam legisti talia crebro. Plurimi namque sanctorum non tantum pro emendatione seu correctione peccatorum, quantum propter probationem aut perpetue felicitatis compensationem  tormenta in hoc mundo pertulerunt, sicut sancti Iob, Daniel, Isaias, Ieremias in ueteri; in Nouo autem Testamento omnes pene martyrum chori leguntur ideo magis passi, ut uelut aurum in fornace probatum puriores effecti, eterna perfruerentur requie, quam ut pro sceleribus puniri reatum persoluerent illata tribulatione. Tu uero nichil horum merito tibi uindicare potes, ut scilicet magis ad probationem quam ad peccatorum absolutionem amodo affligaris; sed ad hoc tribulationes omnimodas tibi opus est tolerare, ne pro reatibus tuis eternas penas cogaris subire. Hoc quoque oportet ut iugiter recorderis, quia plurimi pro peccatis multo leuioribus quam tua sint, iusto Dei iudicio aut tormentis  grauibus, aut inhonesta membrorum amissione uix presentem uitam redimere meruerunt, seu etiam  aut gladiis, aut bestiis, aut igne, siue aquis consumpti mortem repentinam subierunt. Que omnia licet multis criminibus sepe meruisses, non solum pietate diuina protectus euasisti; uerum etiam ingentia dona, que mortalibus plurimis sunt negata, tu uelut ex meritis aliquibus acquisita, ab annis puerilibus usque in presens tempus semper tenuisti. Nonne ergo hec tanta recordatione sunt digna? nunquid ullam in Deum habes iuste querimonie causam? Scio utique te eo maiorem pro tribulatione quacunque recenti querimoniam habere, quo minus in tempore precedenti aduersa solitus eras ulla sustinere. Ideoque contra Domini  flagella peccatis tuis abolendis nimis necessaria tanto magis modo murmurare soles, quanto maiore clementia patientiaque ille hactenus iniquitates tuas sustinuit omnes. Sed hec est iniustissima hominum recompensatio ut cum a pueritia usque ad senectutem omnigenis peccatorum sordibus inuoluti mira Dei pietate sustineantur, et postea ne eternis deputentur suppliciis, pro eorumdem peccatorum ablutione aliquatenus affligantur; nullas ei grates studeant impendere, aut pro exhibita compassione, aut pro emendatione. Noli ergo mirari, quia mihi placet omnes probari: nam nec sibi, nec aliis cogniti forent, nisi eos tentamenta aliqua certos ac probatos facerent. Quis enim miles nullum prelii periculum expertus, preliandi socius erit certus? ideoque multi in otio et  in pace inutili nutriti, quamuis fortes se esse credant, quando uenerint ad bellum, continuo fuge querunt presidium. Sic etiam tu arbitratus es temet ante tentationis tempus ualidum ad omnia: et ecce quam infirmus sis ex tentatione apparet illata. Nunquid adhuc nescis quantum sit noscere quid sis. Certe si necdum tentatio aliqua fortiorem, tui tamen te fecit certiorem, quia prius te  credebas ualidum; nunc ueritatem proprie fragilitatis expertus, agnoscis te infirmum. Hec est namque illius agnitio infirmitatis de qua Apostolus dicit: uirtus in infirmitate perficitur. Igitur Deo gratias age, quia, quamuis inuitum, te fecit iam tibi notum et proprie fragilitatis conscium: consideraque simul, quia tanto maiore deuotione ac fide  regimini diuino debes amodo obtemperare, quanto pluribus experimentis iam probasti omnia in Deo tuta esse. Sufficere namque tibi pro fide et spe retinenda deberet, quod sepe in Psalmista legis et audis: Quomodo miseretur pater filiorum, misertus est Dominus timentibus se, quoniam ipse cognouit figmentum nostrum. Et iterum: Fidelis Dominus in omnibus uerbis suis, et sanctus in omnibus operibus suis. Itemque: Custodit Dominus omnes diligentes se, multaque his similia et in psalmis et in aliis codicibus inueniuntur scripta, ut in Isaia propheta, qui ex Domini persona dicit: Conuertimini ad me, et salui eritis, omnes fines terre. Et iterum idem propheta dicit: Derelinquat impius uiam suam, et  uir iniquus cogitationes suas, et reuertatur ad Dominum, et miserebitur eius; et ad Deum nostrum, quoniam multus est ad ignoscendum. In Ezechiele quoque inuenies similia uerba; scribit enim: uiuo ego, dicit Dominus Deus, nolo mortem impii, sed ut conuertatur et uiuat. Et paulo post profert sententiam, que licet iustis, ne de se aliquid presumant, pauorem ingerat, iniustos tamen uerbis omnem humane clementie usum excedentibus consolatur dicens: Etiamsi iusto dixero: uita uiuat, et confisus in iustitia sua fecerit iniquitatem, omnes iustitie eius obliuione tradentur. Si autem dixero impio: Morte morieris, et egeris penitentiam a peccato suo, feceritque iudicium et iustitiam, uita uiuet et non morietur. In aliis etiam prophetis inuenitur scriptum,  quanta Dei gratia sit super omnes qui inuocant illum. Iel quoque propheta dicit: Conuertimini ad Dominum Deum uestrum, quia benignus et misericors est, et prestabilis super malitia. Item Amos propheta dicit: Querite Dominum, et uiuite. Non minorem quoque fidei atque spei doctrinam in Iona propheta inuenies, in quo commemoratur benignitas Dei immensa circa Niniuitas delinquentes. Eadem itaque rudimenta ac solatia in omnibus sacre Scripture libris reperiuntur, sicut et apostolus Paulus testatur dicens: Omnis scriptura diuinitus inspirata utilis est ad docendum. Item Paulus inter innumera Epistolarum suarum documenta specialiter quali clementia Deus in tribulatione aut tentatione positos tueatur, profert dicens: Fidelis Deus, qui non patietur uos  tentari supra id quod potestis, sed faciet cum tentatione prouentum, ut possitis sustinere: illud scilicet prouentum uocans, quod uariis tentationibus fatigati, sed ad Dominum clamantes liberati discimus quanta nequitia sit diaboli nos impugnantis, quantaque Dei gratia nos exinde liberantis.

Sed si de omnibus documentis que iam ex Scripturis sanctis prolata sunt aliquid diffideres, aut quia ex legis umbra, seu quia ex puris hominibus sunt dicta; saltem ea que dicta sunt a Domino Iesu Christo, qui Deus et homo est, firmiter credere debuisses. Dicit enim, Mattheo euangelista narrante: Non ueni uocare iustos, sed peccatores. Item eodem, narrante: uenite, inquit, ad me omnes qui laboratis et onerati estis, et ego uos reficiam. Luca enim perhibente,  discipulos suos pro quadam ratione increpat dicens: Nescitis cuius spiritus estis. Filius hominis non uenit animas perdere, sed saluare. Item per eumdem euangelistam ait: Maius gaudium erit in celo super uno peccatore penitentiam agente, quam super nonaginta nouem iustis qui non indigent penitentia. Ioanne quoque perhibente dixit discipulis suis: Amen, amen dico uobis, quia qui uerbum meum audit, et credit ei qui misit me, habet uitam eternam, et in iudicium meum non uenit, sed transit a morte in uitam.

Quia igitur tibi datum est nosse legendo et meditando huiusmodi documenta, cur queso non sufficiunt, tibi pro fidei et spei salutifere constantia?  Nunquid pro munere paruo, aut sine causa datam tibi litterarum scientiam existimas? O quanti pretii pensarentur ista apud multos que tu pro nichilo deputas. Proinde uero quia non solum supra memorata scientie liberalis gratia, sed etiam ea que ex ingenio naturali ipsoque usu communis uite uelut certissima de Deo prius sentiebas, nunc in obliuionem et in errorem ducto tibi minime suppetunt, pro retinenda inter tentationis illate molestias fidei speique constantia, libet illa referre Dei beneficia, que expertus es in pueritia: ut dum hoc quod modo, licet plurimis documentis instructus, utpote in etate maturiori constitutus ignoras, te olim in etate puerili satis nosse probauero, aut sic confusus ad cor redeas, et de Dei misericordia patientiaque nunquam  diffidas, quolibet modo afflictus uidearis, qualicunque tentatione impugneris. Diabolo enim iusto Dei iudicio fatigare te ad tempus permittitur; sed sollicitudo tua nisibus omnimodis hoc debet perpendere, ne ille delusione sua te ualeat subuertere. Quis igitur ille erat, quem tu quondam, cum nuper ad scholam pro litteris discendis traditus esses, et sepe inter ceuulos ac scholasticos residens ne uerberibus ullis castigareris timuisses, unice pro discendi facilitate inuocasti et exaudiuit te? Quem, queso, tunc credideras tam pium ut te paruulum a uirgularum plagis defenderet, tamque potentem ut capacitatem sensus nec non ampliorem scientie facultatem concedere tibi posset? Nonne Deum solum creatorem et prouisorem uniuersorum? nunquid non tuis tunc  satisfactum precibus, quamuis tu necdum ad proferendas orationes sinceras existeres gnarus? Certe temetipso consentiente, nisi forte obliuionis aut meroris causa impediaris, testor, quia non solum premonstratas a doctore, sed etiam nondum reseratas lectiones et cantica tam capaci celerique effectu didiceras, ut non paruum miraculum ceteris simul discentibus exhiberes. Quoniam igitur adhuc paruulus, et in scholis positus, tantam Dei gratiam potentiamque expertus es, cur etiam modo, cum uiriles annos retinere uidearis, cum per dona scientie plura, nec non per experimenta multa pietatis diuine notitia potiaris, dissimilia de Deo credis? O qualis uir, qui aliquantulum proficiens in puerili, ad nichilum tendit fungens etate uirili! cum congruentior ordo  humani profectus sit de puerili in uirilem animum proficere, de magnis ad maiora conscendere, sicut et Apostolus dicit: Cum essem paruulus, cogitabam ut paruulus, sapiebam ut paruulus; quando autem factus sum uir, euacuaui que erant paruuli. Attende ergo quanta pietatis diuine experimenta teneas, et a fidei speique constantia deficere noli; sed recordare iugiter quia scriptum est: Iustus ex fide uiuit. Et: Omnia possibilia sunt credenti. Sed et illud quod beatus Petrus apostolus admonet dicens: Sobrii estote et uigilate, quia aduersarius uester diabolus tanquam leo rugiens circuit querens quem deuoret, cui resistite fortes in fide. Quare autem adhuc dubitas de ineffabili Dei clementia, et de precauenda diabolice  fraudis astutia? Hostis namque tanti insidias nullatenus uales euadere, nisi firmiter credas quia nichil impossibile est apud Deum, et quoniam saluat omnes sperantes in eum.

Huic uero fidei licet tenacissima diaboli inuidia te impediat inherere, suggerens uidelicet cordi tuo obtinende remissionis aut salutis difficultatem nec non iudicii diuini auctoritatem; tu tamen supradicta sacre Scripture documenta ac pietatis diuine experimenta sub tenaci memoria repone; et procul dubio ab omni diabolica liberaberis delusione. Diabolus enim nullo modo magis conuincitur et confunditur, quam cum ei a fidelibus Scriptura sacra obiicitur, quod etiam ex Iesu Christi testimonio manifestissime comprobatur. Nam quamuis sibimet maxima uerborum  scientia inesset, tentatori tamen cum nullis aliis, nisi que ex sacra pagina protulit, respondere uoluit dicens: Scriptum est: Non tentabis Dominum Deum tuum.

Inter hec uero scire te conuenit, quoniam pro causis uariis tentationes diaboli perferre proderit. Primo ut illius inestimabilis malitia et uersutia detegatur: deinde ut uniuscuiusque hominis tentati fragilitas et constantia agnoscatur, ac per hoc fragilis quidem et lapsus cum conuersus fuerit, aliis in tentatione et fragilitate quacunque adhuc positis condolere compatique sciat, sicut de beato Petro legitur, quia idcirco in peccatum fragilitate propria urgente cecidit, ut aliis peccantibus misereri didicisset. Constans autem, et perfectus ideo in tentatione  probatur, ut adhuc stantibus in exemplum, et cadentibus in uenerationem assumatur, sicut et beati Iob perfectio atque constantia cunctis est imitanda nec non ueneranda. Ille enim ita pro Domino, et proprie carnis ulcera grauissima, et filiorum inuisam mortem uniuerseque substantie perditionem sustinuit, uxoris quoque conuicta, nec non amicorum opprobria inuectionesque plurimas contempsit, ut in nullo Deum offenderet, sicut de eo Scriptura commemorat dicens: In omnibus his non peccauit labiis suis, neque stultum aliquid contra Deum locutus est. Nonne ergo utilis exstitit tanta beati Iob tentatio, in qua et ipsius constantia, et diuersa Satane reserata est malitia? Eadem utilitatis causa, eadem pietatis cura semper fuit, et semper erit Deo super  omnes quos tentari permittit, quamuis uos homines, efficiente diaboli inuidia infidelitate et desperatione obcecati, inutilia et impia de Deo arbitremini.

Relinque igitur uarium opinionis errorem, et ad susceptam monastice religionis fide moribusque congruis temet prepara professionem. Arbitraris namque interdum eamdem professionem te frustra assecutum esse, pro eo scilicet quia hanc et sine consilio omnium affinium parentumque tuorum, et absque consideratione fragilis ac lubrice etatis immatureque ad tantum studium aggressus fueris. Sed quam facile dubitationem talem euadere ualeas oportet ut attendas. Et primo quidem de consilio, dehinc de ceteris  aliquo promere cupio. Consilium namque in bono et in malo potest fieri; sed cum fit in bono, hoc est propter utilitatem anime seu corporis, omnimodo amplectandum est: ubi uero in malo, hoc est propter carnalia solummodo uota implenda, aut commoda huius uite noxia acquirenda, non solum fugiendum, sed etiam detestandum est. Unde Psalmista utriusque qualitate insinuans postquam dixit: Dominus dissipat consilia gentium, reprobat autem cogitationes populorum, et reprobat consilia principum, statim subiunxit dicens: Consilium autem Domini manet in eternum. Item de bono in Parabolis Salomonis Sapientia fatur: Ego habito in consilio. Rursum in eodem Salomonis libro de consilii boni qualitate dicitur: Audi consilium et suscipe disciplinam.  Cum enim premittitur: Audi consilium, ac mox subiungitur, et suscipe disciplinam, patet profecto, quia hoc est uerum rectumque consilium, suscipere disciplinam. Sed ut uulgari etiam more de consilii qualitate disputemus, nunquid tu semper amicorum aut parentum consilia quesiisti, quando aliqua flagitia perpetrare uoluisti? ueritusne ergo es tunc ideo Deum offendere, quia talia sine consilio solebas facere? Ecce uides quam superfluum sit te ex hoc arbitrari Deum offendisse, quod sine consilio amicorum utilitatem tractares anime: quandoquidem pro explenda carnis nugacitate nullum consilium requirens, minus offendere putasti. Quod autem propterea animo sepius nutanti incedis, quia in feruore iuuenili immaturaque adhuc etate  positus, tam difficilem monastice uite religionem, quasi inconsiderata laboris tanti difficultate assumpsisti; scias procul dubio nichil aliud esse nisi causam illusionis diabolice; quia sicut expedit omnibus ad me conuersis, et ut tu quoque rogasti, diabolus iuste permittitur te tentando fatigare, siquidem tam in iuuenili quam in prouectiore etate debere et posse ad uiam meliorem conuerti, testantur et exempla multorum et librorum scripta sacrorum. Dicit enim Ecclesiastes: Memento Creatoris tui in diebus iuuentutis tue. Item in libro Iesu filii Sirach legitur: Non tardes conuerti ad Dominum, et ne differas de die in diem. In eodem quoque libro scriptum inuenitur: Que in iuuentute tua non congregasti, quomodo inuenies ea in senectute tua? Hinc et  propheta dicit: Puer aut propheta centum annorum maledictus erit.

Ad hec etiam rogo, cui ualidior et prestantior etas magis congruit seruire? Deo, an diabolo? nunquid priusquam uires defecerint corporis, nullus homo uiam debet arripere perfectionis? Est et alia causa super molestia passionum tuarum tractanda, quam decet ut mente perpendas intima. Nam quanto maioribus beneficiis ditatus, et longiori patientia hactenus a me es supportatus, tanto difficiliorem conuersionis uiam sustinere debes. Scio namque in iuuentute difficillimam esse cuiuslibet conuersionem. Sed et te conuenit scire quam difficile, quam laboriosum mihi quodam modo erat per illorum  scandala qui per te deprauati sunt: quod tu plurimis in utroque homine laureatus beneficiis, pene omne tempus preteritum consumpsisti in flagitiis. Finitis igitur flagitiis, finitis igitur solutionibus, quas pro rebus quibusdam, in quibus dubitando laborabas, protuli; nunquid adhuc, o amator dubitationis totius, aliquid certum et definitum probatione ulla accepisti? An ignoras quoniam documenta tanta, quacunque ratione aut meditatione concepta, nequaquam adeptus es frustra? Ideoque in eorumdem documentorum cognitione stabilem mentis retine intentionem, et per hoc prepara animum tuum ad tentationem. Nam quanto maiore inspirationis diuine gratia iam premonitus instructusque es, tanto ualidiorem tentationis molestiam  patieris. Iterum atque iterum eadem repetens admoneo, ne forte inter eos deputeris qui, ut scriptum est, ad tempus credunt, et in tempore tentationis recedunt.

Mirari itaque noli si quid passurus es noui: uerumtamen prescio quanta infirmitate et ambiguitate inter nouas tentationis molestias dissoluaris, arbitratus scilicet me ipsum Deum omnipotentem non esse, et hec omnia que de me percepisti apud te quasi somnia uideri. Recede ergo, miser, ab hac dementia; quia, sicut sepissime tibi patefactum est, delusione circumuallaris diabolica. Attende, o captiue, ne tu sis ille de quo dicit Psalmista: Dixit insipiens in corde suo: Non est Deus. Diabolus quippe satis agnoscens uniuersos confugientes ad me ueniam  promereri posse, omnigenis delusionibus retrahit eos ab ipsius aditu uenie, hoc est a fide, immittens uidelicet fraude solita huiusmodi cogitationes, ut aut indignum mihi uideatur sceleratos quosque iustificare; seu austeritatem tantam mihi inesse quam nullus homo peccator, etiamsi pro penitentia semper castigetur, ualeat minorare; siue ut de iustorum retributione perpetua et de impiorum perenni dubitent pena aut etiam iudicia blasphemare audeant mea; seu ut Scripture sacre dicta intentione subuertant sinistra: ad extremum uero ut, sicut tu quoque modo delusus priuaris, de certissima substantie mee priuentur agnitione.

Sed quia insipientiam animi tui huc usque pre  mortalibus multis sustinui admonendo et instruendo, cur etiam talia permittam contingere aliquatenus te uolo instruere. Nunquid ignoras angelos et archangelos omnesque celicolas, qui longe sublimiores natura constant humana, in eo uoluntatis sue arbitrio relictos, ut siue mecum, siue cum principe diabolo uellent, permanerent? Sic quoque oportuit eos probari, ut et quid in me et quid in se essent posset denudari. Unde cum quidam probati sine me nichil esse, alii uero in se aliquid esse et posse crederent: hi qui in me suum tantummodo esse decernebant, electione et felicitate perpetua uidebantur digni; illi autem qui se uiribus propriis commendabant, ut patefieret quid sine me possent, irremediabili iudicio sunt puniti, sicut in Epistola beati  Petri apostoli legitur: Deus, inquit, angelis peccantibus non pepercit. Et in Epistola Iude: Angelos qui non seruauerunt suum principatum, sed reliquerunt suum domicilium in iudicium diei magni, eternis uinculis reseruauit. Nota quoque et illud, quia si iidem angeli in exordio creationis sue ita probati non essent, licet natura preclarissima potirentur, per se tamen aliquid posse existimantes, tanto nequius quandoque superbiendo caderent, quanto iam diutius se uiribus propriis stetisse crederent: et in huiusmodi dilatione non tantum angelice, sed etiam humane damna euenirent nature, quia cum districtio diuina angelis superbientibus in initio minime resisteret, humana profecto superbia impunitatis tante causa magis ac magis Deum contemnens,  grauiori demum supplicio prosternenda caderet. Quam ob rem quid aut angelica, aut humana natura per se possit, mox in utriusque initio apparere oportuit, ut eorum casus non tam sibi ceterisque uideretur detrimentum quam doctrine exemplum: et eo fortius postmodum starent mihique tenacius inhererent quo maiori experimento per semet nichil posse didicissent. Ceterum hi angeli, qui arbitrii libertate data probati, a consortio subiectionis mee sponte discesserunt, ideo uenie remedium non meruerunt, quoniam extrinsecus nulla rerum necessitate, nulla intrinsecus nature sue ad hoc coacti sunt imbecillitate, sed uitio tantummodo superbie ex ipsa libertatis claritatisque sue excellentia inflati, potentie mee presumebant resistere.  Homo autem primus licet sapientia multiplici et conditione spirituali ita esset adornatus ut diceretur ad imaginem et similitudinem Dei factus; quia tamen compositus erat ex carne lutea, et diaboli preuentus seductione atque astutia, precepti mei transgressione ueniam meruit, ea tamen ratione ut eiectus de paradiso uoluptatis operaretur terram, de qua sumptus esset, in sudore uesceretur pane. Quod scilicet et iuxta litteram de corporali, ut ea que in hoc exsilio corpori essent necessaria cura excoleret uaria, et de spirituali pane, id est Christo, potest intelligi; ut cui prius facillimo liberi arbitrii nisu inherere, et in quo omnia habere posset, ad eum postmodum lapsus cum sudore maximo  penitentie rediret atque eiusdem arbitrii ingeniique uires, quas ante transgressionem absque sensus torpore ad cuncta bonitatis iura retinuerat, postea carnis fragilitate prepediente cum labore graui obtineret. Cum ergo hac ratiocinatione agnoscas non solum eumdem primum hominem singulari conditionis humane primatu sapientiaque laureatum, sed etiam omnes celicolas, quorum excellentie creatura nulla comparatur, absque probatione congrua non posse mihi firmiter inherere nec non sui meique differentiam peruidere: quem deinceps hominum ceterorum a primi hominis prudentia insita aliquid distantium arbitraris esse tam perfectum, ut sine tentatione mee magnificentie sueque fragilitatis certum capere possit experimentum?

 Quod si tentationis insolite molestias super te irruisse causaris, attende quoque quia tu pene insolito more gratiam meam huc usque magis quam alii plures adeptus sis. Nonne tibi insolitum uidetur, a pueritia usque in presens omnimodis te sceleribus implicatum, non solum penas condignas euasisse, sed etiam quasi uice uersa hec que multis denegata sunt religiosis, et  cum labore magno exquirentibus, ea nisu facillimo dona pietatis mee ingentia percepisse? Recordare, queso, quid tu absque labore solito beneficiorum, et quid ceteri plures mei electi experirentur angustiarum, priusquam pacem et requiem ullam, non dico future sed presentis uite, obtinerent, quamuis nonnulli inter beneficia sibimet  collata afflictiones uarias perferrent. Et ut hec apertius tuo innotescant animo, quosdam qui huiusmodi uitam ducebant, tam in ueteri quam in Nouo Testamento per nomina recitare cupio. Scisne quantos labores et tribulationes Iacob patriarcha pertulerit, priusquam ullam benedictionis percepte a patre suo Isaac gratiam promereri potuerit? nam, ut Genesis liber testatur, oderat semper Esau Iacob pro benedictione qua benedixerat ei pater; ideoque, matre suadente, idem Iacob propter fratris metum profectus est in exsilium, ubi auunculo suo 14 annos seruiens, ignobilis persone sortitus est negotium. Postea uero cum rediret ad patriam, in tantum adhuc fratris expauit iram, ut pro reconciliatione nuntios premittens, non solum iam fratrem, sed et dominum  appellaret, dicens: Sic loquimini domino meo Esau: Hec dicit frater tuus: Mitto nunc legationem ad dominum meum, ut inueniam gratiam in conspectu tuo. Cum autem aduenientem fratrem procul uidisset, pre timore in terram cadens septies adorauit donec appropinquaret. uidesne ergo quantas afflictiones ille tantus uir sustinuerit, antequam gaudia aliqua benedictionis promisse gustauerit? At si gustauit, magnus timor hec superauit. Eadem quoque de filio suo Ioseph proferri possunt; quem cum somnia patefacta fratres sui magnum quemdam sibique preponendum arbitrarentur, mox obliti totius fraternitatis, contra eum omnimoda succensi sunt inuidia, adeo ut uix ab illius interfectione sese cohibentes uenundarent eum Ismelitis: a quibus translatus  in Aegyptum, tantam ibi contritionem pressuramque sustinuit, ut sicut de eo Psalmista commemorat, ferrum pertransiret animam eius, donec ueniret uerbum eius , id est, antequam perciperet predestinatam et reuelatam potestatem, quam non solum super omni Aegypto, sed etiam super cunctis fratribus suis ad se pro inopia confugientibus possessurus erat. Similia etiam inuenire uales de precipuo uiro Moyse, et de famulo meo Dauid, et de sancto Daniele: qui omnes, licet disparibus modis, ante et post susceptam dignitatem tribulationes periculaque maxima pertulerunt.

Tales etiam uiri multi inueniuntur in ueteri, sed multo plures in Testamento Nouo, qui tanto maiora  passi sunt discrimina, quanto non iam presentia ulla, sed tantummodo futura et eterna desiderabant premia. Illi namque qui ante legem aut sub lege religiose uixerunt, licet iusti sanctique essent, magis tamen ab aliis quam a semetipsis illatas tribulationes sustinuerunt; isti autem quibus exortus est uerus iustitie Sol, id est Christus, qui dixit: Si quis uult post me uenire, abneget semetipsum, et tollat crucem suam et sequatur me; et iterum: Qui amat animam suam, perdet eam; huiusmodi rudimentis incitati semetipsos offerebant tortoribus; et si tortor alius defuisset, sese cum uitiis et concupiscentiis semper crucifigebant. Ideoque non facile terrenam sortiti sunt dignitatem, sed iugiter intendebant ad spiritualem: ut uidelicet ipsi semet contra  diabolicas tentationes fortiter munirent, aliosque exemplis suis erudirent. uerumtamen priusquam passionum propriarum uictoria et pace fruerentur, aut aliquibus regendis preponerentur, plurima pertulerunt pericula, multa transierunt tempora. Quidam etiam in spirituali dignitate iam constituti, preter afflictiones spontaneas, egritudinis aut persecutionis uarie flagella ob humilitatis custodiam a me transmissa, usque ad finem uite presentis sunt passi. Quamuis ergo huiusmodi uiros innumerabiles, ut supradictum est, in Testamento Nouo possis inuenire, aliquos tamen exempli gratia nominare uolo ut, cum hos in testimonium sumpsero, facilius agnoscas qualitatem ceterorum. In primis itaque apostolos Domini Iesu Christi attende quid laborauerint,  quid pertulerint antequam aliquem laboris sui fructum, antequam sublimitatis percipiende gradum, non dico in futura, sed in presenti tantum uita, ubi Ecclesie uniuerse preferendi erant, possederint. Dicit enim, ut euangelica uerba testantur, ipse primus apostolorum Simon Petrus ad Iesum: Ecce nos reliquimus omnia, et secuti sumus te, quid ergo erit nobis? Quid autem in his uerbis, ubi beatus Petrus se suosque coapostolos omnia reliquisse dicit, intelligendum putas, nisi  parentes, propinquos, dulcia matrimonii ura, filios, predia, domos, postremo uoluntatem propriam omniaque carnis desideria? Quam ob rem licet apostoli, relictis omnibus suis, Dominum Iesum comitarentur iugiter et mente fideli, manifestum est  tamen eosdem pro rerum suarum dimissione, nec non pro humane fragilitatis occasione diutius a diabolo tentari et fatigari, maxime cum et ipse Dominus tentationes eius uoluerit pati. Unde ad eosdem apostolos dicit: uos estis qui permansistis mecum in tentationibus meis. Preterea tribulatione premebantur maxima, cum ipsum Dominum, in quo omnem spem suam ponebant, comprehendi ab hominibus pessimis, et flagellari morteque turpissima condemnari uidebant. Huic autem tribulatione successit et altera, quia scilicet propter inusitatam sibique inuisam tanti Magistri passionem, licet argumentis multis patefactam, uix eius credebant resurrectionem. Inter hec quoque nichilominus persecutione  ac metu Iudeorum afficiebantur. Tantis igitur tribulationibus apostoli sunt afflicti nec non probati, priusquam in illo quo ponendi erant totius Ecclesie fundamento collocarentur, priusquam ullum laboris sui fructum aut potestatem in animabus lucrandis meruissent adipisci.

Sed his generaliter de apostolis omnibus prolatis, nunc libet de aliquo illorum ceterorumque Patrum specialiter, exempli gratia, mentionem facere, quid uniuscuiusque eorum tribulationis et angustie ante aut post perceptam spiritualis gratie sublimitatem pertulerit; ut cum tam precipuos Patres innumeris tribulationibus afflictos agnoueris, insolitam magis gratiam quam molestiam ullius tentationis hactenus esse tibi collatam probare possis. Attende ergo  ad sanctum Paulum et considera quot perpessus fuerit genera persecutionum. Nam sicut in libro Actuum apostolorum et in ipsius Epistolis ualet agnosci, postquam Christo Iesu uocante ad conuersionem uenit, nunquam fere sine aduersantium persequentiumque periculis exstitit. Eius quoque collegam in persecutionum duntaxat numerositate Athanasium Alexandrine Ecclesie presulem accipe, qui, sicut in Historia ecclesiastica legitur, mox post susceptam presulatus dignitatem, pro catholice fidei defensione laborans immensis hereticorum persequentium insidiis pene usque ad uite sue finem afficiebatur. Sic quippe de eo sacra Scriptura refert: Huius, inquit, tanti in Ecclesia pro fidei integritate agones fuerunt ut etiam de hoc dictum esse  uideatur, quod scriptum est: Ego enim ostendam ei quanta oporteat eum pati pro nomine meo. In huius namque persecutionem uniuersus coniurauit orbis, et commoti sunt principes terre, gentes, regna, exercitus conuenerunt aduersus eum. Ille autem diuinum illud conferebat eloquium dicens: Si consistant aduersum me castra, non timebit cor meum; si exsurgat prelium, in hoc ego sperabo.

Isti igitur duo uiri in exemplum humane persecutionis sufficiant tibi, ut non solum nichil insolitum, nichil inauditum te aliquando ab homine quoquam pertulisse arbitreris, sed nec particulam minimam earum persecutionum quas alii pertulerunt te passum esse noueris. Tu enim pro eo quod aliquantulum aduersitatis et persecutionis prius in seculo  constitutus pertulisti, et nunc in monasterio positus paruissimis tentationum stimulis, quibus etiam Christianus omnis probandus erit, fatigaris; maioribus quam alii persecutionum tentationumque periculis afflictum te frequenter arbitraris; sed hec longe aliter quam tibi uideantur inuenies, si ueritatem consideres. Nam quod in persecutionibus uiolentia humana illatis nil simile aliis pluribus pertuleris, iam satis demonstratum est exemplis. Deinde uero oportet considerare quantum aliis in afflictione carnis et in omni contemptu uite huius sponte laborantibus succumbas. Attende itaque in duos uenerandos Patres et spiritualis uite doctores, sanctum uidelicet Antonium ac beatum Benedictum,  quorum tanto facilius potes reeordari, quanto magis ex lectione assidua tibi sunt noti. Illorum ergo uitam legens, cito potes cognoscere quantam uterque pertulerit afflictionem pro Dei amore, quam deuote, inprimis cum adhuc iuuenilis essent etatis, mundana reliquerunt omnia; quantas deinde diaboli sustinuerint insidias et tentamenta. Unus namque eorum, id est beatus Antonius, a quo etiam omnis fere exorta est eremitarum et cenobitarum institutio, tanta conuersationis sanctitate pollere cepit, ut ex hoc antiquus hostis inuidie facibus omnimodis accensus non solum spiritualibus et inuisibilibus eum impugnaret insidiis, uerum etiam corporalibus atque apertis afficeret plagis. Sed et alter nichilominus Dei gratia repletus, maxima sanctitatis  sue monimenta tam scriptis quam moribus reliquit. Quid multa? Quidquid afflictionis, quidquid constat laboris in uigiliis et in ieiuniis, aut in solitudinis horrore, et in pretiosi uestimenti abiectione, seu in desideriorum carnalium deuincenda passione, aut in omnigenis inuidie diabolice dolis superandis, eosdem inuenies diu tolerasse, antequam ad arcem perfectionis qua plurimis preferendi erant, peruenirent.

Hec igitur, queso, diligenter aduerte, et tantas Patrum prenominatorum afflictiones ad tuas, quas tu interdum insolitas arbitraris, confer tribulationes: et tunc procul dubio cognosces quia parui sunt quos modo aut unquam pertulisti dolores, quantumuis iidem Patres nullatenus, sicut tu, pro  eriminum capitalium penitentia mererentur affligi. Preterea tibi in etate primeua multo maiora quam illis humani solatii adiumenta; multoque plura quam illis impensa sunt a me exterioris hominis solatia: quibus iure incitatus, fide atque deuotione magna properare debuisses ad obtinendam interioris hominis puritatem, que non nisi per magnam carnis acquiritur afflictionem. Si enim illi beneficiis paruis adiuti ita sunt inflammati, ut labores maximos pro consequenda uite spiritalis puritate sustinerent, cur tibi, qui paruus adhuc dona adeptus es ingentia, uidetur graue tribulationem saltem aliquam pro puritate eadem tolerare? Dic, rogo, quis tibi uideris, ut nec pro subsidiis presentibus, nec pro futura et perenni mercede molestiam ullam perferre uelis?  Quid ergo olim, cum in schola positus esses, pro capacitate magna discendi laborasti? Quod deinde in seculari uita positus habuisti studium, ut eius inanem noxiumque euaderes luxum? Quid etiam nunc cum ad monasterium uenires, ieiunando, uigilando, orando, seu in qualicunque disciplina regulari insistendo plus aliis laboras, ut et pro preteritis criminibus consequaris ueniam, et de futuris habeas cautelam? Denique qui preterita rite emendare, et futura mala cupit deuitare, necesse est ut in uigiliis, ieiuniis et orationibus nec non in aliis bonis operibus carnem studeat edomare. Sed tamen quantum conuersionis nouitas et laboris tui permittit exiguitas, curam assiduam tibi inesse pro his omnibus  assequendis non denego. Unde et ego eadem pietatis mee beneficia, que hactenus tibimet exhibui, amodo non auferam a te; tu tantum uiriliter age, et confortetur cor tuum, et sustine Dominum .

Adhuc restat afflictio et tentatio una, id est passio concupiscentie carnalis diuturna, in qua quia te specialiter uexatum esse credis, ideoque in hac assumenda sunt aliquorum Patrum exempla ut in ceteris. Sed hoc in primis pensandum est quia is qui nunquam, et qui sepius carnis corruptionem expertus est, nulla possunt colluctatione cequari. Quamuis enim uterque impugnatione graui affligatur, is tamen qui huiusmodi uiro fragilitate humana deuictus sepe succubuit, tanto longiora et grauiora passionum  cardinalium certamina sustinebit, quanto frequentius eisdem passionibus consentiens semet subiecit. Hac igitur re considerata, aliquos iam utriusque qualitatis homines ex Scriptura sacra probatos ad exemplum assume, ut perspecta aliorum tentatione atque labore facilius impugnationis et laboris tui quantitatem agnoscas. Et primum quidem illi qui pro castitatis intime perseuerantia, deinde uero hi qui pro corruptionis luxurioseque uite penitentia agenda certauerunt, proponantur. Sicut ergo Dialogorum liber narrat, sanctus Equitius cum in iuuentutis sue tempore nimio carnalium desideriorum certamine fuisset fatigatus, ipsis sue tentationis angustiis ad orationis studium solertior est factus. Cumque hac in re ab omnipotente Deo remedium continuis  precibus quereret, nocte quadam assistente angelo, eunuchizari se uidit. Ecce quantum sanctus iste laborauit, qui quanto magis impugnabatur, tanto studiosius orauit ne uinceretur. In collationibus quoque Patrum de quodam abbate eximio, qui dictus est Serenus, legitur quia, cum pro interna corporis et anime castitate nocturnis diurnisque precibus, ieiuniis, etiam ac uigiliis infatigabiliter insisteret, adueniens ad eum in uisione nocturna angelus Domini eiusque uelut aperiens uterum, quamdam ignitam carnis strumam de eius uisceribus auellens atque proiiciens, suisque omnia, ut fuerant, locis intestina restituens: »Ecce, inquit, incentiua carnis tue abscissa, et obtinuisse te noueris hodierna die perpetuam corporis puritatem quam fideliter poposcisti.«  Ecce uides quantos sit passus et iste labores. Quapropter ut nemo excusationem aut diffidentiam habeat ea que fideliter poscit impetrare non posse, quod uterque constanter petiit assequi meruit.

Et ut huiusmodi exempla non solum in fortiori, sed etiam in sexu habeas infirmiori, in uita Patrum narratur quoniam abbatissa quedam sancta, nomine Sara, 13 annis fortiter a fornicationis demone sit impugnata, et nunquam rogauerit ut discederet ab ea huiusmodi pugna, sed hoc solum dixerit: »Da mihi fortitudinem, Deus.« Ecce fides qualis et quantus amor pietatis; ecce quid uterque sexus laborauerit pro uirtute castitatis. De quorum omnium puritatis  constantia sicut procul es effectus, ita etiam eorum laborem et impugnationem nunquam fueras expertus.

Quam ob rem quia perfectorum et in castitate perseuerantium omnimodo discrepas meritis atque labore, uideamus si aut eorum, quorum impudicitie et irreligiositati minus discrepare uideris, tribulationi et impugnationi, quam pro penitentia agenda pertulerunt, aliquatenus assimileris. Legitur quippe in supradicta uita Patrum quia fuerit quidem uir uitam turpissimam super omnes uicinos suos ducens, ita ut opinatissimus in flagitiis haberetur. Hic aliquando Dei miseratione compunctus ad penitentiam conuertitur, et intra sepulcrum quoddam se concludens, priorum scelerum pollutiones lacrymarum  fontibus diluebat. Cumque in his posito hebdomada transisset, nocte ueniunt ad eum demones in sepulcro clamantes et dicentes: »Quid est quod agis, o impurissime et flagitiosissime? Postquam omni spurcitia satiatus es, nunc a nobis castus et religiosus effugere cupis? Nolis, uelis, amodo unus ex nobis eris.« Hec et huiusmodi plura exprobrantibus eis ille iacebat immobilis, ne auditum quidem suum conuertens ad eos, nec ullo penitus sermone respondens. Cumque illi sepius eadem repeterent, nec ille omnino moueretur, tunc in furorem commoti demones, uerberibus eum affixerunt multisque cruciatum suppliciis semiuiuum reliquerunt. Ille tamen tot cruciatibus nec moueri potuit a loco in quo orationis causa iacuerat. Sequenti uero nocte demones  iterum uenientes grauioribus eum uerberibus cruciabant; sed nec tunc quidem moueri ualuit a loco, melius esse dicens mortem subire quam ultro demonibus obedire. Nihilominus tertia nocte multitudo demonum conuenit, et absque ulla miseratione in eum irruentes, omnibus penis cruciatibusque afficiunt. Cumque iam corpus defecisset in suppliciis, extremus tamen spiritus obsistebat imperio demonum. Quod ubi uiderunt, exclamantes uoce magna: uicisti, inquiunt, uicisti! Quid ergo tibi in huiusmodi impugnatione uidetur? Nunquid quia te supra multos occultis et manifestis tribulationibus oppressum esse sepius estimabas, tale aliquid unquam passus eras? Quinimo longe minoribus subiacebas tentationibus.

 Sed licet exemplo satis hoc sis uictus ab uno, pro eo tamen quod in occultis et spiritalibus tentationibus maxime te uexatum arbitraris, aliud in quo spiritalis tantum impugnatio declaratur, proferre libet exemplum. Legitur namque de Maria Aegyptiaca, quoniam inter cetera que Zozimo abbati de uite conuersionisque sue qualitate referebat, dixit: »Crede mihi, abba, septemdecim annis feris et irrationabilibus luctabar desideriis.« Et post pauca: »Cogitationes autem que ad fornicationem iterum compellebant me quomodo tibi enarrare possum? Ignis interim infelix corpus meum nimius succendebat et me per omnia exurebat, et ad desiderium commistionis trahebat. Dum ergo talis accenderet  cogitatio, prosternebam me in terram, et lacrymis eam infundens ipsam, mihi ueraciter adstare sperabam que me fide iusserat, id est sanctissimam Dei Genitricem: et sic per septemdecim annos periculis multis, ut dixi, luctabar.« Ecce uides quantum non solum uirilis, sed etiam femineus sexus laborauerit et pro integritatis constantia, et pro corruptionis penitentia. Nunquid ergo septemdecim annis iam laborasti pugnans contra cogitationes desideriorum carnalium? Quid autem tot annos dico, qui nec uno passus es tanta anno integro? Nondum igitur laboris uiam cepisti, et tamen uelut ex labore nimio iam fatigatus defecisti. Sed et si quas tentationis et aduersitatis molestias perferres, nunquid propterea patientie et spei solatia deponere debes? Nonne et ex  supra commemoratis sanctorum Patrum exemplis, et ex aliis Scripture sacre sententiis agnoscere potes, utile esse ac necessarium perferre tentationes? Petrus namque apostolus dicit: Charissimi, nolite peregrinari in feruore, qui ad tentationem uobis sit, quasi aliquid noui uobis contingat; sed communicantes Christi passionibus gaudete. Iacobus etiam apostolus docet dicens: Omne gaudium existimate, fratres mei, cum in tentationes uarias incideritis, scientes quod probatio fidei uestre patientiam operatur, patientia autem opus perfectum habet, ut sitis perfecti et integri, in nullo deficientes. Item apostolus idem dicit: Beatus uir qui suffert tentationem, quoniam, cum probatus fuerit, accipiet coronam uite, quam repromisit Deus diligentibus se. Hinc et Paulus apostolus ait:  Gloriamur in tribulationibus, scientes quod tribulatio patientiam operatur, patientia autem probationem, probatio uero spem, spes autem non confundit. Huiusmodi ergo documenta et in Nouo et in ueteri Testamento inueniuntur multa: quibus si iugiter intendis, non solum tentationes quaslibet aduenientes facilius deuincis, sed et maioris intelligentie dona consequeris. uir enim, ut scriptum est, in multis expertus cogitabit multa; et qui multa didicit, narrabit intellectum. Cuius uidelicet rei indicium in temetipso probare uales, quia, nisi uaria tentationum molestia et eura exercitatus esses, nequaquam tanta Scripturarum documenta aut testimonia tractare studuisses. Plura quippe prius incognita iam indagationi tue  sunt reserata.

Illud quoque summopere notandum tibi est quia, si absque tentatione et tribulatione aliqua diutius remaneres, grauius periculosiusque de beneficiorum meorum largitate superbiendo caderes, quam cum sceleribus omnimodis quondam deditus esses. Quanto enim excellentioribus quisque dotatur donis, tanto magis pulsatur uitio elationis. Unde et ille prestantissimus angelorum non sustinens dignitatis sue donum, eo grauius superbiendo cecidit quo sublimior ceteris exstitit. Saul quoque, ut liber Regum  narrat, cum ante perceptam regni dignitatem humilis mihique esset acceptus, postea uero ex eadem dignitate superbiens a me est repulsus. Ipse etiam Dauid, licet regum eximius et pietati mee placitur esset, prius tamen quam ad regni eleuaretur fastigia maiori se constrinxit religionis cura. Nam antea bona pro malis, postea uero mala reddidit pro bonis: ideoque iniquitatis sue non immemor, in centesimo primo psalmo gemebundus ad me ait: Quia eleuans allisisti me; ac si aperte diceret: Quanto sublimiore me dignitate eleuasti, tanto maioribus peccatis me implicari permisisti. Preterea quante ruine is, qui pre ceteris eleuatur, pateat, liber Paralipomenon indicat. De Ioas namque rege Iuda refert, quia post mortem Ioiade sacerdotis, qui eum ad regnum  prouexit, in tantam elationem uenerit ut, relicto cultu Dei, a suis se permiserit adorari. Pro quo superbie flagitio quod regi eidem euenerit Scriptura subiungit, dicens: Cumque uolutus esset onnus, ascendit contra eum rex Syrie, uenitque in Iudam et Ierusalem, et interfecit cunctos principes populi, et uniuersam predam miserunt regi Damascum. In Ioas quoque ignominiosa exercuerunt iudicia, et abeuntes dimiserunt eum in languoribus magnis. Ex quibus omnibus sentiri ualet, quia nemo aut uirtutis aut dignitatis alicuius excellentia sublimatus, mortifere superbie ruinam absque magna contritione euadet. Sed et beatus Paulus hoc attestatur, qui patefactis quibusdam uirtutibus sibi concessis subiungit, dicens: Et ne magnitudo reuelationum extollat me,  datus est mihi stimulus carnis meac angelus Satane ut me colaphizet. Si enim tantus uir stimulis ideo premebatur carnalibus, ne pro concessis extolleretur uirtutibus, putasne tibi opus est aliqua aduersitate fatigari, ne de perceptis beneficiis presumas gloriari?

Quam ob rem perpende, queso, tentationis tue causam et ordinem, exordium et finem, ut agnoscere possis, cui postremo amariori quam primitus et illa, quam tu insolitam uocasti tentationem, uexatus fueris. In primis namque ideo leuioribus solitisque permissus es fatigari tentationibus, ut quasi per gradus quosdam ad altiora paulatim ascenderes et disceres congredi quandoque cum grauioribus.  Sed cum in tam leui et temperata impugnatione aliquantulum proficiens, ea que in te gratia mea operabatur, magis ac magis uiribus meritisque tuis attribueres; in talem te tandem permisi tentationem incurrere, cuius impugnationis magnitudine depressus, agnosceres cui instantem defectum, et cui preteritum omnemque laboris tui profectum debuisses imputare: ac per hoc tanto certior de gratie mee beneficiis existeres, quanto minus de meritis tuis presumeres.



PARS SECUNDA.


 Hoc ideo clericus supradictus ideo scripsit, ut his qui in conuersionis initio sacram Scripturam legere cupiunt, ostenderet qualiter immensam diabolice fraudis astutiam, qua omnes eamdem Scripturam legentes impugnare solet, agnoscere et precauere, qualiterque etiam diuine inspirationis gratiam agnoscere et inuocare debeant. Scripsit et idem clericus multa alia, quedam quidem dictando, quedam autem alio modo, que scilicet utraque subsequenter pandere uolo; sed dictata prius, post hec quoque cetera pandam. Sic ergo incipit scribere de librorum dictamine. Quia igitur alternis uti delectabile est, non solum ob depellendam tedii molestiam, sed etiam ob recreandas anime et corporis uires studui quondam dicta diuerse qualitatis scribere,  sed nunc reserare libet que scripserim. Tres namque libellos diuerso tempore diuersoque stylo edidi in primis, quos uolui in unum uolumen, quasi ad unam conuescentium mensam colligere, instar uidelicet trium pulmentorum, que nobis sanctus Pater Benedictus cenantibus largiri iubet in regula, ut qui ex uno nequiuerit refici, ex alio reficiatur. Confido itaque in Domino, quia omni spirituali cibo delectatus in aliquo illorum inueniat, per quod spiritualiter refici ualeat. Sed hec de omnibus generaliter sint dicta. Nunc uero reserare cupio que causa fuerit singulos scribere, ut lector aliquatenus exinde instructus nouerit me nequaquam frustra in talibus desudasse.

Primum ergo libellum metrice prolatum, cui imposui  titulum: De Spiritali doctrina, scribere huiusmodi erat causa. Cum enim quondam ex infirmitate maxima conualescens ad monastice professionis uitam uenissem, tunc in breui, plusquam credibile sit, factus sum sospes: ex qua sospitate ueritus ne aliquod damnum spirituale mihi oriretur, prece Dominum intima rogaui ne me in tanta sospitate positum otio inutili torpescere, sed aliqua tentatione, quam mihi congruere sciret, pulsari permitteret. Post hanc orationem non multum temporis fluxit: et ecce uarie tentationum molestie accedentes in tantum me circumdederunt, ut et incaute me orasse et magis ad interitum quam ad prouentum exauditum esse aliquando uererer. Sed sepius  retractans illud apostolicum: Fidelis Deus, qui non patietur uos tentari supra id quod potestis, sed faciet cum tentatione prouentum ut possitis sustinere; laboraui non quantum debui, sed quantum fragilitate mea, permittente ipsoque Domino adiuuante, potui, ne in conspectu aduersariorum meorum corruerem. Ideoque in tanta molestia tentationis, que eo magis imminebat, quo maior sospitas corporalis inerat, omnimodo tractare cepi, quali studio, qualique labore corpus spiritui subiicerem. Nam ea que communiter cum ceteris fratribus in cenobio agere docebar, sed et illa que speciali deuotione scribendo aut legendo,  seu etiam ieiunando sponte subii, non satis affligere corpus uidebantur. Cumque diu tractarem quo potissimum studio memet in tantis periculis constitutum aptissime iugiterque constringerem, occurrit animo ut in dictamine me occuparem aliquo: quod et sepe expertus sum mentem lasciuam cuiuslibet scholastice instructi in nullo posse magis constringi quam studio dictandi.

Huiusmodi igitur occasione accepta, libellum primum scribere cepi metrico scilicet stylo, quo maxime in seculari uita positus me exercebam; ponens in eo uarias spiritualis doctrine sententias, quibus me solummodo contra tentationes imminentes instruens roboraui; aut prauitatis mee quantitatem, quam cum ceteris clericis communiter in mundo  exercebam, pertinaciamque quam specialiter pre multis ibidem retinebam, magis attenderem atque litteris expositam maiori penitentia diluendam agnoscerem. Inserui in eodem etiam libello sermonem quemdam lamentabili stylo editum, prius quidem disputans de diuersa clericorum negligentia nec non auaritia: deinde narrans de miserabili improbitatis mee uindicta tam spiritualiter quam corporaliter patrata. Ignorabam enim tunc, si quo loco proferenda forent huiusmodi dicta, que licet in modo sint posita, post cetera tamen, cum me aliquid perspicaciori intuitu agnoscere cepissem, a me constant edita; quia metricis prolatus est uerbis que pueris et intrantibus ad discendas litteras a multis primitus exhiberi solent. In primis quoque ponere decreui  ut ex hoc quilibet ad ueritatis uiam conuersus sumat quasi prandium conuersioni sue congruum, sicque leuiori cibo refectus ad lautiores dapes sacre doctrine capiendas aptior accedat. Librum uero uisionum, licet post duos scripserim, in ordine tamen secundum ideo posui, ut illa doctrina, que in priori libello uariis prolata est sententiis, in hoc quoque uariis corroboraretur exemplis; eaque tenacius premissa animo inhereant uerba, que maiori testimonio tam pietatis quam seueritatis diuine in subsequentibus commendantur, in morem uidelicet lautioris cibi, qui primo aqua pura coctus, deinde aliqua aceti uel etiam piperis adiectione accuratius preparatur. Sola enim lenitatis uerba in docendo prolata, quasi quidam cibi in sola aqua excocti possunt  intelligi; sed cum dehinc aliqua seueritatis exempla admiscentur, uelut amaro aceti seu piperis additamento condita fercula ut suauiora efficiantur, non incongrue intelliguntur. Apparet igitur quia, sicut cibus tam amaris quam suauibus condimentis coctus auidius sumitur, ita et doctrina blandimentis quidem inchoata, sed deinde alicuius seueritatis commista exemplis studiosius auditur. Unde et Apostolus doctorem quemlibet instruens ait: Argue, obsecra, increpa, id est blandimenta terroribus admisce.

 His igitur prelibatis de secundi ordine libelli, iam uero subiungere uolo ubi et qua occasione scriptum fuerit. Cum ergo monasterium nostrum in urbe Ratisbona constitutum uaria episcoporum persecutione destrui uiderem, ibique per triginta annos meliora sperans subsisterem, occulto Dei iudicio longe aliter quam sperarem euenit. Qualiter autem destructio tanta euenerit, quia nec breuiter proferri ualet, nec ineptias tantas hic exponere libet, aliis proferenda relinquo: hoc solummodo enarrans, quia cum exteriora et interiora monasterii nostri commoda penitus destrui sensissem, et contra hec nil preualuissem, quin imo a fratribus quibusdam iuuenibus quibus displicebam apud episcopum accusatus, uarias mihi minas ab illo illiusque familiaribus agi  sepius audissem; tunc, petita ab abbate licentia, ad monasterium Fuldense quasi cito reuersurus perrexi. uerumtamen non dubito quin tantam destructionem nemo in nos agere posset, nisi iusto Dei iudicio peccatisque nostris exigentibus permissus: quod scilicet exinde palam datur intelligi, quia in ipso discessionis mee anno, qui erat ab incarnatione Domini 1062, miserando semperque lugendo igne combustum est cenobium nostrum.

In Fuldensi igitur monasterio positus, et optate tranquillitatis atque caritatis dono ibidem potitus, frequenter tractaui, qualiter pro eiusdem tranquillitatis gratia Deo, a quo mihi data est, grates referrem. Magnum quippe mihi tunc uidebatur in eodem monasterio pacifico incessu posse deambulare. Quapropter  animum ad deferendas Deo gratias omnino conuertens, et si qua dictandi materia apte occurreret diutius exquirens, reperi tandem quamdam dictandi occasionem, uisiones uidelicet, quas et ego quondam uidi et ab aliis per loca diuersa profectus audiui. Has namque ad multorum notitiam deferre ideo utile esse arbitrabar, quia credo ad omnes homines pertinere quoties quilibet uisitatur a Deo, aut per castigationem aut per consolationem, sicut et ipse in Euangelio dicit: Quod uni dico, omnibus dico. Incitabar etiam ex hoc ad scribendum, quia, cum olim libellos duos ediderim, tertium pro sancte Trinitatis honore, si ipsa Trinitas dignaretur inspirare, sepius optaui addere. Tali itaque causa incitatus,  librum uisionum, de quo iam locutus sum, scribere studui.

Tertium uero libellum, quem ante annos 15, ut reor, scripsi, cur in extremo ordine posuerim primo dicendum, deinde qua causa scriptus fuerit subnectendum. Quia enim multorum accuratis epulis cenantium mos est, ut in prima et secunda uice uiliora queque fercula ; in extrema uero lautiora, et aliqua arte precipua cocta sibi apponere iubeant, cupientes in hoc non tam sue gule, quam aliorum, qui forte inuitati sunt ad conuiuium, delectationi et honori deseruire: ego econtra simile aliquid inoliter uolui in extremo aliqua lautioris sententie uerbula ante faciem legentium,  quasi ad mensam conuescentium ponere, que quilibet lector auidus, licet indigno stylo edita, generose tamen materie dignitatem retinentia, pro dapibus lautis potuisset gustare. Nam que sententia lautior et suauior ualet esse quam de gratia Dei, et cur credenda dicendaque sit gratia; iudicia quoque quam uera iustaque et necessaria sint; sed et quantam bene agendi facultatem a Deo concessam habeamus nisibus totis inquirere atque pluribus testimoniis approbare? Hec quippe tria per trium questionum solutiones in illo libro, quem in tertio locaui ordine, stylo quo potui per dialogum protuli, numero scilicet et ordine tali desiderans sanctam Trinitatem uenerari. Sed et in hoc eamdem Trinitatem uenerari studebam, quia in tertia questione,  quam uelut fercula quedam precipua ritu sagaci contexta, et allata in extremo ad lectionis cenam considentibus apposui; de ipsa sancta Trinitate et Unitate, iuxta intelligentie mee uires, breui et aperta probataque  uariis exemplis et argumentis ratione disserui. Spero etiam me in eodem libello omnibus tam in seculari quam spirituali uita positis aliqua edificationis uerba protulisse, per que quilibet esurientes et sitientes iustitiam refici possunt. Hec quidem de libri extremi ordine sint dicta, cui titulum imposui: De tribus questionibus, id est de diuine pietatis agnitione iudiciorumque diuinorum diuersitate, nec non de uaria bene agendi facultate. Deinde uero subiungimus qua causa fuerit scriptus.

 Quidam namque monachus de Augiensi cenobio, nobilissima Alemannorum stirpe ortus, nomine Henricus, cum ab Ierusalem reuerteretur, apud nos aliquandiu hospitatus est. Hic ergo quia in sacra Scriptura satis studiosus fuit, me frequenter quasi doctorem adiit, suppliciter rogans pro quibusdam sacre Scripture sententiis ut eas sibi exponerem. Ego autem humilitatem atque importunitatem petitionis eius attendens, prout potui, ad queque rogata respondi. Cumque hec collatio sepius inter nos habita sibi placeret, postremo illud deposcere cepit, ut eamdem collationem litteris exciperem. Quod licet diu tam pro desidia quam pro ignorantia differrem, aggressus sum tandem, scribens quidem  per dialogum, sed sine titulo auctoris et absque personarum notarum litteris, ne facile pateret cuius epus esset. Inter hec uero ille ad monasterium suum uocatus proficiscitur, et post non multum tempus ad nos iterum reuertitur. Tunc uidens que scribere cepi, qualiterque ea adumbraui, unice petiit ut et causam scribendi illustrarem prologo, et utriusque persone, mei uidelicet ac sui, memoriam patefacerem in dialogo: quod mox, ut poteram, scribens implere studebam. Hec igitur causa Dialogum me scribere fecit: quam idcirco reseraui, ne uidear frustra scriptis alia addere scripta; utque cognita caritate qua impellebar ad scribendum, quilibet in quorum manus iste liber uenerit, eadem caritate incitentur ad legendum. Hec sint dicta de  supradictis libris, quos in unum componere uolui. Nunc etiam liber pandere qua causa studuerim alios libellos scribere.

Cum igitur persecutionem quam in monasterio nostro  passus eram, fugiens ad Fuldense monasterium uenirem, ibique per annos quatuor cum tranquillitate magna commoratus uiderer; dictandi scribendique studium frequentare postulabar a quibusdam eiusdem monasterii fratribus, ut sancti Bonifacii uitam difficili stylo editam, aliquid facilius ederem. Quam petitionem, licet diu denegarem, postremo tamen compulsus importunis precibus, ut potui, quod petitus eram impleui. Causa ergo tali librum sancti Bonifacii promptus scripsi: alium quoque libellum quem appellaui Manualem,  pro admonitione clericorum et laicorum scriptum ibidem positus edidi. Item libellum Prouerbiorum in eodem monasterio positus scribere cepi. Cum autem assiduis epistolis per monasterii nostri fratres quosdam reuocatus ad patriam nollem cito reuerti propter illorum fratrum, inter quos tunc commorabar, petitionem , uix tandem ab illis remeandi licentiam obtinui.

uerumtamen ad monasterium nostrum prius peruenire nolui, quam indiciis aliquibus explorarem qualiter omnia agerentur ibidem. Qua de re ad monasterium Amerbach dictum perrexi, cupiens illic exspectare quousque certus fierem de monasterii nostri qualitate. Cumque ab eiusdem monasterii  abbate susceptus omni humanitate et pietate retinerer, et de sacre Scripture questionibus multis inter nos sermo assiduus ageretur, placuissetque ei sepissime responsio mea, accidit ut iuxta paschalia festa dixisset ad me: Credite mihi quod si uobis precipere aliquid possem, absque dubio preciperem ut in hac solemnitate proxima sermonem faceretis ad populum. Cui ego respondi dicens: Cur talia dicitis ad me, qui nichil huius rei scio, qui nunquam consueui populum alloqui in publico? Illo uero eadem repetente, cepi mox cogitare intra me dicens: Quid facerem, si aliquis, cuius iussa transgredi non presumerem, talia mihi preciperet? Unde huiusmodi opus assumendum est mihi sponte, priusquam ab aliquo compellar potente, ut sic probem quid facturus  essem. Continuoque stylo accepto scribere cepi in modum sermonis, sumens exordium de Psalmiste dictis: Dominus de celo prospicit super filios hominum: que nimirum dicta, quantum potui, similitudinum argumentis roboraui, credens per hec aliquos edificari; cui uidelicet operi titulum imposui: Quomodo legendum sit in rebus uisibilibus. Cum autem in eodem loco unum pene annum manerem, uenerunt nuntii ex monasterio nostro missi, cum quibus exinde ad patriam reuersus sum.

His igitur dictis, dicam quoque qua de causa ceteros scripserim libellos. Ex petitione namque fratrum nostrorum, uitam sancti Nicolai nec non sancti Wolfgangi emendans, sicut in utriusque uite prologo  intimatur, scripsi antequam proficiscerer ad monasterium Fuldense. Sed et uitam sancti Altonis, una cum quibusdam carminibus ad eumdem sanctum pertinentibus. Postquam uero redii, uitam sancti Magni scripsi, compulsus fratrum duorum precibus intimis et assiduis, Wilhelmi scilicet ex congregatione nostra, et alterius qui ad nos discendi causa ex monasterio sancti Magni uenit, Adalham dictus, quique nunc in Sancte Afre cenobio abbas est constitutus.

Post hec autem cum uiderem simul et audirem undique Christiane religionis destructionem, rectorum et principum negligentiam in subditos, tam in spirituali quam seculari uita positos, doleremque iugiter pro talibus, cogitare cepi, ut quia nullus dignaretur  me audire communi sermone loquentem, pro miseriaque tanta condolentem, uel scribendo aliqua sacre Scripture uerba proferrem, unde aliquos edificare possem. Hac igitur causa scripsi librum mei quoque operis nouissimum, cui titulum imposui: De cursu spirituali. In quo uidelicet libro quantum per sacre Scripture, maximeque per Psalterii et Euangelii campum currere potui, scribendo protuli. Inter hec et sermones quosdam nec non epistolas pro communi utilitate scripsi: quas si quis forte legere uoluerit, apud nos inuenire poterit. Scripsi etiam ante plures annos librum De confessione actuum meorum, ut si qua infirmitas uel subitanea mors me in extremis impediret a debita confessione, saltem per scripta patefacerem  quis ex memetipso, quis ex Dei gratia essem.

Adhuc proferre libet duarum orationum uerba. Attendens enim sepius, quia plurimos exemplis prauis seduxi, talia orationis uerba scribere studui, in quibus unusquisque satis doceri potest quomodo pro se et pro aliis orare debeat: que scilicet orationes cum a quibusdam iam habeantur, in hoc opusculo describere nolui. He autem orationes aliaque superius de dictandi dono prolata, tanto magis pietati diuine constant referenda, quanto amplius notum est me uitiis plurimis quondam deditum nichil horum meruisse. Ideo autem hec protuli, ut iuxta hoc quod ipse Dominus in Euangelio cuidam demoniaco a se liberato precepit dicens: uade in domum tuam, et narra quanta fecerit tibi Deus, ego  quoque narrarem quanta mihi beneficia Deus exhibuerit.

Unde adhuc libet enarrare, quanta scientia quantaque facultas scribendi mihi data fuerit a Domino in primeua etate. Cum igitur paruus scholari discipline traditus fuissem litterasque celeriter didicissem, cepi etiam longe ante solitum tempus discendi, sine iussu magistri, artem discere scribendi. Furtiuo enim et insolito modo, nec non sine docente nisus sum eamdem artem scribendi apprehendere. Qua de re contigit ut pennam ad scribendum inrecto usu retinere consuescerem, nec postea ab ullo docente super hoc corrigi ualerem. Nimius namque usus prohibuit me emendare. Quod cum uiderent  plures, dixerunt omnes nunquam me bene scripturum. Sed aliter euenit ex gratia Dei, sicut plurimis notum est. Nam cum in pueritia, ipsoque tempore quo tabula mihi data est cum aliis pueris ad discendam scripturam uiderer aliquid scribere nosse, miraculum non paruum prebui uidentibus: deinde uero non post longum tempus tam bene scribere cepi, tantumque affectum ad hoc habuit ut et in loco illo quo talia didici, id est in cenobio Tegernsee dicto, multos libros scripsissem; et in Franciam translatus adhuc puer, ibique in tantum multa scribendo laborassem, ut inde rediens pene uisu priuatus fuissem. Hec ergo ideo proferre decreui ut aliquos incitarem ad similem affectum laborandi; gratiamque Dei, que tanta mihi beneficia prebuit, aliis narrans  eos ad magnificandam eamdem gratiam Dei mecum traham. Et, ut hoc amplius faciam, proferre libet quantum laborauerim scribendo postea, cum reuersus fuissem de Francia: ibi quippe fueram quando obiit Cesar Henricus, et factus est rex Conradus.

Postquam igitur in sancti Emmerammi cenobium ad conuersionem ueni, mox quorumdam prece pulsatus, tanto iterum scribendi studio occupabar, ut raro, nisi in festiuis diebus aut in aliis horis incompetentibus, ab hoc opere cessarem. Interea successit et alius labor. Nam pro eo quod sepius legere, aut scribere, aut dictare uidebar, scholasticorum cura mihi commissa est: ex quibus nimirum omnibus ita per gratiam Dei constringebar, ut sepe corpus quieti  necessarie non permitterer tradere. Cumque dicctandi studium inesset, ad hoc sepissime non habui tempus, nisi in festiuis diebus, aut noctibus, constrictus uidelicet et puerorum cura ad docendum, et illorum petitione, quibus scribere cepi, ad scribendum. Ergo preter libellos a me dictatos, quos tam sponte quam petitus pro aliorum edificatione dandos scripsi; uno minus XX libros Missales scripsi, decem quidem abbatibus aut fratribus in monasterio nostro positis; quatuor autem fratribus Fuldensibus,  et quinque in aliis locis commorantibus; tres quoque libros Euangeliorum, et duos cum Epistolis et Euangeliis, qui Lectionarii uocantur. Ad hec etiam scripsi quatuor matutinales libros. Postea senectus et infirmitas uaria me prohibuit, maximeque inquietudo diuturna, que mihi ex uariis curis et merore pro monasterii nostri destructione exorto per tempora inoleuit multa. Ei autem qui omne bonum prestat, et solus cuncta gubernat, quique mihi indigno concessit plurima dona, sit laus eterna, sit honor per secula cuncta.

Libet etiam proferre, quantum reminisci ualeo, quot libros quibusdam cenobiis aut amicis tradiderim. Et primo quidem fratres Fuldenses nominare uolo, quia pro eo quod apud eos maxime laboraui,  scribens libros multos, quos monasterio nostro tradebam; ideo apud nos quoque scripsi libros, quos ipsi non habebant. Tradidi namque eis sicut memini, uII libellos, Herueldensibus autem duos libros. Cumque ex partibus illis remeassem, et ad Amarbach uenissem, tradidi eiusdem loci abbati unum librum. Postea uero cum fratre nostro Wilhelmo profectus, dedi ei quatuor libros, inter quos erat Missalis liber satis pretiosus: Abbati de Lauresheim unum librum; abbati de Ebersperg unum librum; amicis quibusdam in Bemia positis quatuor libros; amico cuidam in Patauia posito unum librum; ad monasterium Tegernsee duos libros; ad Pryelense cenobium prope nos positum uolumen unum, in quo tres libri erant. Sed et filio sororis mee ibidem  posito unum librum, uariasque epistolas dedi. Ad Superius  quoque monasterium tres libros; ad Inferius  monasterium unum librum dedi. Preterea multis aliis dedi aut misi aliquando sermones aut prouerbia, seu aliqua edificationis scripta. Talia autem laboris mei indicia hic ideo protuli, ut aliquos monachos otiositati deditos conuerterem, et ad aliquod opus monastice uite congruum incitarem. Si enim tam magna nequeunt, faciliora agere possunt.





uENERABILIS OTHLONI MONACHI SANCT-EMMERAMMENSIS DIALOGUS DE TRIBUS QUAESTIONIBUS, Id est: De diuine pietatis agnitione, iudiciorumque diuinorum diuersitate, et de uaria bene agendi facultate. Prodit nunc primum in lucem ex codd. mss. inclytorum monasteriorum S. Crucis ord. Cist. et Lambacensis ord. S. Bened. in Austria, opera et studio uen. D. P. Leopoldi Wydemanni, Carthusiani et bibliothecarii Gemnicensis.




INCIPIT DIALOGUS DE TRIBUS QUAESTIONIBUS PROLOGUS LIBELLI HUIUS.

 Appetis, Heinrice, mihimet specialis amice, ut illam confabulationis nostre ratiunculam, quam de pietate diuina rebusque aliis fecimus quondam, litteris more dialogi inter nos habiti exponam. Quam petitionem ex parte deuotus, et ex parte studeo implere inuitus: deuotus quidem, ideo quia pre mortalibus multis caritati tue gestio parere; inuitus autem, quia, sicut a me accepisti ipseque legendo probasti, eamdem rationem sine premio, sine auctoris titulo uolui proferre, ut, si forte quispiam inuidie uel detractionis peste captus, dicta huiusmodi rugosa, ut solet, fronte toruaque facie [cod. S. Cruc. acie] legendo adiret, nesciens quem operis huius auctorem persequeretur inuidendo uel detrahendo leuius insaniret. Inuidis namque et superbis  pene erit ineuitabile [cod. Lamb. pena erit ineuitabilis], ut cuiusquam note uilisque persone scripta uel dicta absque irrisione possit agnoscere.

Unde precor ut, quia uotis tuis obtemperans per alternantes dialogi personas nominis mei mentionem cogor facere, tu quoque digneris hoc omnino prouidere ne paruitatis mee uerbula, ad edificationem humilium solummodo prolata inuidorum et superborum fiant ludibria.

Hec igitur dixi propter quorumdam insolentiam. Si quid uero in his desipui, ignoscant, queso, mihi. Deinde omnes, qui hec legere uel audire dignantur, obsecro unice ut, si quid hic sapientie sale conditum reperiant, Deo gratias referant, qui, quando uult, brutis quoque animalibus loquelam  prestat congruam; mihique, qui nil ex me, sed ex eius dono hec protuli, hoc beneficii munus impendant ut pro peccatis meis intercedant. At si quid  inepte uel inique prolatum agnouerint, quod etiam sanctis Patribus legitur euenisse, imperitie magis quam malitie mee deputent, ideoque sic noxia resecent ut utilia non condemnent. Scio enim quia tam sanctam tamque arduam materiam nullo stylo aut sermone congruo promere potui; uerumtamen ideo, utcunque proferre studui, ut a peritis aliquibus proferretur in melius.

Peritos autem dico magis illos qui in sacra Scriptura quam qui in dialectica sunt instructi. Nam dialecticos quosdam ita simplices inueni ut omnia sacre Scripture dicta, iuxta dialectice auctoritatem, constringenda esse decernerent magisque Betio quam sanctis scriptoribus in plurimis dictis crederent. Unde et eumdem Betium secuti me reprehendebant quod  persone nomen alicui, nisi substantie rationali ascriberem. Que reprehensio si iusta est, iustum est etiam ut alia nomina et uerba, que in litteris sacris inueniuntur aliter posita quam dialectica doceat, reprehendantur, ut substantia, species, genus, sentire, et habere, aliaque plura.

Hec igitur omnia, secundum dialecticam, singulas solummodo interpretationis habent; sed, iuxta sacre Scripture usum, uariis modis ponuntur: nunc quidem, ut in dialectica; interdum uero, aliter. Unde et sanctus Augustinus, tam in diuinis quam in secularibus litteris doctissimus, in libro Retractationum non erubuit confiteri se errasse in hoc quod, iuxta quosdam, sensibilia solummodo de corporalibus accipienda quondam scripsisset. Est, inquit,  sensus et mentis.

Cum ergo reprehensores mei hec omnia, que dixi, in sacra Scriptura emendauerint, tunc et illam  rusticitatem, quam in persone dicto scribens protuli, simul corrigant. Ad hec, queso, dignentur attendere quia Deus omnipotens, sicut dialecticos et grammaticos ad agnitionis sue gratiam trahere solet, ita amborum dicta uel scripta accipere dignatur, dummodo ueritatem fidemque sacram obseruare studeant. Sed si forte secularium litterarum eloquentia inflati hec non crediderint, contenderintque Deum elegantia sermonis sui magis delectari quam rusticitate nostri, attendant, precor, quod Apostolus dicit: Sapientia huius mundi stultitia apud Deum ; et: Infirma mundi elegit Deus, ut confundat fortia .

Inter hec quoque pensandum est quia nomina et uerba quedam, nunc quidem abusiue, nunc uero  proprie ponuntur. Ut in Psalmis uerbum persequor. In uno enim loco dicitur: Inquire pacem et persequere eam . Alibi uero alio sensu ponitur, ut: Detrahentem secreto proximo suo hunc persequebar . Quorum uidelicet unum necesse est abusiue, aliud uero proprie positum dici, nisi forte, pro eo quod, uel pacem querentes, uel hominem ledere uolentes , utrumque sequendo agimus, utrumque etiam uno eodemque uerbo proferre possimus. Quod si ita est, idem de persona datur intelligi. Nam et Latinum nomen est et eius origo, iuxta grammatice regulam, facile potest agnosci. De uerbo enim persono, personas deriuatur nomen quod est persona, penultima syllaba, discretionis causa, producta, ne  imperatiuus esse putetur persona. Unde, sicut uerbum persono non propterea dicitur quod aliquam rem, uel substantiam proprie, sed indifferenter quamlibet rem personet, siue nominet, ita et persona pro cuiuslibet rei agnomine, uel demonstratione dici potest.

Quod, nisi fallor, tam sacre Scripture quam secularium litterarum traditione inuenitur ita esse.  Nam sacra Scriptura nomen et personam idem significare perhibet, cum pro tribus personis, Patris, et Filii, et Spiritus sancti, quas sepissime legimus, tria nomina interdum ponit, ut: Euntes docete omnes gentes, baptizantes eos in nomine Patris, et Filii, et Spiritus sancti . Quibus uerbis colligitur quia, et nomen, et persona communione quadam iunguntur. Cum enim nomen pro persona ponitur, nomen autem uariis rebus ascribitur, persona quoque uariis rebus ascribi ualet.

Seculares uero littere, quas etiam plurimi spiritales uiri sequuntur, simile quid tradunt. Cum in grammatice pronomini et uerbo tres personas ascribunt, ut: ego, tu, ille; et: lego, legis, legit. Quarum prima et secunda persona proprie rationali substantie  conueniunt, quia nemo potest dicere: Ego; nemo potest intelligere: Tu, nisi rationalis. Tertia uero persona, que dicitur ille, illa, illud, ad quamlibet irrationalem et insensibilem creaturam, dici ualet, ut: ille fons, illa aqua, illud equor fluit.

Hec igitur omnia dialectici, queso, attendant mihique non imputent si, in opusculis meis, aliud quid quam dialectica doceat inuenerint. Maior enim cura mihi est legendo, uel scribendo, sequi sanctorum dicta quam Platonis, uel Aristotelis ipsiusque etiam Betii dogmata. Qui, licet in dictis plurimis orator fuerit excellentissimus, in quibusdam tamen errasse inuenitur. Inter que illud est quod, ex persona philosophie loquens, Lucanum gentilem et infidelem familiarem suum appellat, dicens: Et familiaris  meus Lucanus. Quod enim nulli conueniat dicere gentilem aliquem uere philosophie, id est diuine sapientie familiarem esse, fidelis quilibet aduertere ualet.

uenerandus est ergo Deus omniaque simul diuina laudanda sunt pro capite; et post hec possunt laudari cetera queque.


Explicit prologus.



INCIPIT DIALOGUS DE TRIBUS QUAESTIONIBUS, ID EST: De diuine pietatis agnitione, iudiciorumque diuinorum diuersitate, nec non de uaria bene agendi facultate.


Quam pius et iustus Dominus, uel quanta facultas
Omnibus existat, bona niti discere nisus,
Huc humilis ueniat, et cuncta legens sibi discat  .



CAPUT PRIMUM. In diuinis Scripturis homo abunde docetur que scitu ad salutem necessaria sunt.


Heinr. Cur non, Othlone, cum conuenimus, apte de salute nostra aliquid tractamus?

Othl. Quasi cuiquam aliud gerendum sit dicis.

 H. Non ita, sed quoniam continuis tentationum et perturbationum molestiis adeo afficior ut quid ad salutem nostram pertineat prouidere interdum prorsus ignorem.

O. Molestiis, que quacunque inimici circumuentione inferuntur, omnigenis tam ueteris quam Noui  Testamenti rudimentis ita diuina iam satisfecit gratia ut nichil doctrine nobis sit opus addere nichilque aliud tractare, nisi que ex eorum edocemur lectione.

H. Prouerbii cuiusdam reminiscor, cuius et te mecum reminisci precor. O. Cuius, queso? H. Quia scilicet omnes pene doctores indoctis quibuslibet aut ignorant, seu dedignantur compati.

O. Cur ista inquis? H. Quoniam ignorantie mee molestiis nichil addendum esse dixisti, nisi ut ea que iam scripta sunt legere conarer, quasi amodo nulllus, nisi antea discussi erroris, oriri ualeat causa, uel enucleare per me possim uniuersa sacre Scripture dicta. Unde precor inscitie mee paulisper condescendas et, si qua indiscussa, uel ignota exquisiero,  reserare studeas.

O. Miror quid de his que duntaxat discutienda et requirenda [cod. Cruc. exquirenda] sunt exquirere cupias, quid non exquisitum atque discussum alicubi reperire ualeas? Sed cur moraris proferre quid uelis?



CAPUT II. Quomodo misericordia plena dicatur terra, cum tot malis affligantur homines.

Heinr. Quod igitur paulo ante dixisti diuinam gratiam in omnibus rudimentis satisfecisse nobis, ita esse fateor. Mouet autem me aliquantum, quia, cum scriptum sit: Misericordia Domini plena est terra , et per eam uiuere et esse nos credamus, multis tamen molestiis et miseriis in hoc  seculo, ab initio usque ad finem uite, grauamur. uerum namque esse non ambigo quod exquiro. Sed, quomodo uerum sit quod in tanta diuersitate uersatur, ignorans si quidquam exinde preter fidem ratiocinari liceat, intimari posco. Multa enim legi, sed nusquam huiusmodi questionem resolutam inuenire potui.

O. Rem a me exigis, quam lingua et mens protestari nequit ulla.

H. Cur hoc modo obiicis, qui prius, quasi nil cuiquam fideli questionis amodo mouende remaneret, loquebaris? suscipe igitur interrogata compatienti animo, et que hinc scienda censes edicito. Neque enim gratiam diuinam, qua terra plena esse describitur quaque etiam celestis patria constare  creditur, ita incircumscriptam esse arbitror ut nulli sermonem, nulli saltem ratiocinationem hinc agitare liceat.

O. Licet absque dubio omnibus, prout possibile est, optima queque de Deo ratiocinari et inuestigare, Psalmista ex persona Domini attestante: uacate et uidete quoniam ego sum Deus . Quia igitur caritas est Deus, gratia autem Dei caritas; Dei gratia ergo Deus est. Quam ob rem cum uacare et uidere precipiamur quod Deus sit, inquirere profecto precipimur gratiam Dei. uerumtamen omnia diuina sic inquirenda sunt ut digne ac perfecte a nullo dici uel percipi posse credantur.

H. Hac nimirum fide arbitror me satis imbutum.  Et ut cognoscas quam firmiter hanc teneam, similitudinem quamdam rationi huic aptam subiungo.

Credo namque quia, sicut impossibile est maris abundantiam ita exhauriri ut quidquam uideatur minui, ita etiam diuinitatis superne maiestas ab humana ratione, iuxta dignitatem, uel usque ad punctum, nequeat exponi. Mare enim iuxta haurientis uires hauriri quidem ualet, sed post haustum nulla prorsus diminutionis signa prebet. Haud aliter quoque de Deo aliquantulum potest disputari; sed profunditas et magnitudo sapientie eius disputatione nulla ita ualet comprehendi ut quidquam patiatur exhauriri. Ecce credulitas, quam de Deo per similitudinem prolatam indubitanter retinere me scias: unde precor mihi aliquatenus ea  que superius expetii operias, qualiter uidelicet, iuxta Psalmistam, »Misericordia Domini plena sit terra:« cum tanta afflictionum miseriarumque, nec non fragilitatis humane molestia omnis pene mundus laboret.

O. De hac questione, licet primum exhorruerim, iam delectari incipio, cum te tanta fide premunitum sentio. Sed sicut tu, ut apertius intimares te fide sancta imbutum, assumpsisti similitudinis argumentum, ita quoque, quia tanta questio non, nisi per similitudines, exponi ualet, me eadem facturum patienter audi. Res enim obscura explananda similitudine indiget aliqua.

Igitur instar schole, in qua sapientia omnimoda exstat discenda, presens a superno summoque Magistro  constituta est uita. Sicut autem in schola necesse est esse uaria discipline genera, non ob hoc ut, uel quisquam per hec afflictus intereat, uel omnes pariter, sed ut, prout etas aut meritum cuiusque postulat, exhibeantur; ita in hac uita, que schola maxima est, plurimis opus erit discipline instrumentis, nulli ad interitum, sed ad profectum preparatis. Qua de re hec est prima pietatis diuine dispensatio ut, quia fragilitas humana per se nullatenus ualet subsistere, nutanti omnimoda occurrat, aut lenitate, uel asperitate; multo enim melius clementiusque est ad precipitia properantem aliquo modo impedire quam consentire.



CAPUT III. Deus singulari quadam pietate permisit ut homo in bono et gratia non esset stabilis.


Heinr. Cur ergo Deus, cum sit omnipotens omniaque, ut scriptum est, que uoluit fecerit , non adeo stabilem ac robustum hominem condidit ut absque hac, quam dicis, necessaria discipline molestia staret posset? uidetur enim aliquod impotentie hoc esse indicium.

O. Non omnia, ita ut uidentur, sunt pensanda. Deus namque, sicut omnipotens, ita et iustus simul et bonus est, ideoque, quoniam uoluntas eius nulla, nisi iusta et bona, amplectitur, merito omnia, que Deus uult, facere dicitur. Cum ergo dictum sit quomodo omnia, que Deus uelit, facere possit, considerandum est que in homine uoluerit, eaque  iustissima et optima sunt dicenda. Legitur namque quia Deus omnipotens, omnibus creaturis imperatiuo tantum uerbo conditis, ita ipso dicente: Fiat  hoc et illud; hominem autem facturus, quasi consulendo et tractando eius excellentiam, preueniens dixerit: Faciamus hominem ad imaginem et similitudinem nostram. Et post pauca, Scriptura refert: Et creauit, inquiens, Deus hominem ad imaginem suam . Que nimirum dicta omnimodo sunt pensanda, quia ex his colligitur quanta Deus hominem conditionis dignitate extulerit quoque modo eum uiuere uoluerit.

Sed ut omnigenarum uirtutum, quas profecto imagini diuine, id est homini insitas esse credimus, scientiam facultatemque pretermittamus, de arbitrii  libertate solummodo aliqua dicamus, quam accepisse creditur cum ceteris uirtutibus. Alioquin Dei, qui libero arbitrio utique perfruitur, minime exprimeret imaginem. Attestatur etiam hoc Scriptura, cum de Deo precipiente refert talia: Ex omni, inquit, ligno paradisi comede; de ligno autem scientie boni et mali ne comedas . Cum enim homini condito quedam conceduntur, quedam uero interdicuntur, patet profecto quia libero preditus fuerit arbitrio. Liber autem factus eius iussa implere debuit, a quo et libertatem accepit. Hoc igitur cum iustum esset, uoluntas Dei fuit ad implendum. Unde satis claret quia quod non est impleta huiusmodi uoluntas non ad libertatis Datorem, sed ad precepti diuini referendum est transgressorem.

 H. Cum uerborum tuorum seriem attendo, quorsum tendant miror.

O. Ut interrogationibus tuis satisfaciam. Interrogabas namque in primis quare Deus afflictiones tantas in mundo permiserit; deinde, cur hominem tam fragilem condiderit. Que utraque quia ex primi hominis conditione orta esse uidentur, eiusdem quoque hominis originem replicare libuit, ut, dum in ortu causa fieret cognita, nulla deinceps questio ageretur superflua.

H. Esto ut ista questio, quasi superflua, abiiciatur, quid, queso, diuine gratie, qua plena esse terra describitur, in eiusdem primi hominis conditione deputatur?

O. Nulla rerum qualitas, nisi per anticimena, id  est contraria, ualet agnosci. Ideoque si gratiam Dei cupis agnoscere, eiusdem gratie oppositum, uel contrarium quid sit prius debes attendere. Necesse est enim cuiuslibet rei agnitionem esse. Agnitio autem huiusmodi esse uidetur distantia, uel diuersitas, que inter quelibet opposita et contraria reperitur, ut inter album et nigrum. Album enim in albo, uel nigrum in nigro pictum facile agnosci nequit; sed utrumque per oppositum, uel diuersum colorem agnoscitur. Ita et gratia diuina consideranda est per eius oppositum, quod est diuinum iudicium. His namque duobus oppositis, uel collatis, utrumque intelligitur. Sic etiam bonum mali, uirtusque omnis uitii contrarii oppositione clarescit. Quomodo ergo  humilitas sine superbia, caritas sine odio, castitas sine luxuria, abstinentia sine gula, lenitas sine crudelitate, patientia sine iniuria, ueritas sine falsitate, cetereque uirtutes sine uitiis contrariis uel agnosci, uel aliquid meriti habere potuis ent? Si enim nulla rerum contrarietas uel diuersitas esset, nec se quisquam exercere, nec cuiuslibet meritum probari potuisset. Ad hec etiam si nulla pugna, nulla esset et uictoria. Si uero nulla uictoria, nulla quoque speranda esset gloria his quibus est certandum. Sed nec luciferi dici claritas sine tenebrose noctis oppositione grata, uel pretiosa esset. Nam nichil gratum, uel pretiosum habetur, nisi quod comparatum alteri excellentius uidetur. Sed quia comparatio non minus quam in duobus agitur, ubi comparande  alteritatis copia deerit, gratia simul et pretiositas deficit. Quia ergo per huiusmodi comparationem, uel oppositionem gratia Dei etiam consideranda est; angelice nature dignitatem eiusque ruinam exitiabilem, in qua Dei iudicium primum apparuit; nec non primi hominis lapsum ueniabilem, in quo etiam in homines facta prima Dei gratia apparuit; sed et multimodas Dei miserationes, postea omnibus [cod. Lamb. hominibus] exhibitas, inuicem conferens animo, quantum possibile est, pertracta. Cumque hec animo reuolueris et quibuslibet culpis penarum merita obieceris, fateberis procul dubio »misericordia Domini plenam esse terram.«

Quamuis enim plurime seculi generationes, culpis exigentibus, iudicio Dei iustissimo sint damnate,  idem tamen iudicium euenisse creditur pro aliorum salute, sicut et salus gentium damnatione euenit Iudeorum. Nam tante schole disciplina non sine aliquorum fieri potest ruina, sicut nec granum absque palearum excutitur tritura, quamuis quosdam, quos in hac uita damnatos uidemus, in futura saluandos esse speremus.

H. Iam satis declarasti quia flagella diuina sint necessaria quodque gratie magis quam sint supplicio deputanda. Sed et primi hominis lapsum, quem imperitorum uulgus refert ad Conditorem, tu quidem apertissime docuisti ad eiusdem hominis referendum esse inobedientiam.



CAPUT Iu. In damnatione angelorum apostatarum iustum Dei iudicium; in reparatione hominis lapsi diuina pietas apparet.


Heinr. Nunc ergo precor ut, quia paulo superius maximam pietatis diuine dispensationem humano generi exhibitam in angelice et humane nature collatione sentiri posse dixisti, de his etiam aliquid planius disputare coneris.

O. Obscura sunt ualde que queris et eo ad proferendum difficiliora quo in questione rariora. Sed quia, ut Apostolus dicit: Inuisibilia Dei a creatura mundi per ea que facta sunt intellecta conspiciuntur , aggrediamur aliqua, que uel Dei gratia, de qua loquimur, uel fides sancta suggerit, hinc propalare. In quibus tamen, ne quis nos temeritatis  possit arguere, si quid inepte uel incerte [cod. Cruc. inrecte] proferimus, omni homini meliora sentienti ad emendandum nos subiicimus. uidetur namque diuine gratie merito referendum quidquid pietatis excogitari potest actum erga genus humanum. Quidquid autem seueritatis et districtionis iudicio Deus in mundo statuerit, non ut in hoc delectetur quasi crudelis, sed ut eius gratia et potentia appareat, statutum credo, quia iudicii sine oppositione, ut supra dictum est, nulla gratia ualet apparere.

Ut ergo et nos gratiam iudiciumque Dei possimus aliquatenus attendere, conferamus utrumque in angelica et humana conditione. Si igitur ad angelicam respicias, quid ea in creatura preclarius? et tamen post transgressionem, nec ueniam habere  meruit nec quidquam boni, uel uelle potuit, attestante sancto Augustino qui, in libro XIu De ciuitate Dei, ita scribit: Propter meritum, inquit, prime male uoluntatis sue ita damnatus atque obduratus est angelus malus ut iam uoluntatem bonam ulterius non haberet. Rursum si humane conditionis iura post transgressionem imposita attendas, quid ea uilius excogitare potes? uerumtamen post culpam, et ueniam et eligendi boni arbitrium habere meruit. Que utriusque nature conditio si summopere conferatur, altera ab altera declaratur. Nam in angelis peccantibus, quam tremendum horrendumque iudicium Dei sit ualet agnosci. In hominis uero culpa, quamuis pena grauis et metuenda sentiatur, maxima tamen gratie argumenta, si iudicio angelice  nature conferantur, inesse uidentur. Multo enim clementius est ab infimis, ubi spes omnis est uenie, ad summa quemlibet prouehi quam in summis constitutum, ubi locus nullus est penitentie, ad infima deiici.

Hec igitur utraque maxima nobis pensanda sunt humilitate et pro continua diuine pietatis conferenda admonitione, ac si ipsis rebus collatis Deus homines admonens loqueretur, dicens: Attendite que peccando meruistis et quantum postea gratiam exhibui uobis; et si hec alias pensare nequitis, angelici reatus ultionem recordamini, quia quidquid huic dissimile pro peccatis uestris est factum, gratie solummodo mee constat deputandum. Illis namque post lapsum, nec uenia, nec boni eligendi  facultas ulla relicta est. uobis autem non solum hec reliqui; sed et, ut uos de terrenis ad celestia, unde iidem maligni angeli depulsi sunt, transferrem, humanitatis uestre carnem assumpsi. In qua etiam, ut ostenderem quanta mihi obedienta deberet homo subdi, ego hominibus omnimodo subiectus exempla prebui. Scio denique quia cunctis hominibus esset incredibile quid homo deberet Deo, nisi ipse tali probarem exemplo. Proinde si quid uos moueat quod ex tam fragili massa origo humana procedat, considerate in primis hoc modo esse punitam protoplasti inobedientiam; dum enim preceptis meis noluit obedire, merito aliquam carnis contumeliam debuit ineuitabiliter sentire. Deinde  non que sit massa, sed qualis sit artifex, ex ea quid facturus, attendentes credite quia maioris potentie est ex rebus infimis maxima quam ex magnis facere magna. Sic et maioris est clementie magnam quam paruam lapso dimittere culpam. Ad hec etiam perpendite quia necesse est in aliquo probari argumento quid de suis meritis sit homo et quid de gratie diuine dono.



CAPUT u. In peccato originali facto hominis meritum; in dimisso diuine pietatis donum probatur.

Argumentum autem tale peccatum constat [f. leg. monstrat] originale, quoniam in hoc uno eodemque probatur utrumque: in facto quidem hominis meritum; in dimisso autem per baptismum, diuine pietatis  donum. Hec est igitur causa originalis culpe merito reputanda pro antidoto contra omnes morbos superbie que, uel ex nature excellentia, sicut et angelis contigit, uel ex natorum profectu hominibus oriri posset, quia superbiam latentem nil magis comprimit quam culpa patens.

Quod si superbia, uel infidelitate aliqua obcecatis minus patet ex supradicto argumento uelut obscuro, quia in una eademque re, et pena probatur, et gratia inesse, addam aliud argumentum planius. Multi denique uestrum, dum seruos, uel quoslibet sibi commissos a nequitiis suis nullo pietatis moderamine cohibere possunt, dolentes eos perire penitus, aut cecitate, aut alicuius membri detruncatione ab inceptis reprimunt. Cumque hec fecerint, a  cunctis sapientibus plus eorum salutis quam perditionis causa fecisse creduntur attendentibus, quia, iuxta euangelica uerba, melius est ad uitam ingredi debilem uel claudum, quam duas manus uel duos pedes habentem mitti in ignem eternum . Si ergo talia unius forsitan hominis utilitati consulens homo nouit agere, quare etiam non me in homine primo, sapientia omnimoda a me imbuto et ob hoc ad inobedientie presumptionem contra me eleuato, totius humani generis salutem portendere arbitramini, dum eius dignitatis partem quamdam in ipso mox initio elationis tantopere abscindendam decreui? Ut enim hominis est delicta solummodo preterita punire, sic Dei omnipotentis est futura, ne eueniant  mala, occasione omnigena, precauere.

Hec igitur, o mortales, de originali macula pensantes, sentite, ut scriptum est, de Domino in bonitate . Recordamini quoque quod Psalmista dicat: Quomodo miseretur pater filiorum, misertus est Dominus timentibus se, quoniam ipse cognouit figmentum nostrum ; et iterum: Fidelis Dominus in omnibus uerbis suis .

Et ut nemo suspicetur quia pro crudelitate aliqua diabolum permiserim in multis dominari, attendite quod ad Iob me dixisse scriptum est: Non quasi crudelis suscitabo eum , subintellige diabolum. Inter hec etiam libet memorare quia de iudiciorum meorum austeritate multi soleat murmurare. Sed eadem austeritas quam necessaria sit mundo  ex hoc maxime probare potestis quia, cum plurimos, ut et ipsi perpessis, et alii auditis flagellis conuertantur, affligam, nichilominus tamen in nequitia sua perseuerant. Quod si eadem iudiciorum meorum austeritas penitus cessaret, quanta, putatis, presumptio quantusque exitiabilis conflictus inter homines seuiret? Hoc autem habeant argumentum qui districtioni mee derogare conantur.



CAPUT uI. Diuina pietas et seueritas sunt duo retia quibus Deus saluandos ad se trahere consueuit.

Huiusmodi igitur dicta, utcunque prolata, ideo persone diuine rationi assimilanda statui, quia super his plurima imperitorum turba, indignatione nunc tacita, nunc etiam prolata eum incusare studet.  Sunt preterea alia innumerabilia tam districtionis et potentie quam gratie eius indicia, quorum quedam in sacre Scripture libris, quedam in quotidianis inueniuntur experimentis. Ex quorum omnium collatione aliquatenus inspici ualet quia, quasi quibusdam retibus, eos quos Deus saluandos esse preuidet, ad se trahere solet. Unde et in Euangelio uoce Domini nostri dicitur: Nemo potest uenire ad me, nisi Pater meus traxerit eum . Si ergo queris quomodo ad salutem traharis, intuere, iuxta Apostolum, pietatem simul et seueritatem Dei easque procul dubio retia salutis tue esse scito. Nam si solummodo seueritatem Dei attenderis, nil ab eo premii pro labore tuo sperans accepturum, pauidus, uelut a facie ignis cera, liquescis. Si uero de  sola pietate eius ita presumpseris, ut pro nullis sceleribus perpetratis districte iudicandum te uerearis, eodem modo remissus deficis.

Hec igitur utraque conferenda simul et amplectenda esse Psalmista considerans psallebat, dicens: Misericordiam et iudicium cantabo tibi, Domine . Hinc iterum dicit: uirga tua et baculus tuus ipsa me consolata sunt . Sed quia cum uirga flagellari, baculo autem inniti et sustentari solemus, congrue per uirgam Domini, eius seueritatem; per baculum uero diuinam pietatem designauit, eaque coniungens, neutrum sine altero sibi sufficere considerauit, ac si aperte diceret: Seueritas et pietas tua, simul collate, salutis mee existunt causa.



CAPUT uII. Afferuntur ex ueteri Testamento diuine pietatis, et seueritatis exempla.


Sed huiusmodi collationem hoc modo in libris sparsim scrutare. Memorare in primis primi parentis maledictionem et diluuii generalis horrendam inundationem, nec non urbium Sodome et Gomorrhe tremendam subuersionem, illaque omnia iudicii, uel districtionis diuine signa fore crede. Que quia per se nichil operantur, nisi pauorem uel desperationem, attende mox diuine pietatis indicia, id est eiusdem protoplasti redemptionem, licet seram, Enoch translationem, Ne filiorumque eius conuersationem, nec non Abrahe, Isaac et Iacob memorandam uenerandamque  promissionem. Sicque conferens et permiscens utraque timere simul et sperare in Domino doceris.

Deinde considerans famem, quam predixit Ioseph in Aegypto, pressuramque filiorum Isrel ab Aegyptiis illatam, nec non plagas Aegyptiorum et eorum demersionem in mari Rubro factam, hec omnia potentie diuine signa fore scito; attestante Scriptura, que Deum narrat ad Pharaonem dixisse quia ad hoc ipsum excitaui te, ut ostendam in te uirtutem meam, et annuntietur nomen meum in uniuersa terra . Licet enim de quibusdam hec Dei uerba taceantur, credenda sunt tamen. Quibus potentie et iudicii signis si mox conferas tritici copiam, que facta est ante famem predictam, Isrelitici  populi ereptionem, Niniuitarumque conuersionem, necessariam iterum facis collationem, que te docet timere pariter et sperare in Domino.

Iterum si attendas Esau et Saulis regis abiectionem, Core, Dathan et Abiron, Holofernis et Aman hostis Iudeorum mirabilem exstinctionem, et gentium illarum, quas filii Isrel deleuerunt, internecionem, et hec omnia diuine tantum districtionis iudicia esse credens, mox adhibes Iob et Elie sanctitatem, Dauid regis electionem, Moysis, et Aaron et Iosue dignitatem, filiorum Isrel in terram promissionis introductionem, Aod, Gedeon et Samson, Iudith quoque uictoriam, Esther regine contra hostes Iudeorum defensionem, magnam nichilominus iudicii gratieque diuine facis collationem, qua ad timoris  amorisque diuini accenderis delectationem, dicens cum Psalmista: In uia testimoniorum tuorum, Domine, delectatus sum, sicut in omnibus diuitiis . Oransque simul cum eo: Confige timore tuo carnes meas, a iudiciis enim tuis timui .



CAPUT uIII. In ueteri Testamento Dei iudicium, in Nouo gratia, eiusdem pietas speciali quodam modo intelligitur.

Hec quidem supradicta in ueteri Testamento continentur. In Nouo autem si Iude apostate Simonisque Magi interitum; Arii quoque ceterorumque hereticorum perfidiam, Iudaice plebis, nec non gentium illarum, que adhuc paganismi ritu detinentur, infidelitatem conferas ad latronis et centurionis euangelici fidem et sanctorum infantium pro  Christi nece occisorum dignitatem et ad gentium plurimarum religionem magnam, profecto ex eis concipies timoris et amoris diuini compunctionem.

Sed ut breuissimam efficacissimamque omnium, que in sacra Scriptura continentur, collationem facias, Testamentum uetus confer ad Nouum, in ueteri quidem iudicium, in Nouo autem gratiam intelligens. Quamuis enim in utroque utraque inueniantur, nullatenus tamen cequari possunt, quia in ueteri habes Latorem legis de grauitate iudiciorum maxime dictantem, eo uidelicet modo: Si, quis, inquit, illud uel illud fecerit, morte moriatur. In Nouo autem ineffabilem Domini nostri Iesu Christi gratiam, dicentis: uenite ad me omnes qui laboratis  et onerati estis, et ego reficiam uos . De qua nimirum collatione in Ioannis Euangelio dicitur: Lex per Moysen data est, gratia et ueritas per Iesum Christum facta est . Cum igitur audis gratiam et legem, scito quia lex gratie est opposita ideoque pro iudicio posita.

Hinc et Apostolus dicit: Peccatum in uobis non dominabitur; non enim estis sub lege, sed sub gratia . Hinc et Ezechiel propheta ex Domini persona dicit: Dabo eis precepta non bona; et iudicia mea, non in quibus uiuent , legis uidelicet precepta uolens intelligi, que quamuis sancta et mandatum sanctum et bonum, in comparatione tamen gratie non bona, attestante Apostolo, qui legis et gratie gloriam conferens dicit: Nam nec  glorificatum est quod claruit propter excellentem gloriam . Omnis enim gloria, et bonitas et uirtus in comparatione maioris minus claret. Unde etiam in comparatione Dei nemo bonus, sicut scriptum est: Nemo bonus, nisi solus Deus . Multa quoque his similia inueniri possunt de collatione ueteris Nouique Testamenti. Que si diligenter ad se inuicem conferantur, quam inestimabilis sit gratia Dei circa homines consideratur.



CAPUT IX. Ex quotidiana etiam uita ostenditur mira diuine seueritatis pietatisque coniunctio, qua hominis salus consistit.

His igitur de Scriptura prelibatis, libet etiam aliquantisper declarare quomodo in quotidianis uite  huius experimentis iustitie pietatisque diuine collationem ualeas facere, ut per hec dicas quia Misericordia Domini plena est terra , quandoquidem tam districtione quam pietate salus consistit humana.

Attende ergo eris intemperiem, famem, pestilentiam, mortalitatem tam animalium quam hominum, incursionem hostium, uenenosas mortiferasque herbarum uires, rapacitatem luporum ceterarumque bestiarum, morsus serpentum, draconum, scorpionum, muscarum, aranearum, edacitatem uermium minutorum, nobis iugiter adherentium, seu ex nobis nascentium, incertam et difficilem piscium capturam, locorum precipitia, multarum demersionem nauium, ignis exustionem, aquarum inundantium irruptionem,  infinita paupertatis, et infirmitatis et fragilitatis humane damna, nec non principum prauitatem; hec, inquam, omnia attende, et in his iudicii diuini seueritatem ob peccatorum nostrorum merita demonstranda et compescenda intonantem, cognosce, sicut scriptum est: Pugnabit orbis terrarum contra insensatos . Et rursum: Reuelatur ira Dei super omnem impietatem et iniustitiam hominum .

Quorum terrore quia ad timorem Dei, qui est initium salutis nostre, solummodo instruimur, necesse est ut etiam ea attendas quibus ad amorem Dei trahimur, id est, eris temperiem, frugum copiam, corporum sanitatem, pacis gaudium, plurima salutarium herbarum medicamenta, canum uigilem custodiam  et multiplicem in uenationibus solertia cattarum circa mures capiendos peritiam, uari animalium et bestiarum utilitates, dulcem mellis liquorem, incomparabilem uini saporem, aliaque potionum confectarum genera, miram aromatum uariorum fragrantiam, auri et argenti gemmarumque decorem, ceteraque metalli supplementa necessaria, structure lapidee munimenta aliaque perplura terrene felicitatis commoda. Sicque ex utrisque, collatione facta, intelligere potes quid seueritas, quidque sit pietas diuina.

Agenda est etiam unicuique collatio inter se et quoslibet alios, attendendo uidelicet iugiter quantum spiritualis seu corporalis gratie minus, uel maius illis, a Domino acceperit. Nullus enim semetipsum  satis metiri preualet, nisi alterum consideret, et in eius qualitate discat quid uel sibi desit, uel que dona iam sufficienter habeat. Unde necesse est ut, cum uidemur nobis tam mente quam corpore pauperes et infirmi, seruitio nimio depressi, uel quacunque miseria implicati, mox reuocemus ad memoriam plurimos in utroque homine pauperiores, infirmiores, seruitute et miseria maiori grauatos.

Cumque ita miserias alienas, collatas nostris, maiores senserimus, facile quia nobiscum sit gratia Dei maior quam cum illis scire poterimus.

Similiter cum superbia nostra hoc suggesserit ut credamus nos sanctos, sapientes, perfectos, recordemur mox multorum Patrum tam presentium quam absentium; in quorum comparatione inueniemur  stolidissimi. Sicque fit ut ab huiusmodi collatione humiliemur, et de iudicii pietatisque diuine consilio minus causemur. Nam quod non habemus, iusto iudicio Dei; quod uero habemus, pietati solummodo diuine referendum est.



CAPUT X. In eternis damnatorum suppliciis et beatorum gaudiis eadem Dei seueritas et pietas relucet.

Potest adhuc agi magna collatio, que uidetur etiam omnium conclusio, si inferni scilicet eterna supplicia, et regni celestis beatitudo sempiterna conferantur. Que utraque sine fine idcirco pariter permansura esse credo, ut, sicut presentis uite dona, collatione presentium iudiciorum pensantur, sic etiam future perennisque uite gaudia, damnationis  eterne iudicio collata, que et quanta sint, attendantur. Quibus uerbis beatus Gregorius in libro Dialogorum quarto concordat, dicens: Iniqui omnes eterno supplicio sua iniquitate puniuntur; sed tamen ad aliquid ardebunt, scilicet, ut iusti omnes et in Deo uideant gaudia, que percipiunt, et in illis respiciant supplicia, que euaserunt.

Neutrum enim, id est, nec malum nec bonum sine altero declaratur, et utrumque miro modo alteri famulatur. In illo namque malo bonum seruiebat, qui, iuxta euangelica uerba, abiit in regionem longinquam, et ibi luxuriose uiuens dissipauit substantiam suam. Cumque consummasset omnia, et egestate laboraret multimoda, in se reuersas  dixit: Quanti mercenarii in domo patris mei abundant panibus, ego autem hic fame pereo? Surgam, et ibo ad patrem meum . Qui nimirum, ne consumeretur malis, respectus est spe paterne pietatis. Econtra uero malum bono in beato Paulo apostolo, qui dicit: Ne magnitudo reuelationum extollat me, datus est mihi stimulus carnis mee, angelus Satane, ut me colaphizet . Qui nichilominus ne extolleretur in bonis, depressus est stimulo prauitatis. Utrumque ergo famulamen quoddam dico, et hoc, quo egens refectus est, ne desperaret; et illud, quo abundans depressus est, ne se extolleret.

Cumque hec et his similia in tuo contuleris animo, perpendens uidelicet quam potens et districtus sit  Deus in exercendis iudiciis, que ideo mala uidentur stolidis, quia aspera sentiuntur et amara, nichil enim est malum, sed abusiue pro pena dicitur, eo utique genere loquendi quo flagella solent mala uocari; quamque benignus et promptus in exhibenda gratia, nulla preteritorum criminum, que confessione et penitentia diluuntur, indignatione retractus, nulla personnarum acceptione impeditus, confiteberis procul dubio, iuxta Psalmistam, quia Domini est salus ; et iuxta Apostolum, quia non uolentis neque currentis, sed miserentis est Dei; cuiusque uult, miseretur; et quem uult, indurat .

Ubi notandum est quia hoc est Dei misereri, quemlibet castigatione, uel inspiratione aliqua a malis operibus conuertere; hoc autem eius iudicare,  quemlibet in nequitiis suis derelinquere. Omnis enim homo, tam doctus quam indoctus, tandiu in infimis, quasi quidam egrotus iacet, donec eum gratia superna exinde aliqua occasione eleuet. Sed que ratio, uel lingua de pietate et seueritate diuina explicare potest condigna? prorsus nulla. Unde et ea que sunt dicta, habeo pro debite rationis scintilla.

H. Cum audio talia, et expauesco, et gaudeo. Expauesco quidem, quia de immensa Dei potentia uilia et superflua unquam cogitaui; gaudeo autem, quia tanta pietatis diuine beneficia nos iugiter circumdare agnosco. Si enim omnia, que tu protulisti de Dei gratia, rationi debite comparata, sunt quasi scintilla, quid putas perfecta erit scientia?

O. Cuius rei notitiam ut apertissime et citissime  comprehendas, recordare quid Apostolus dicat: O altitudo diuitiarum sapientie et scientie Dei! Quam incomprehensibilia et innumerabilia sunt iudicia eius, et inuestigabiles uie illius! 



CAPUT XI. Quomodo unius hominis culpa totum genus humanum perierit. Difficultas questionis.

Heinr. Nolo te in his amplius immorari, quia satis declaratum est nichil posse Deo dignum dici. Restant autem alia, que ex occasione precedentium ad questionem meum commouent animum. Nam cum recolo quam plura utilia de originalis culpe causa protulisti, et quam uariis collationibus, nec non argumentis ad gratie diuine agnitionem me instruxisti,  spe magna accendor et illud a te exquirere: qualiter uno homine peccante genus omne humanum damnationis sententiam meruerit, sicut sepissime sacra Scriptura prodit, ut est illud Apostoli: Sicut per unius delictum omnes homines in condemnationem, etc. . Non enim ambigo de iusto Dei iudicio in nobis facto, sed ualde miror quomodo per unum peccantem omnes meruerimus damnationem. Unde precor ut, sicut superius obscura reserasti per argumenta plura, ita etiam questionis huius mysterium, si non alias ualeat denudari, argumento aliquo studeas reserare.

O. Quod queris, tam magnum, et obscurum arduumque est ut uerear in eo quidquam uel meditando immorari. Scriptum est enim: Altiora te ne  scrutatus fueris; sed que precepit tibi Deus, illa cogita semper; et in pluribus operibus eius ne fueris curiosus .

H. Fateor ita esse ut dicis. Sed quia e contrario scriptum est: Omnia possibilia sunt credenti ; et rursum: uirtus Dei est in salutem omni credenti , egoque credo te posse per inspirationem diuinam animari ad huiusmodi questionem soluendam: precor ut ea que exquiro, quantum possis, intimare coneris.

O. Quacunque fide queras, magna sunt mihique difficilia absoluere que rogas. Sed uerbi illius memor, quod dicitur a Domino cuidam credenti: Magna est fides tua; fiat tibi; sicut uis , accepta hinc fiducia aggredior exquisita, magis fidei  tue quam scientie mee uiribus roboratus. Et hoc inprimis dico quia prius opus est tibi multis uerborum instrumentis, ut per hec ad tante questionis sublimitatem agnoscendam gradatim ascendens, tanto aptior demum, quanto magis instructus introducaris.



CAPUT XII. Deus seueritate improbos et superbos compescit; lenitate humiles in spem erigit. Ostenditur id pluribus exemplis.

Iudex igitur et rector prouidus quodcunque agit, doctrina erit. Nam ne aliquibus presumptionis, uel superbie occasionem lenitas ipsius pariat, seuerus et districtus interdum in iudicio suo exstat, non  utique delectatus in districtione tali, sed saluti prospiciens communi, que sine districtione aliqua nequit prouideri. Rursum, ne aliqui seueritatis eius nimietatem plus iusto formident seseque sub eius potentia saluari posse desperent, misericordia inopinata refouet et consolatur, non tantum illorum specialem quantum consolationem attendens generalem.

Cum ergo hec multi mortales nouerint et egerint, quid, putas, Arbiter omnipotens in unoquoque gerit? Denique non solum uerbis, sed etiam operibus omnes instruit, nunc quidem deterrens, nunc autem demulcens; sic, uerbi gratia, in Nabuchodonosor regis suique ducis Holofernis elati compressione, omnes elatos principes edocet comprimendos,  et nichilominus in Dauid regis humilis exaltatione, omnes humiles nuntiat subleuandos; ut, in murmurantium ac impatientium filiorum Isrel contritione, omnes impatientes indicat conterendos; et iterum in sancti Iob et Ioseph patientium corona, omnes patientes denuntiat coronandos; ut, in Sodomitarum et Gomorrheorum lasciuientium subuersione, omnes in eodem crimine perdurantes, licet in hoc seculo minime, in futuro tamen ostendit puniendos.

Similiter in Heli sacerdotis negligentis casu, qui filios peccantes non quanta debuit inuectione corripuit, omnes simul pastores negligentes arguit. Et econtra omnes zelo diuino feruentes in laudato Phinees zelo, quem, ut in libro Numeri legitur, in cede  expleuit fornicantium, collaudat. Eodem modo in Salomonis regis sapientissimi apostasia admonet ne quis prudentie sue confidens innitatur, sed semper suspectus sit, ne in errorem aliquem cadere permittatur.

In Absalone nichilominus et duorum iudicum contra Susannam falsum testimonium proferentium damnatione, omnes filios et iudices terribiliter instruit. Filios quidem, ne quam malitiam, uel iniuriam in parentes perpetrare presumant; iudices uero, ne quod falsitatis crimen excogitare in subditos impune sibi licere credant. Sed et in eadem Susanna diuinum auxilium inuocante citiusque obtinente, et generaliter omnibus inuocantibus eum in ueritate sese adfuturum promittit, et specialiter coniugibus cunctis  fidem castitatemque debitam coniugii seruantibus magnam spem beate remunerationis ingerit.

In utroque etiam Tobia, patre scilicet et filio, magna documenta secularibus cunctis in coniugio positis exhibet. In patre quidem docens ut, sicut ipse filium suum summopere preceptis diuinis instruxit, ita omnes patres filios suos instruere studeant; in filio autem promittens quia, sicut ipse patris sui monita sancta implere satagens, angelico comitatu, non solum ad destinatam profectionem duci, sed etiam ad ipsius coniugii iura peragenda edoceri, postremo quoque cum plurimis diuitiis nuptialibus ditatus, ad patrem meruit sospes reduci, ita omnes filii iustis parentum suorum admonitionibus obedientes, et presentis uite subsidia, et  eterna gaudia angelico ductu mereantur adipisci. In quo simul et illud intimatur ne quis legitimis nuptiis detrahat, quas sic angelico consilio peragi considerat. Neque enim propter superfluos et illicitos hominum appetitus institutio diuina reprehendenda est.

In Moyse quoque plurima exhibet documenta, humilitatis scilicet et sapientie, iusti zeli et prouidentie, pietatisque immense. Humilis namque nimis exstitit, quando Iethro consilium dante super rebus quibusdam, ipse quamuis cum Deo iugiter loqueretur, mox consensit. Quoties uero sapientie ceterarumque uirtutum prenominatarum indicia in eo claruerint, quia breuiter memorari nequeunt, pretereo,  maxime cum et in Pentateucho legentibus plana sint, pietatis solummodo eius aliqua hic documenta ponens. Hec igitur quanta in illo fuerit, ibi dignosci poterit, cum sibi in monte constituto Dominus filiorum Isrel delicta nuntiaret, dicens: Descende; peccauit populus tuus, etc. , illic quippe se districtioni diuine primo obiiciens, quasi quidam defensor respondit, dicens: Cur, Domine, irascitur furor tuus contra populum tuum quem eduxisti de Aegypto in fortitudine magna et in manu robusta? Ne, queso, dicant Aegyptii: Callide eduxit eos, etc. . Deinde paulo post eadem fecit. Tertio quoque, cum iidem filii Isrel murmurassent contra ipsum et Aaron dicentes: Utinam mortui essemus in Aegypto, et non in hac uasta solitudine, etc. . Ubi uidelicet apparuit gloria Domini uidentibus cunctis filiis Isrel, et dixit Dominus ad eumdem Moysen: Usquequo detrahet mihi populus iste?  Mira ac placabili oratione iram Domini mitigauit. Que omnia, licet exterius et iuxta litteram, Moysi deputentur clementie, intima tamen fide ad pietatis diuine dispensationem referenda sunt, ut in his pastores discant quantum subditis misereri debeant.

Adhuc etiam res alias satis memoranda in Moyse uidetur pensanda. Nam quamuis eum Dominus miraculis et signis pre mortalibus cunctis magnificaret, ipsique inter cetera familiaritatis uerba dixisset: Inuenisti gratiam coram me, et te ipsum noui ex nomine, et omne bonum ostendam tibi ; multaque huiusmodi, tamen absque peccato non  est inuentus coram eo, ut Scriptura testatur de illo et Aaron. Quia, inquit, non credidistis mihi, ut sanctificaretis me coram filiis Isrel, non introducetis hos populos in terram quam dabo eis , ut impleretur quod scriptum est: Quia non iustificabitur in conspectu eius omnis uiuens ; et iterum: Non est homo iustus super terram, qui faciat bonum et non peccet ; Deoque soli anamarteton, id est, impeccantia aptaretur, ut de eo legitur: Qui peccatum non fecit, nec inuentus est dolus in ore eius . Nemo autem in his moueatur, cum scriptum sit: Quia celi non sunt mundi in conspectu eius ; sed attendat aliquam merito esse differentiam inter Deum et hominem.



CAPUT XIII. Eadem doctrina Noui Testamenti exemplis confirmatur. Quomodo demonum tentationibus resistendum, etc.


Huiusmodi itaque exemplis de ueteri Testamento prolatis, iam uero de Nouo proferamus aliqua, ubi imprimis eos qui etiam primitie sanctorum uocantur, uidelicet sanctos infantes ab Herode trucidatos, ponere uolumus; in quibus nimirum hoc uidetur Christus nos docere, ut credamus quoniam, sicut iidem infantes, nec scientia nec meritis ullis suffulti, sed sola Dei gratia digni effecti sunt pro eius nomine pati, ita omnes, qui in ipso regenerandi sunt, uel credituri, licet etatis paruitate aut morum simplicitate nil uideantur mereri, tamen si paruuli, id  est humiles esse student, quod est pueritie uere indicium, diuina gratia efficiantur digni, uel in pace, uel martyrii palma celesti regno associari. Quia ergo in his infantibus omnes in se credentes piissimus Arbiter ita, ut dictum est, consolari creditur, referamus aliquod in quo nichilominus omnes perfidos arguere uideatur.

Sed quid apertius ad hoc reperire ualeamus quam quod de Herode super Christo fraudulenter inquirente et Iudeis respondentibus legimus? illi namque, quia dolose Christum inuestigare studuerunt, non solum eum minime inuenerunt, sed etiam ad tantam, perfidie sue causa, nequitiam perducti sunt ut et ipse Herodes, pro Christo plectendo, infantium predictorum innumerabilia agmina necaret, et Iudei in  Christi quandoque necem conspirarent. Quo sane actu omnes, qui Christum duplici corde sequuntur, increpari uidentur.

Qualiter etiam tentationibus diabolicis resistere debeamus, Christus nos edocet, qui tentatori, quamuis sibi omnia nuda et aperta essent , tamen nullis, nisi sacre Scripture uerbis, respondere uoluit dicens: Scriptum est: Non in solo pane uiuet homo, sed in omni uerbo quod procedit de ore Dei . Et iterum: Scriptum est: Non tentabis Dominum Deum tuum. Et rursum: Scriptum est: Dominum Deum tuum adorabis et illi soli seruies . Quibus uerbis omnes fideles instruuntur, ut in tentatione positi sacram semper paginam inspiciant, sacre Scripture uerba semper attendant.  Demonstrauit etiam nobis Dominus in sua tentatione quanta calliditate diabolus sacram Scripturam ad prauitatis sue intentionem flectere conetur. Cum enim illi supra pinnaculum templi statuto suggereret, dicens: Mitte te deorsum , mox Psalmiste dicta, quasi ad id quod suggerebat olim prenuntiata fuissent, subiunxit: Scriptum est, inquiens, quia angelis suis mandauit de te ut in manibus tollant te, ne unquam offendas ad lapidem pedem tuum . Huiusmodi igitur diabolica uersutia nequaquam credenda est frustra prolata, sed exinde edocemur quanta cura nobis sit contra eamdem uersutiam uigilandum. Agit enim in nobis quotidie, que semel in Domino presumpsit agere, tentans uidelicet nos fraudulenta sacre Scripture illatione in errorem  aliquem inducere.



CAPUT XIu. Contra prauam diuine Scripture interpretationem, et auaritiam rapacitatemque clericorum.

Nec mirum, si Satanas sacram Scripturam simulata qualibet iusta ratione ad suam nequitiam uertere ualeat, qui se in angelum lucis transfigurat. Sed quanto maiori calliditate suam nequitiam contegere nouit, tanto plus precauenda est a cunctis fidelibus, maxime a seculi iudicibus et rectoribus. Illos denique si auaritia solummodo corruperit, tantis uel sacre Scripture testimoniis, uel seculari facundia ad ea que iniuste obtinere gestiunt, obtinenda  instruit, ut nil nisi iustum uideatur quidquid ab eis iniqua intentione profertur, non attendentibus ideo se hac falsitate deludi, quia nequam illum oculum, de quo Dominus in Euangelio dicit: Si oculus tuus nequam fuerit, totum corpus tuum tenebrosum erit , retinent.

Nequam profecto est oculus illa praua intentio, qua quilibet aliena appetens omni modo laborat tam scriptis quam uulgaribus iudiciis, qualiter pauperes et simplices supplantans, antiqua sanctorum Patrum decreta dissipans desiderata obtineat, non attendens quod Dominus per prophetam comminatur, dicens: ue qui condunt leges iniquas . Et iterum: ue qui dicunt bonum malum, et malum bonum, ponentes tenebras in lucem et lucem  in tenebras . Lucem in tenebras ponit qui sacre Scripture uerba peruerse intelligens in erroris sui supplementum sumit, sicut heretici multi fecisse leguntur.

Hec autem ideo aliquid solito prolixius edidi, quia, pro dolor! agnosco nunc pene omnes rectores, tam clericos quam laicos, nil magis studere quam aliena rapere. uerumtamen clericos ab huiusmodi morbo nulla cura plus quam Scripture sacre lectio sanaret, si eam studio tantum agnoscende ueritatis sueque emendationis causa summa humilitate frequentarent, Deum iugiter pro intellectu puro exorantes. Nam qui alia intentione legere solent nullam edificationem exinde percipere merentur, sed fit in eis quod scriptum est: Oculos habent, et  non uidebunt; aures habent, et non audient .

Eadem uero cecitas, que clericis ex libralis [sic uterque cod.; forte leg. liberalis] scientie euenit abusione, laicis nascitur ex secularis sapientie presumptione. Cum enim tantam peritiam dicendi quelibet et defendendi habeant, ut in eis ipsum Tullium disputantem putares, tanteque sapientie talentum ex Deo acciperent causa defendendi simplices et pauperes, illi econtra, o nefas! auaritie facibus inflammati, et ob hoc prorsus obcecati, quorumque bona possunt deuorant, uentrem pro Deo, temporalia lucra pro eterna felicitate amantes.



CAPUT Xu. Diuine pietatis est uirtutum et uitiorum exemplis recta docere.


Item ne de promissionibus suis unquam desperemus, exemplis quibusdam docuit nos Dominus. Promisit denique discipulis suis simulque cunctis in se credentibus, dicens: Ubi sunt duo, uel tres congregati in nomine meo, ibi sum in medio eorum . Quod quia semper impleat spiritaliter aliquando uoluit demonstrare corporaliter Nam cum discipulis suis ad castellum quoddam euntibus et de se colloquentibus, ipse Christus, repente apparens, ibat cum illis; sicque eorum conuiator effectus, licet ab eis dubitantibus inprimis  non esset agnitus, omnibus, que de ipso erant, Scripturis instruxit.

Docuit etiam prelatos quodam exemplo non debere precipites esse in iudicio. Nam cum quamdam mulierem in adulterio deprehensam Iudei ante illum deducerent, et pro huiusmodi crimine iudicium ipsius exquirerent, non statim pro exquisito respondit iudicio, sed inclinans se aliquandiu in terra, scribebat digito , admonens uidelicet omnes fideles hoc facto ut, cum quelibet uitia proximorum conspiciunt, uel audiunt, non ante hec reprehendendo iudicent [uterque cod. iudicare] quam ad conscientiam suam humiliter reuersi discretionis digito eam diligenter sculpant et in ea quid Conditori placeat, quidue displiceat  sedula examinatione discutiant. Per inclinationem denique Iesu humilitas, per digitum discretionis subtilitas, per terram uero cor humanum, quod uel bonarum, uel malarum actionum solet reddere fructus, exprimitur.

Similiter quoque uere penitentibus et instanter orantibus Christus exempla dedit; penitentes quidem in beata Maria Magdalena, instanter autem orantes in muliere Chananea instruens. Hec igitur utraque exempla cunctis nouiter conuersis maxime attendenda sunt, quia nequitia diabolica, quamuis in omnes fideles impugnando deseuiat, amplius tamen eos, quos per ueram peccatorum suorum penitentiam et orationis instantiam ad Dominum confugere perspicit, impugnat. Unde et  plures conuersi tante impugnationis molestia grauati, desperantesque hanc in Domino posse superari, ad uitiorum consuetudinem, quasi canis reuersus ad uomitum suum , redierunt.

In Simone etiam Mago, qui pro eo quod spiritalia dona cum pecunia comparare nisus est , nam legitur id non perfecisse sed tantummodo niti, non solum ueniam nullam pro huiusmodi culpa obtinuit, sed etiam malitia maxima obcecatus eternaque maledictione percussus interiit. In hoc, inquam, Simone Deus omnes ecclesiastici ordinis uiros instruit ne, spiritalis regiminis monarchiam pretio terreno comparare presumentes, similia patiantur. Semel enim, ut scriptum est, loquitur Deus et secundo non repetit idipsum  . Ideoque, que semel per beatum Petrum apostolum in Simone damnauit, in cunctis simul perpetuo damnat, dicens ad omnem hominem Simonis eiusdem sectatorem: Pecunia tua tecum sit in perditione .

Hec igitur omnia aliaque his similia, que reperiri possunt tam in ueteris quam in Noui Testamenti historia, omnium fidelium sunt documenta; et in his ualet admodum considerari quanta Dei sit benignitas circa homines, quibus, quid uel sibi placeat, uel displiceat, in quorumdam factis dignatur iugiter intimare.



CAPUT XuI. Ostenditur exemplo Christi per faciliora et planiora ad difficiliorum et obscuriorum cognitionem progrediendum esse.


Heinr. Quamuis sint sancta et necessaria uite, que iam protulisti, documenta, ardore tamen solutionis, quam exquiro, uidentur tediosa. Unde et hoc mihi queso reserari cur in his uelis tam diu immorari, quasi illa, que petii, questionis pro posite dicta prorsus omittens?

O. Ipsius Domini nostri Iesu Christi uerbis respondeo: Quod facio, tu nescis modo, scies autem postea .

H. Sanctissima quidem uerba audio; sed quo tendant, ignoro.

 O. Dicam. Ubicunque igitur obscura, uel ignota, uel difficilia simplicioribus et idiotis sunt tradenda, prius aliqua plana et cognita constant edocenda, ut, in his assuefacti, ad incognita et obscura facilius capessenda quandoque instituantur. Hunc namque morem Dominus tam in operibus quam uerbis suis obseruans et ea, que nuperrime protuli, et alia infinita edidit dicta.

Et ut ita esse perspicacius intueri ualeas, uerbi propositi sententiam in medium proferamus. Petro itaque interrogante et dicente Christo: Tu mihi lauas pedes? respondit ipse et dixit: Quod ego facio, tu nescis modo, scies autem postea . Cumque nil plus de huius solutione uerbi adderet, sed lauans discipulorum pedes opere uerba  incognita exposuisset, tunc demum quid uerba, quid opera talia significarent intimauit, dicens: Scitis quid fecerim uobis? uos uocatis me, Magister et Domine, et bene dicitis, sum etenim. Si ergo ego laui uestros pedes Dominus et Magister, et uos debetis alter alterius lauare pedes. Exemplum enim dedi uobis, ut quemadmodum ego feci uobis, ita et uos faciatis . Quibus nimirum uerbis aperte demonstratur quia si ignota precepta absque exemplis factorum, uel uerborum proferret, fragilitas humana nequaquam caperet.

Sicut igitur hic documenta sua premissis factorum argumentis Dominus noster iehsu Christus expressit, ita etiam alibi sepissime uerbis argumentosis ostendit. Sicut, cum Iudeorum nouissima prioribus peiora  demonstraturus esset, prius de immundo spiritu ab homine exeunte et iterum cum aliis spiritibus nequioribus reuertente, quoddam similitudinis argumentum sumpsit; sicque postea intulit, dicens: Sic erit et generationi huic pessime . Item, quando intimare uoluit quomodo unusquisque fratri suo ea que contra eum commisisset dimittere deberet, argumentum similitudinis quoddam de rege, qui uoluit rationem ponere cum seruis suis, premisit; sicque demum subiunxit, dicens: Sic et Pater meus celestis faciet uobis, si non remiseritis unusquisque fratri suo de cordibus uestris . Item, quando explanare uoluit quale gaudium in celo sit super unoquoque peccatore penitentiam  agente, similitudinem quamdam de oue perdita et inuenta premisit; sicque postea intulit dicens: Ita gaudium erit in celo super uno peccatore penitentiam agente .

Cum ergo Dominum nostrum, qui in omnibus, prout possibilitas permittit, imitandus est, audias obscuris planiora toties premisisse, ne mireris, cum me audieris questionis obscurissime solutionem differentem, facilioribus te prius instruere documentis. Ad hec etiam denuntio quia, nisi illa uerba iudiciaque Domini, que utcunque sentiri et promi possunt, diligenter auscultas, attendens uidelicet quam iusta et uera, quamque necessaria existant, facillime in his que obscuritatis conteguntur nebula, infidelitate, uel dubitatione delinques aliqua.  Neque enim sicut corporalia, que solo intuitu dignoscuntur, ut sol, ignis, terra, aqua aliaque his similia, ita spiritualia atque diuina comprehenduntur. Sed et hoc iugiter attendendum intimaque fide retinendum quia gratia diuina omnia excedat merita humanarum uirtutum.



CAPUT XuII. Proponitur questio de quatuor speciebus diuinorum iudiciorum.

Heinr. Mira sunt que audio, quia, uelut incantationibus quibusdam, ita me attonitum efficiunt ut, cum prius animo impatienti questionis cuiusdam solutionem a te exigerem, nunc cogar eam relinquere et alia quedam obscura proposita ardore simili inuestigare. Atque utinam ex huiusmodi inuestigatione  ad superiora priusque exquisita induci merear!

Othl. Fiet profecto quod optas, si tamen in istis que prius dicenda sunt studiosus diligensque auditor existas.

H. Grates omni modo tibi propter tanta rependo. Nunc igitur, cum tantam curam habeas nostri, solue que nuperrime proposuisti: que sint uidelicet iudicia Dei iusta, que necessaria, que etiam ita sint occulta, ut nullo modo agnosci ualeant.

O. Faciam ergo quantum ipse annuit qui omnia bona tribuit.

Cum itaque audieris, uel legeris quia iudicia Dei iusta, et uera necessariaque sint, attende imprimis quid iustum uerumque ac necessarium usibus humanis  sentiatur. Neque enim Deus hominem, quem ad imaginem suam plasmauit, ita insensibilem reliquit ut hec aliquantulum inuestigare et intelligere non possit. Cumque singula discusseris et inueneris, Deo ita redde ut potissimum inuentio docet esse. Nam supra nosse nichil exigit arbiter a te. Sed ut de is latius aliquid disseramus, omne iustum etiam uerum est omneque uerum iustum. Iustum quoque et omne uerum necessarium constat. In hoc tamen distant, quia omne iustum et uerum solummodo ad Deum, necessarium autem ad creaturam referendum est. Nullo enim indiget Deus; Deo autem omnis creatura indiget.

His ergo prolatis aspiciamus qualiter iudicia Dei,  que generaliter omnia iusta et necessaria sunt, specialiter tamen quedam iusta, quedam uero necessaria, quedam iusta simul et necessaria, quedam etiam occulta dicantur. Eaque omnia in quatuor species distinguentes, de singulis, quantum Deus largiri dignatur, dicamus, ponentes in prima specie iusta, in secunda necessaria, in tertia iusta simul et necessaria, que etiam omnia existunt manifesta, in quarta autem specie, occulta. Cetera ea, que manifesta dicimus iudicia, iudiciis quibusdam ualent agnosci; iusta quidem ex precedentibus, necessaria autem ex subsequentibus. Illa uero dicimus occulta, que nec ex precedentibus nec ex subsequentibus causis probare ualent que sint et quomodo sint, sed tantummodo credenda sunt iusta, ideo uidelicet  quia, cum Deo futura quasi preterita sint nota, iuste de utrisque potest iudicari.

Inter hec quoque summopere intuendum est quod more humano iustum, uel necessarium dicatur. Neque enim Deo aliud genus loquele nouimus prebere, nisi quod scientia humana solet habere, quia et ille, quoties nobis aliquid innuit, eloquii nostri more promit.

H. Licet sint obscura que dicis, dulcia tamen moraliaque uidentur conuenientia sermonis. Unde quod cepisti, prosequere, quoad usque ualeam intelligere.

O. Iam diximus quod omne iustum, etiam uerum, omneque uerum iustum sit, et quod omne uerum et iustum necessarium sit, et, quot speciebus omnia  iudicia Dei differant, quoque modo singula probentur. Et quia non nisi humana loquela de Deo loqui nouimus, nunc uideamus quid apud homines iustum, uel necessarium dicatur, ut per iustitiam humanam iudicia diuina agnoscere ualeamus sicque singulas iudiciorum diuinorum species propositas exemplis additis approbemus.



CAPUT XuIII. Que inter homines sint iusta et necessaria, occulta, uel manifesta, etc. Que in Deo.

Iustitia namque humana est ut unusquisque iudex, uel rector ea que iniqua sunt sub iure suo, aliquo, quatenus emendentur, manifesto premoneat iudicio, ut, si forte transgressio quelibet postea facta fuerit, nullus se de ignorantia ualeat excusare in subsequenti  iudicio, eoque licentius et iustius puniendi habeat potestatem, quo punienda et deuitanda premonebat. Iustitia quoque humana est ut dominis serui, parentibus filii obedientes sint et subditi, ceteraque multa, que memorari nequeunt. Que tamen omnia ideo probantur iusta, quia tam humanitus quam diuinitus instituta sunt atque precepta.

Necessaria autem dicuntur Dominice incarnationis, passionis, resurrectionis et omnium, que in hoc mundo, uel uerbis, uel operibus Dominus exhibuit, dispensatio; sed et eris temperies, solis splendor, ignis calor, uictualium rerum substantia, rectorum potentia, pauperum cura, seruitutis impensio, nuptiarum copula, totius discipline studia, et quecunque  infirmitas, uel fragilitas humana exigit; sed et persecutiones, tentationes ipsaque scandala necessaria sunt, Domino dicente: Necesse est ut ueniant scandala . Inter que omnia maxime constant necessaria contemplatio diuina, que ita proponitur cunctis ut de ea, quasi ipsa sola sit necessaria, dicatur a Domino: Porro unum est necessarium 

Que nimirum cuncta, quia non Deo, sed hominibus sint necessaria, luce clarius est. uerumtamen, quia omnia a Deo pro nobis ordinata iusta sunt, iusta sunt ergo omnia predicta necessaria. Ex eo quidem iusta, quia a Deo ordinata; ex hoc uero necessaria, quia sine his subsistere nequit conditio humana.

 Quecunque etiam solatia, uel presidia mundo per iudicia diuina exhibentur, ideo dicenda sunt necessaria, quia non ita per humana contingunt merita ut possint nostra a parte dici iusta [Cod. Cruc. ut possint non apte dici iusta], id est, iuste et ex debito nobis concessa; sed sola Dei prouidentia atque clementia necessitati humane preuidentur profutura. Omne enim iustum ex Deo super homines factum, ex aliquo merito, uel debito eorum precedenti accidit. Necessarium uero dicendum est quod nullis precedentibus meritis, sed sola Dei gratia obtinetur.

Iustum quoque omne, pro eo quod Deus et iustus et bonus est, bonum; necessarium uero, quia tam ex malo quam bono accedit, non solum bonum, sed etiam malum dici potest. Nam mendacium, quod  absque dubio malum est, inuenitur sepissime necessarium. Omnis quoque culpa per se constat mala; sed ad bonum in homine faciendum tunc erit necessaria, cum quis elatus, uel proprie fragilitatis ignarus in eam corruens, et inde quid sit discens ad meliora conuersus fuerit. Sicut de sancto Petro multisque aliis legitur, qui ideo dispositione diuina permissi sunt grauiter delinquere, ut et ipsi per fragilitatis sue experimenta discerent quid essent et aliis peccantibus compati scirent. Hoc igitur modo malum constat esse necessarium.

uerumtamen omne malum nobis necessarium, ex eo quidem quod est malum, inde humane preuaricationis insinuat meritum; ex quo autem sit necessarium, inde diuine pietatis constat argumentum.  Unde et omnia gratie diuine dona, que tanta sunt ut ea nullus ualeat promereri, quamuis in dispositione diuina dicantur iusta, ubi iustum est omne pium, piumque omne iustum, necessaria potius quam iusta a nobis sunt dicenda.

Sed ut hoc apertius clarescat, assumenda sunt ex iudiciis humanis exempla. Quotiescunque igitur iudex quilibet reum quemlibet districte pro nequitia sua puniri fecerit, tam a punito reo quam a puniente iudice iustum iudicium factum esse dici ualet. Cum uero cuiquam reatum dimittens misereri iudicauerit, ipse quidem iudex aliique dicere ualent quia iuste idem, pro pietatis sue iustitia, misertus fuisset et pepercisset reo. Cui autem facta est misericordia  non conuenit dicere iuste se eamdem misericordiam percepisse, sed necessario, uel gratuito iudicis dono. Ne forte, si misericordiam adeptam iustitie meritoque suo deputauerit, iudicis pietati derogare uideatur

Idem de Dei gratia sentiendum est. Quia enim scriptum est: Omnes peccauerunt, et egent gloria Dei, iustificati gratis per gratiam ipsius . Ideo nullus debet dicere, uel credere eamdem gratiam Dei se promeruisse. Alioquin non esset gratia, si ulli fuisset debita.

Quia igitur satis est dictum quid iustum sit, uel necessarium ex iustitia humana, nunc consideremus que sit diuina. Nam de necessitatibus humanis nulla erit similitudo ad diuina. Iustitia autem humana  superius est aliquatenus memorata, sed hoc iterum commemorare uolui [cod. S. Cruc., hic it. com. uolo]. Denique supradictum est iustitiam humanam huiusmodi esse ut omnis iudex et rector ea crimina, que lege aliqua premonuit ne fierent, perpetrata licenter punire possit. Que scilicet iustitia si subtiliter pensatur, in omnium sapientium conscientia reperitur. Quamobrem cum nullius sapientis conscientia de hac dubitet iustitia, necesse est eamdem nos scire diuino reddendam esse iudicio, ut, sicut homo prepotens iniquitatem contra precepta sua perpetratam quolibet iudicio solet punire, ita et Omnipotens omnem nequitiam contra legem suam, que, uel ex naturali ingenio, uel qualicunque indicio indita est homini, effectam iusto iudicio, prout  uult, ualeat emendare.

H. Hinc sapiens quisquam dubitare minus ualet unquam.



CAPUT XIX. Exempla prime speciei diuinorum iudiciorum, que dicuntur iusta.

Othl. Cum ergo iuxta rationem predictam iustitia Dei aliquatenus queat inspici, libet modo, prout possum, ea que te instigante pollicitus sum de iudiciis diuinis declarare, que uidelicet specialiter iusta, que specialiter necessaria, que iusta simul et necessaria, que occulta etiam dicantur quibusque indiciis hec singula agnoscantur. Sed quoniam eadem iudicia in quatuor species distincta promisimus exemplis probare singula, in primis prime quoque  speciei dicamus exempla. Scriptum igitur nosti quia Sodomorum et Gomorrheorum urbes subuerse sunt iudicio diuino?

H. Scriptum profecto noui quia subuerse sunt iudicio Dei.

O. Potes autem scire quomodo idem iudicium fuerit iustum?

H. Minime, nisi in hoc quod iudicium Dei semper iustum esse credo. Aliter namque quomodo, uel in hac subuersione, uel ubi iustum sit, ignoro, unde precor ut tu, qui hec proponebas, denudare studeas.

O. Nonne subuersionem urbium predictarum reperire potes aliqua diuine pietatis admonitione preuentam esse?

 H. Nequaquam, ut reor. Nam nullus diuine legis monitor, uel predicator, illuc premissus fuisse legitur, sed pridie quam subuerterentur, duo angeli uenisse dicuntur, ita referente Scriptura: uenerunt, inquit, duo angeli Sodomam uespere sedente Loth in foribus ciuitatis .

O. Lege cetera, que sequuntur, et inuenies forsitan iudicia Dei, que ibidem completa sunt, premonitione aliqua denuntiata, ideoque uera et iusta. Neque enim a memoria tua debet euelli quid supra dictum sit esse iustum causaque iusti. Quamobrem diligentius Scripture memorate sequentia intuere, et reperies cognitione aliqua quam iusta fuerint iudicia Dei in urbibus supradictis facta.

H. Que me iubes reperire nequeo: ideoque tu  profer, queso.

O. Nonne, post ea que premisisti Scripture uerba, scriptum est: Egressus itaque Loth locutus est ad generos suos, qui accepturi erant filias eius, et dixit: Surgite, egredimini de loco isto, quia delebit Dominus ciuitatem hanc. Et uisus est eis, quasi ludens loqui? 

H. Scriptum profecto ita esse recolo; sed quomodo per hec uerba iudicia diuina probari ualent iusta?

O. Possunt plane. H. Quomodo? O. Ex hoc utique quia cum Lot quosdam egredi de loco illo premonuisset et delendam ciuitatem esse ipsam predixisset, omnes, qui hec dicta Lot audierunt, admoniti sunt ut iudicia Dei intimata euaderent. Sed quoniam  predictam imminentemque subuersionem noluerunt credere, patet profecto eos flagitia sua nec penitere uelle. Qua de re colligitur et probatur iustum uerumque esse Dei iudicium, quod non ante, sed post monita neglecta deleuit loca predicta.

H. Iam plenius agnosco quid sentiendum sit de iusto iudicio. uerumtamen huic uidetur quiddam obsistere in eadem subuersione. Nam omnes ibi nequaquam sunt premoniti; omnes uero, exceptis his qui cum Lot exibant, leguntur fuisse damnati.

O. Iudicium diuinum non, ut humanum plerumque, errat. Quamuis enim Deus, priusquam quemlibet moneat, si eius monitis obtemperaturus sit presciat, quosdam tamen perituros ideo ad penitentiam  premonet, uelut ignarus, ut in ipsa admonitione cassata hominibus ostendat quia in ceteris iudiciis, que non ostendit, minime errat. Probauit namque in his, qui moniti non sunt conuersi, quia etsi omnes admonerentur eadem essent facturi. Quod nimirum ita esse aliter etiam probatur. Nam priusquam duo angeli Sodomam uenissent, cum Abraham colloqui ipsique Sodomorum et Gomorrheorum peccata denuntiare dicuntur. Pro quibus cum Dominum unice suppliciterque diu exoraret, post plura orationis uerba intulit, dicens: Quid si inuenti fuerint inter illos decem iusti? Cui respondens Dominus, ait: Non delebo propter decem . Ecce Dei uerbis quid uenturum foret  audis. Nam quos presciuit incorrigibiles, in paucis probauit omnes.

H. Quidquid mihi dubietatis super hac sententia inhesit, aperta ratio dissoluit. uidentur enim mihi modo omnia, que de iusto Dei iudicio in predictarum urbium subuersione facto dixisti, tam lucida ut mirer quod non egomet per me ex circumstantia Scripture eadem sentirem. Iure igitur legitur, iure cantatur: Iustus es, Domine, et rectum iudicium tuum . Et illud: Iuste et uere uie tue Rex seculorum .

O. Sentisne et hoc, an ex precedentibus, uel subsequentibus causis dicatur iustum predictum Dei iudicium?

H. Sentio iam plane quia, iuxta sententiam tuam,  unumquodque iudicium manifestum ex precedentibus probari ualet iustum.



CAPUT XX. Deus in quibusdam manifestis iudiciis ostendit quam in occultis iuste iudicet.

Othl. uisne aliud exemplum propalari, ex quo iudicia Dei similiter ualeant probari?

H. uolo omnimodisque deposco, quia quanto apertius preterita declarasti, tanto auidiorem me ad futura preparasti. Condelector namque in his questionibus ac solutionibus, ut illam, quam summopere expetii, libeas, quoad usque uelis, patienter prestolari. Prosequere ergo inchoata, quia plura proposuisti explananda.

O. Potesne attendere illud Dei iudicium, quod in  mari Rubro circa Pharaonem omnemque eius exercitum legitur factum, quomodo sit iustum?

H. Ut arbitror, possum; alioquin indagatio preterita incassum uideretur facta.

O. Unde, rogo, maxime patet iustum?

H. Ex multimodis prodigiis, et signis plagisque precedentibus. Sed et si quid iustissimum plus ualet quam iustum, iustissimum illud dico iudicium, quod tanta precesserunt monita signorum.

O. Optime dixisti. Nam quo plus fuerat iustum, tanto districtius perculit Aegyptum. In huiusmodi etiam iudicium quandoque casuros scito, quicunque infirmitate, uel qualibet correptione a Deo premoniti, a uitiis suis nolunt conuerti.

H. Iustissimum prorsus iudicium uidetur, quod in  eos, qui pietatis monita spernunt, exercetur.

Duobus igitur exemplis prolatis addamus et tertium, ut euidenter agnoscas quomodo iudicia diuina comprobentur iusta. Ad quod congregatio Core, Dathan et Abiron, sed et omnes filii Isrel, qui egressi de Aegypto perierunt in deserto, deputentur. Qui simul omnes iusto iudicio Dei probantur damnati, quia leguntur omni modo correpti et premoniti

Inter hec etiam magnopere pensandum est quia et hoc iustum Dei iudicium intelligi ualet, cum quilibet, uel naturali ingenio, uel scientia quacunque diuine legis premoniti, sed non conuersi, damnantur, sicut illi qui in prima mundi etate diluuio  perierunt. Hi enim omnes, quoniam necdum prolata est lex ulla, naturali tantummodo ex scientia damnati sunt. Unde et Apostolus: Reuelatur, inquit, ira Dei super omnem impietatem hominum, quia, quod notum est Dei, manifestum est in illis. Deus enim illis manifestauit. Inuisibilia enim ipsius a creatura mundi per ea que facta sunt intellecta conspiciuntur . Quod scilicet ita esse alibi idem Apostolus apertius declarat, dicens de quibusdam naturaliter sapientibus: Cum enim, inquit, gentes, que legem non habent, naturaliter que legis sunt faciunt, ostendunt opus legis scriptum in cordibus suis .

Huiusmodi etiam ratione illud ultimum tremendumque Dei iudicium probatur iustum, quia uariis  correptionibus et monitis constat predictum. Unde et Psalmista dicit: Deus manifeste ueniet . Quidquid autem manifestum fit indiciis profecto uariis probatur prenuntiatum.

Nonne ergo per hec omnia perpendis quia differentia congrua appellantur illa iudicia iusta, que precedit admonitio, uel correptio aliqua?

H. Ex quo super his disserere cepisti, iugiter eamdem differentiam, licet hucusque inauditam, tantam reputaui ut eam sacre Scripture necessariam esse dicam. Quid enim per hoc pensari potest quod in Scriptura sacra toties dicatur, iudicia Dei iusta, nisi ut subaudiatur aliqua differentie causa? Sensus non est omnino reprobandus.



CAPUT XXI. De secunda specie diuinorum iudiciorum, que dicuntur necessaria.


Othl. Talis sensus non est omnino reprobandus. Proinde quia exemplis sufficientibus iam constat declaratum quomodo agnoscantur iudicia iusta, studeamus etiam declarare que sint necessaria, sub specie secunda, distincta. Sed primum rogandus es si quidquam absque nutu et prouidentia Dei credas geri?

H. Nihil omnino; quia, sicut a sancto edocemur Augustino, nichil fit uisibiliter ac sensibiliter quod non de inuisibili atque intelligibili [sic uterque cod.] summi imperatoris aula aut iubeatur, aut permittatur

O. Cum ergo hec scias, attende ea que de Ioseph  patriarcha leguntur, qualiter scilicet suorum malitia fratrum ita contra eum inualuerit ut, uix a morte ereptus, uenundaretur, sicque in Aegyptum duceretur. Cumque hec et alia, que de eo Scriptura narrat, animo reuolueris, afflictiones uidelicet uarias et quomodo post interpretationem somniorum ob predicte famis metum obtinuerit totius Aegypti principatum, et deinde fratres, ob imminentis famis refugium ad se uenientes, frumento consolatus fuerit, qualiterque ad extremum patrem progeniemque simul omnem ad se uenientem a famis interitu liberauerit, quid aliud quam necessaria huiusmodi iudicia Dei confiteberis?

H. Ita profecto necessaria hec omnia mihi  uidentur ut, nisi hoc modo pietas diuina per Ioseph prouideret, non solum pater fratresque eius, sed etiam Aegyptus tota periret.

O. Hec omnia igitur, queso, ex precedentibus an subsequentibus indiciis pensari ualent?

H. Nullum sane meritum Ioseph ex Scriptura reperio tale quod prouidentiam tantam potuisset obtinere. De fratrum uero meritis hoc euenisse incongruum est uel autumare, cum Scriptura narret his ualde contraria. Refert enim quia post mortem patris uenerint ad Ioseph fratres eius, et proni in terram dixerint: Serui tui sumus. Quibus ille respondit: Nolite timere. Num Dei possumus resistere uoluntati? uos de me cogitatis malum, et Deus uertit illud in bonum: ut saluos faceret populos multos  .

O. Cum ergo tam necessaria diuine pietatis iudicia ex nullis precedentibus meritis, uel indiciis probare queamus, quid, nisi ex subsequente uel apparente Dei gratia, probanda censemus?

H. Merito, ut dicis, pietatis diuine prouidentie solummodo est deputandum quod nulla prouisio precessit hominum. Sed et hoc uideo notandum quia Deus omnipotens tam ex malis quam ex bonis operatur sua beneficia.

O. Gaudeo quia nequaquam in superioribus frustra laboraui. Audio enim citius te modo sentire quibus indiciis iudicia probentur diuina. Unde propositis alia addamus exempla.

H. Deo gratias, quia hec omnia ita ualent demonstrari  exemplisque comprobari.

O. In Daniele igitur huic simile inuenimus. Nam cum eum Nabuchodonosor rex una cum sociis suis cunctisque sapientibus Babylonis propter indiscussam somnii interpretationem perdere decreuisset, tunc ipse sociique eius, Ananias uidelicet, Misel atque Azarias gratiam diuinam inuocabant, ut sacramento somnii reuelato non perirent. Orantibus ergo simul, Danieli, qui inter ipsos Deo maxime placebat, reuelatum est somnii mysterium. Quo patefacto, non solum ipse cum sociis, sed et omnes, qui pro eadem re interfici iubebantur, mortis decreta euaserunt. Per eumdem quoque Danielem multa his similia operatus est Deus iudicia, constituens eum quasi murum suis et terrorem alienis.

 Que nimirum omnia, quia nulla prouidentia humana, sed sola Dei clementia, necessitatibus humanis consulens inestimabiliter prouidit, merito non ex precedentibus, sed subsequentibus causis probari dicuntur. Sicut enim nemo, nisi solus Deus, huiusmodi necessitates preuidit, ita hanc mortalium nullus prouidere potuit. Unde necesse est ut huiusmodi iudicia ex solo necessitatis adiutorio, quod a solo Deo procuratur, subsequente clarescant.

H. Apertissime igitur hec superiori sententie conueniunt, quibus probatur quanta Deus prouideat sapientia, non solum suorum, sed etiam alienorum, id est, infidelium salutem. Quia ergo sepius in Scriptura sacra reperitur, quantum gratia diuina  per fideles suos infidelibus misereatur, nunquid potest usquam reperiri, si per infideles fidelibus aliqua beneficia dignetur largiri?



CAPUT XXII. Labor infidelium fidelibus proficit et prodest.

Othl. Maxima utique dona Dei inueniuntur ab infidelium prauorumque labore fidelibus concessa, si diligenter fuerint exquisita. Omnis namque septem liberalium artium scientia, qua nichil in rebus humanis prestantius est, per infideles dicitur primitus prolata. Hoc autem ideo diuine pietatis dispensatione factum esse credo ut pro scientie tante inuestigatione non opus esset fidelibus, in diuino cultu laborantibus, nimis laborare, sed tantummodo de inuestigata, quantum necesse esset,  percipere, aut, quia superflua multa sunt in ea, haberent quid pro Dei amore tam respuerent quam eligerent.

Non solum enim philosophia spiritualis, sed etiam carnalis uario modo necessaria consistit. Primo quidem, ut ex eiusdem carnalis consideratione et oppositione, spiritualis clarior potiorque esse probetur. Secundo, ut prudentes quique habeant quod Dei pro amore contemnant. Tertio, ut stulti quique habeant quo quid sint ostendant. Deo enim placuit hoc omnimodo prouidere ut tam stulti quam sapientes haberent in quo, suam qualitatem ostendentes, et aliis et sibi noti fierent.

Sed his omissis ad proposita reuertamur dicta, duobus predictis tertium adiungentes exemplum, in  quo Esther reginam uenerabilem assumere uolo. Sicut enim Ioseph in Aegyptum et Daniel in Babyloniam ductus, uterque a Domino predestinatus est saluator multorum, ita et hec, assumpta in matrimonium regis Assueri, salutem obtinuit Iudaici populi contra Aman, crudelissimum hostem Iudeorum.

H. Quanta concordia hec superioribus respondeant, et per Dei gratiam, Scripture uerbis agnosco et tua attestatione approbo. Iam enim magis ac magis attendo quia illa iudicia censes dici specialiter necessaria, que non solum, nullis precedentibus meritis humanis, sed etiam e contrario ex malis orta, in bonum conuertuntur Dei gratia. Illa uero specialiter iusta, que admonitione aliqua puniendos  precedentia, sed non edificantia, ultionem inferunt dignam.

O. Ita profecto, ut asseris, censeo. Nam ut dissimiliter debeant appellari, differentie ipsius ratio edocet.



CAPUT XXIII. Que quam sint illa Dei iudicia, que iusta simul et necessaria dicuntur?

Sed quia differentiam, que inter iusta et necessaria Dei iudicia uidetur esse, exemplis sufficientibus monstrauimus uideamus etiam que illa sint que iusta simul et necessaria dicuntur. Que uidelicet sub tertia specie distinximus, eaque nichilominus exemplis subiunctis approbemus.

 Et primum quidem de primo parente ponamus exemplum. Ipsi namque a Deo preceptum fuerat ut se a ligni uetiti esu abstineret. Ille uero cum huic precepto non obediret, inter alia damnationis genera, que pro tanti precepti transgressione meruit, peccatum originale generando cunctis suis posteris attulit. Tale ergo supplicium sortitus est primus homo per iustum Dei iudicium.

Ecce audisti iustum Dei iudicium. Quod ideo probatur iustum, quia non ante, sed post preceptum Domini neglectum, constat illatum. Nunc autem diligenter attendas quomodo idem iudicium factum sit necessarium.

Eiusdem namque primi parentis posteri, id est omne genus humanum, quod ad uitam eternam est  predestinatum, agnoscens se in iniquitatibus conceptum et procreatum omnimodaque fragilitate circumdatum, fugit ad conditorem, postulans ab eo sententie huius absolutionem. At ille, omnia iuxta congruam temporum seriem hominumque qualitatem disponens, primo quidem per legalia precepta, deinde per uaria prophetarum documenta salutis humane iura instituit. Cumque per hec multis prestaret dona salutis, nouissime Filium suum sibi ceternum, in carnis peccatricis similitudine ex uirgine procreatum, pro omnium restauratione mortalium dignatus est mittere. Qui scilicet ueniens omnes ad se confugientes suscepit, uite preceptis instruxit, et incorruptibilem honestissimumque regenerandi modum statuens, non solum in maturiori  etate positos sueque doctrine capaces, sed etiam in infantia constitutos uiuendique prorsus ignaros hac regeneratione adeo extulit ut filios Dei uocaret et, post temporalem, uitam eternam promitteret.

Sicque factum est ut iudicium Dei, quod ex precedenti transgressione protoplasti inferebatur iustum, subsequente gratia Dei, fieret necessarium, quia uidelicet depressi et humiliati sunt per hoc homines ne, uel naturali dignitate, uel peccandi impunitate sese extollentes, instar angelice nature, in eternum perirent. Probauit namque Deus in angelis peccantibus quia sicut ipsi, timore nullo constricti, damnationem perpetuam superbiendo meruerunt, ita et homo, si timore aliquo non constringeretur, eamdem mereretur. Unde constringendus  erat timore tali quo et gratia Dei semper egere ostenderetur et ad eam fugere iugiter compelleretur.

Timoris autem tanti causa nulla potuit esse alia, nisi pena aliqua. Neque enim quidquam aliud quam pena timetur; pena uero est culpa infici, fragilitate deprimi. Quapropter quod Deus hominem, uel originali, uel quolibet peccato permisit implicari, nichil aliud sentiendum constat nisi ut eum hoc modo humiliaret et saluaret. Non enim homo saluatur, nisi humilietur. Humiliari autem nequit, nisi aliud uereatur. uereri etiam non potest, nisi se sentiat aliqua pena, uel iam inclusum, uel cito posse includi.

Hec igitur omnia uidentur ita connexa ut precedentia  subsequentium sint causa. Nisi enim pena precedat, timor non sequitur. Similiter nisi timor precedat, humilitas non sequitur. Sic etiam nisi humilitas precedat, salutis eterne gloria non sequitur. Unde et nonnulli, quanto plus superbire solent, tanto grauioribus culpis, ut humilientur, implicari indigent. Per humilitatem ergo redeundum est homini ad patriam, unde discessit per superbiam.

H. Quam ratio dulcis et ad omnia uerba fidelis! Experior certe tam preclara ratione quod Deus, tam mala permittendo quam bona prestando, clementissima semper erga omnes in se credentes utatur intentione. Hec itaque Psalmista attendit, cum dixit: Fidelis Dominus in omnibus uerbis suis; et sanctus in omnibus operibus suis . Sed  et Apostolus eadem attestatur, dicens: Conclusit Deus omnia in incredulitate, ut omnium misereretur . Quis ergo imperitorum tantam sperare potest Dei clementiam ut tam in infimis quam in optimis rebus ostendat illam?

O. Gaudeo quia tam efficaciter prolata sentis ut etiam aliorum his similium reminiscaris. Ideoque nichil hic immorantes ultra progrediamur.



CAPUT XXIu. Eue exemplo data doctrina confirmatur.

Superiori itaque sententie proximam et sensu et loco, modo in exemplum ponere uolo, Euam scilicet omnium mortalium matrem. Que, cum prior precepta Dei spreuit et continuo idem facere uiro suo suggessit, priori quoque et grauiori punita est supplicio,  ut ex hoc etiam quam iustus iudex sit Deus sentiatur iudicio. Dictum namque est ei: Multiplicabo erumnas tuas et conceptus tuos; in dolore paries filios, et sub uiri potestate eris, et ipse dominabitur tui . Sic ergo punita est mulier prima, quoniam prior precepta contempsit diuina. Quod nimirum quam iustum fuerit ut scilicet presumptio maior, eo enim maior quo prior, maiori quoque subiaceret supplicio in omnium cordibus sapientium constat scriptum. Proinde cum sit notum quomodo ex precedenti culpa in Euam illatum sit iustum Dei iudicium, attende, precor, ex subsequentibus quomodo idem iudicium fuerit necessarium. Ubi rogo, plures, uel saltem duo homines simul commorantes, pacifici possunt esse unquam, nisi alter alteri subdatur?

 H. Nusquam omnino.

O. Unde erat necesse ut homines, etiam primi, redderentur pacifici et subiiceretur alter alteri. Sed huius subiectionis materia, grauior mulieris exstitit culpa. Illa enim plus debuit subdi, que plus egit peccati. Quamobrem satis patet quia iustum iudicium Dei in illam illatum constat necessarium. Neque enim primi homines aut scirent, aut forsitan uellent hac uti inuicem subiectionis concordia, nisi aliqua diuine dispensationis compellerentur causa.

Similiter in dolore et labore puerpere iustum simul ac necessarium Dei iudicium inspicitur. Iustum quidem, ideo quia dolore et laborare meruit: necessarium  uero, quia sine eodem labore et dolore nulla proles humana nutriri ualet. Sed ne omnis mulier hac se lege constrictam quereretur, apposita sunt preconia uirginitatis et continentie, dicente Apostolo: Qui matrimonio iungit uirginem suam, bene facit; et qui non iungit, melius facit .

Est etiam aliud in hac dispensatione notandum quia, cum ex mulieris prime peccato tanta fuisset orta subiectio, nulla deinceps mulieribus relicta est querimonie occasio, quasi iniuste fuissent uiris subiecte. Sed ex unius peccantis merito argumentatur omnes idem meruisse. Et sicut Deus, in eadem mulieris prime culpa tanta subiectionis et humilitatis bona operatus necessaria, nullum gloriandi locum dedit eidem mulieri, quasi de suis meritis tot  bona prouenirent, ita in omnibus hominibus, per quos iudicia sua exercet, agere solet, hoc semper prouidens, per bona que operatur in illis, ut nemo de suis meritis gloriari possit.

H. Quante auctoritatis uideantur ista, que etiam modo protulisti, nullo possum sermonis indicio propalare. Magnum enim quiddam et notitie communi necessarium sentio in his latitare. Ceterum quia simillima questionis mee uerba iam memorasti, dum uidelicet ex unlus peccantis mulieris merito omnes dixisti mulieres subiectionem meruisse, precor ut ad huiusmodi questionem soluendam studeas properare.

O. Patienter prestolare, quia citius audies me inde dicturum quantum mihi Dominus dignatur  prestare.



CAPUT XXu. Exemplo Iude proditoris idem roboratur et declaratur.

Duobus enim iam dictis, tertium restat exemplum de iudiciis, que dicuntur iusta simul et necessaria. Nec non, que sint occulta Dei iudicia, prius est dicendum; que in specie quarta proposuimus distinguenda. Sed quod prior ordo exigit, prius quoque dicamus, exemplum uidelicet propositum; ad quod explanandum, tremendum de Iuda apostata ponam iudicium. Hoc namque duobus modis iustum dici ualet. Uno quidem, quia cum ceteris apostolis in omnibus bonis edoctus, postea in tantam malitiam  cecidit ut ipsum auctorem uite morti tradere presumeret; alter uero modus ex ipsis Domini uerbis, que ad eumdem Iudam dicta sunt, pensari ualet. Quantum autem necessarium fuerit idem iudicium hominibus cunctis, pro quibus est mirabiliter ordinatum, et nemo dicere ualet; et tamen omnibus patet.

Que duo contraria de uno eodemque iudicio ideo protuli quia tam magnum est ut nemo dicere sufficiat et tam manifestum ut nulli opus sit dicendum. Quapropter nichil inde plus referendum uidetur nisi forte pro excitanda memoria uelis aliqua.

H. Licet huiusmodi historiam ex Euangelio sciam, desidero tamen ex te audire, quia dulcissimum est  hoc repetere quod fidelibus cunctis prestat semper uiuere.

O. Cenantibus namque discipulis ait iehsu: Amen dico uobis quia uestrum unus me traditurus est . Mox contristatis illis et interrogantibus quis esset, respondit eis dicens: Qui intingit mecum manum in paropside, hic me tradet, etc. . Quibus profecto uerbis in eodem Iuda iudicium Domini iustum manifestatur, quia, dum eius malitia predicitur, arguendo premonetur.

H. Premissa Domini uerba longe aliter a plerisque sentiuntur. uidetur enim, quia idem infelix Iudas ex supradictis uerbis ita sit astrictus ut nullatenus aliter quam ueritas predixit agere posset.

O. Questio hec, si non in aliis Scripture sacre  locis soluta fuisset, mouere aliquos merito potuisset. Qualiter namque sint intelligenda huiusmodi uerba, Ezechiel propheta indicat ex ipsius Domini persona dicens: uiuo ego, dicit Dominus Deus, nolo mortem impii, sed ut conuertatur a uia sua et uiuat . Et paulo post apertius subiungit dicens: Etiam si dixero impio: morte morieris; et egerit penitentiam, uita uiuet et non morietur . Que nimirum dicta in Ezechia rege Iuda, et in Achab rege Isrel, maximeque in Niniuitis leguntur impleta, ubi sententie diuine constat immutatio facta. Unde satis declaratur quia uerba diuina mortem inferant nulli; sed nequitia humana ita per infidelitatem meretur deludi ut Deus uideatur sibi nolle misereri.

 H. Utiliter igitur opinionem quorumdam intuli, quia, dum eam aperta ratione destruxisti, me simul docuisti. Unde rogo ne hic amplius immoreris, sed ad proposita reuertaris. Quia enim reuelante Deo, ut credo, satis reserasti que sint iudicia Dei manifesta sub tripartita specie distincta, id est, iusta, necessaria, iusta simul et necessaria, eaque singula ternis exemplis probasti. Nunc tempus exigit et ordo ut que sint occulta prorsus et ignota studeas enucleare.



CAPUT XXuI. De quarta specie diuinorum iudiciorum, que dicuntur occulta.

Othl. uidentur itaque merito uocari illa Dei iudicia occulta que, ut superius dixi, nullis precedentibus,  uel subsequentibus indiciis, cur facta sint monstrantur. Ut, uerbi gratia, immutatio regnorum, que in Danielis et Regum libro multipliciter facta legitur, et reprobatio quorumdam, uelut Esau, de quo dicitur: Esau odio habui ; et illius de quo in Euangelio scriptum est quia accesserit ad Iesum, dicens: Sequar te quocunque ieris . Sed reprobatus est a Domino dicente: uulpes foueas habent, et uolucres celi nidos; Filius autem hominis non habet ubi caput suum reclinet . Sicut et illorum de quibus in Actibus apostolorum legitur quia prohibiti sunt apostoli eis uerba salutis denuntiare . Utque est perfidia Iudeorum, quos tam quotidiana experientia quam Scriptura  reprobatos quidem indicat. Sed cur ita sint parum agnoscitur. Quamuis enim ex nece Iesu Christi intelligantur damnati, tamen quare in tantam cecitatem, uel perfidiam inciderint ut talia perpetrarent nescitur. Similiter ex occulto Dei iudicio contigit quod plurime adhuc gentes in infidelitate, detinentur quodque multi, proh dolor! fidelium subitanea morte, uel aliquo exitiabili casu tam anime quam corporis precipitantur.

Terre quoque atque hominum sterilitas, uarie mulierum grauidarum abortiones, insolite tempestates, potentia impiorum, natiuitas monstruosa quorumdam et hominum et animalium, hostium incursio pestilentie, fames ignisque depopulatio aliaque his similia eueniunt ex occulto Dei iudicio.

 Ex quibus omnibus colligitur quia per iusta quidem et occulta Dei iudicia Deum timere, ac uenerari, eique omnimodo subdi; per necessaria uero, que maxime pietatis diuine indicia sunt, Deum amare, spemque omnem et fidem in ipso ponere instruimur.

H. Iam satis instructus sum de iudiciorum diuinorum qualitate in quadripartita distincta uarietate; ideoque perge, queso, ad ea que diu promisisti.

O. Instanter pergo; sed tu quoque proximus esto, scilicet attendens iam dicta animoque reuoluens, si quid in his forsitan lateat quod te ignarum adhuc moueat.

H. Nil prorsus me mouet in his duntaxat que discutiendo sunt prolata, quoniam multimodis sacre  Scripture testimoniis constant approbata.

O. Si ergo ideo quidquam restat ignotum, quia sine discussione est prolatum, cur non in medium prompsisti ad discutiendum? Profer igitur quid sit, si forsitan ante proposite questionis solutionem solui possit.



CAPUT XXuII. Qua ratione et quot modis gratia Dei humana merita excedat.

Heinr. Superius itaque, cum de diuinis iudiciis disserere cepisti, hoc simul protulisti quia gratia scilicet diuina, omnia excedat uirtutum humanarum merita. Quod quamuis certissime nouerim, quia tamen interdum tentatione et illusione diabolica adeo constringor ut id, quod certum et notissimum mihi  prius erat, tunc uix agnoscere ualeam, precor ut aliqua doctrine uerba a te audire merear, quorum memoria in tempore tentationis roboratus minus a uera fide notitiaque recedam.

O. Exquiritur et agnoscitur merito unde subsistit omnis homo. Gratia namque Dei cunctis est causa manendi. Que, licet ineffabiliter omne meritum excedat humanum, sex tamen modis precipue uidetur excedere. Et primo quidem excedit, cum hominem, originali culpa iusto Dei iudicio inclusum, absque ullis precedentibus meritis per baptismum absoluit; secundo, cum homini alimenta innumerabilia ex uariis fructibus producta tribuit eiusque seruituti cuncta uisibilia subiicit; tertio, cum homini,  in quocunque uirtutum profectu posito, quotidie tamen labenti et confitenti ueniam promittit; quarto, cum instrumenta, et incitamenta omnemque occasionem bene agendi tam ignaro quam conscio homini saluando prouidet et disponit; quinto, cum liberat a pluribus tentationibus et periculis, que nullatenus precaueri, uel preuideri ab hominibus possunt; sexto, cum tam magna et sublimia, non solum in futuro, sed etiam in hoc seculo dona dignatur largiri, que nullatenus meritis humanis ualeant compensari. Quomodo enim quis possit promereri illam uirtutum miraculorumque operationem, qua multi ita utuntur ut celo, terre, mari, ipsique inferno imperare uideantur?

His igitur sex modis colligitur quia quantacunque  sit uirtus humana, in comparatione tamen diuine iustitie et pietatis apparet nulla. Nam, si quid erit hominis merito tribuendum, non ita constat intelligendum ut per se quidquam possit mereri, sed ex Dei gratia euenire, ut eius meritum aliquod possit esse. Sicut Apostolus dicit: Quid enim habes quod non accepisti?  Ideoque omnia diuina beneficia, non ex meritis humanis, sed ex Dei gratia euenire credenda sunt, omnique homini cum Apostolo dicendum est: Gratia Dei sum id quod sum .

Ecce et hoc, quod nuperrime querebas, omni deuotione amplectendum. Nil iam plus queras, donec aliquid super diu desiderata questionis tue solutione proferamus.



CAPUT XXuIII. Resoluitur questio de uniuersali hominum interitu, capite 11 proposita.


Sed prius oremus ut rite loqui hinc mereamur. O Deus eterne, cuius uis regnat ubique, da mihi de tanta re dicere nil, nisi recta.

H. Impleat Dominus omnes petitiones tuas .

O. Certamen singulare unquamne uidisti, uel audisti?

H. Nunquam uidi, sed audiui tantum et legi, in libro scilicet Regum, ubi Dauid et Goliath congressi sunt.

O. Esto lectum, siue auditum, uel uisum; scis hoc iudicium fore? H. Scio. O. Et cur sit statutum?

 H. Ut arbitror, et hoc haud ignoro. Pro dissidentium namque partium equitate discernenda, quasi quoddam examen uerissimum est statutum ut duobus singulariter concertantibus, qui uicerit, omnes sue partis uictores, qui autem uictus fuerit, partis sue omnes pariter uictos ostendat.

O. Recte quidem super hoc existimas. Sed cum ita, ut arbitraris, pro iudicio et examine iusto statutum et inuentum sit, dic etiam, queso, unde probari possit huiusmodi iudicium iustum esse? Quod enim dicitur iustum, cur sit iustum simul est dicendum.

H. Nescio quid dicam, quia uerbi nescio causam.  Certe si non in superioribus didicissem uerborum tuorum utilitatem, uerba talia pro nichilo computarem. Unde rogo, profer in medium quid portendat hec circumuentio questionum, ut sic me, uel scire, uel nescire interrogata possim coniicere.

O. Questio communis iudicii plus ualet quam specialis. Unde et Nathan propheta, Dauid de communi iudicio interrogans, iustissimam questionis sententiam citius ab eo extorsit, et quasi ad hoc incantando cegit, ut nec sibi specialius iudicando parceret, cum communis iudicii decreta protulisset. Sic et ego necdum uolo pandere quid specialiter designet prolata questio, ut eo uerius generale iudicium proferas quo in eo nichil speciale inesse scias

H. Nescio si uerum par huic, tamen exprimo  uerbum. uidetur namque mihi idcirco fore iustum iudicium certamen singulare, quia ab utriusque partis principibus communiter est decretum et statutum.

O. Recte etiam hoc protulisti. Omne namque iudicium ideo constat iustum quia communiter est decretum et probatum. Unde est illud probatissimum iudicium: Quod tibi non uis fieri, alteri ne feceris . Hoc igitur, quia omnibus equaliter prospicit, equaliter diuidit, ab omnibus iure probatur iustumque uocatur. uideamus ergo et nos quid de singulis sit confectum, et sic probemus iudicium rectum. Dictum namque est in primis quia certamen singulare sit iudicium; deinde cur idem iudicium sit statutum pro equitatis scilicet parte discernenda;  ad extremum uero, iudicium ipsum ideo fore iustum, quia communi uoto est decretum. Ex quibus omnibus colligitur quia necesse est iustum iudicium esse, quod pro equitatis parte discernenda communiter est statutum, uel decretum. Ad hec etiam si omne iudicium iuris est iudicium, certamen autem singulare pro iuris indicio agitur. Iustum ergo erit iudicium in certamine singulari statutum. Huiusmodi autem iudicium in certamine singulari expressum ideo protuli, quia argumentum uidetur iudicii illius esse quod factum est in primo parente.

Hic enim, cum ad imaginem Dei conditus esset et omnium uirtutum armatura indutus totius humane posteritatis parens foret predestinatus, electus est etiam pro omnium hominum parte ad certamen  singulare, ut in illo uno tam ualido tamque prudente omnis fortitudo et prudentia probaretur humana. uerumtamen quia primum Dei mandatum, diabolo suadente, contempsit, ad primam certaminis congressionem uictus cecidit, sicque in illo uno omnis merito lapsus est homo; atque satis probatum est in eo omnem humane iustitie presumptionem, Deo congressam, nichil esse, nichil ualere. Hoc autem ideo iustum probatumque esse dico, quia in omni singulari certamine iustum probatur, ut qui fuerit uictus omnes sue partis ostendat simul uictos.

H. O quam robustum argumentum, per quod tantum probatur iudicium! uidetur namque mihi idem iudicium tam uerum ut a cunctis sapientibus  probari possit iustum, et tam subtile ut eius intima uix aliquis ualeat sentire. Dic tamen, queso, si iudicium ipsum, quod in parente primo factum est, singularis certaminis exprimit typum, quis congressor est eius? denique certamen nullum ualet esse per unum.

O. Congressor igitur, uel concertator, siue, ut a quibusdam dici solet, aduersarius, de quo interrogas, mandatum Domini intelligitur. Quod ideo aduersarii nomine exprimitur, quia omni negotio peruerso, quod homo studet, aduersatur. Unde et in Euangelio Dominus dicit: Esto consentiens aduersario tuo cito, dum es in uia cum eo .

Porro si dubitas quia aduersarius hoc in loco mandatum Domini debeat intelligi, lege sanctos expositores,  et ita procul dubio inuenies. Cum ergo duos concertatores, uel aduersarios habeas, pro utriusque partis, id est Dei et hominis, equitate singulare certamen ineuntes, unumque, qui pro nostra parte certauit ab altero, id est mandato Domini, persuasionem diabolicam uictum audias, nonne potes intelligere qualiter in uno homine uicto omnes homines merito etiam omnes sustinent penam peccati?

H. Plane iam intelligo, sed fateor: quia nisi premisisses argumenta et similitudines quibus ad hanc intelligentiam attraherer, nunquam sentirem. O, quanta et qualis Dei gratia, que tibi tanta et talia inspirauit documenta, quibus me pedetentim a minoribus ad maiora attraheres, quousque ad summa scientie diuine arcana perduceres! Summa enim  mihi uidetur cognitio questionis tante solutio. Nunc ergo sentire incipio cur auribus meis instillabas dudum illa Dominica uerba: Quod facio, tu nescis modo; scies autem postea .



CAPUT XXIX. Expediuntur reliqua, que ad questionem premissam penitus dissoluendam faciunt.

Othl. Quid, si adhuc in huius mysterio iudicii lateat mirum aliquod quod ignoras?

H. Quare hoc obiicis, cum etiam nil me uideatur scire, postquam tantum mysterium contigit audire?

O. Illud denique in hoc singulari certamine restat adhuc pensandum qui sint utriusque partis principes, uel iudices intelligendi, a quibus iudicium tale potuerit  decerni? alioquin non est undique probatum predicti argumenti exemplum.

H. Questor subtilis ad multa notanda uideris. Mihi namque sufficerent premissa, sed, quia tibi aliter placet, audire quidquid adhuc inde dixeris libet.

O. Utriusque ergo partis iudices, uel principes, a quibus certaminis memorati iudicium est statutum, Trinitatis summe persone sunt intelligende. Quarum etiam communione et unanimitate, que utique de uniuersis iudicibus iustis credenda est, quasi ex unitate, quia in Trinitate summa consistit unitas et in unitate summa Trinitas, primi hominis conditio prouisa est et decreta, dicendo: Faciamus hominem  ad imaginem et similitudinem nostram , omniaque prouidentur et decernuntur. Hec quidem de utriusque partis principibus sit dicta.

Quid autem de concertatorum qualitate dicere debeo, cum eorum cognitio sit in aperto? De unius namque, id est, mandati diuini potentia et fortitudine Isaias propheta ex Domini persona dicit: Quomodo descendit imber et nix de celo, et illuc ultra non reuertitur, etc., usque, sic erit uerbum meum, quod egredietur de ore meo. Non reuertetur ad me uacuum; sed faciet quecunque uolui, et prosperabitur in his ad que misi illud .

uerbum autem et mandatum in Scriptura sacra sepissime pro uno sensu positum fuisse nullum reor litteratum dubitare. Sed si quis forte dubitat, exempla  a beato Ioanne dicta audiat. Dicit enim in Epistola sua: Qui dicit se nosse Deum, et mandata eius non custodit, mendax est. Qui autem seruat uerbum eius, uere in eo caritas Dei perfecta est. Et post pauca: Mandatum, inquit, uetus est uerbum quod audistis . Ecce mandatum et uerbum pro una eademque re positum probatur quod in uicem concertatoris ex parte Dei eligebatur.

Alter uero, qui ex nostra electus fuit parte, licet supra expressum sit qualis fuerit, addendum est tamen hic aliquid. Dicit namque Scriptura sacra de eo: Deus creauit de terra hominem, et secundum imaginem suam fecit illum, et iterum conuertit illum in ipsam [cod. Cruc. ipsa] et secundum se uestiuit uirtute .



CAPUT XXX. Questio num homini suppetat facultas superandi difficultatem bene agendi et quomodo illa obtineatur.


Heinr. De his inopinata et aperta ratione satisfactum mihi esse uidetur undique. Proinde queso ut, quia homo liberi arbitrii omniumque uirtutum excellentia ita preditus fuit ut, si precepto Dei obediret omnia bona sine difficultate posset; sed suggestione fraudulenti hostis inobediens effectus, omnia quidem mala facile, bona autem ulla difficile obtinet, si qua facultas ei sit tantis malis resistere et bona ulla facile promereri, pandas. Querimonia itaque maxima est dignum non posse resurgere post lapsum et quod casu semel male contigit, si non in melius reparari possit.

 O. Quamuis hec sententia in multis reperiatur libris, quia tamen a me exigis, eamdem, quibus possum, explanabo uerbis. Sicut igitur ad Dei et hominis distantiam declarandam iudicio iustissimo apparuit delictum, ita Deo placuit ut immensas bonitatis sue diuitias in delinquentis hominis ostenderet remedio, iuxta illud Apostoli: Lex subintrauit, ut abundaret delictum; ubi autem abundauit delictum, superabundauit gratia, ut, sicut regnauit peccatum in mortem, ita et gratia Dei regnet per iustitiam in uitam eternam .

Neque enim uel agnosci posset gratia, nisi aliqua eius precederent indicia; indicium [cod. Cruc. iudicia; iudicium] uero gratie est districtio legis et  iustitie sicut supra multimoda ostensum est ratione.

Quamobrem licet protoplasti inobedientia meruerit ut omnis uia uirtutum iter habeat angustum, tamen, quia eadem ratio liberi arbitrii, et cognitio boni atque mali, nec non spes uenie remansit; omnimodo adnitendum est intentione ut, non eo, quo facilior et latior uitiorum, sed quo difficilior et angustior cursus est uirtutum, transeamus, pensantes quia omne latum facileque cito uilescit, et appetitores suos fragiles negligentesque reddit; angustum uero ac laboriosum omne, quo penetratur difficilius, eo fit gratius sectatoresque suos cautos et sollicitos efficit.

Quibus diligenter consideratis, omnis uirtutum  adipiscendarum difficultas, non solum arcta et penalis ob predictam protoplasti inobedientiam, sed etiam necessaria prorsus et utilis inuenietur, immensaque Dei sapientia exinde tam miranda quam laudanda probabitur. Que dona sua et beneficia efficit sic pretiosa et grata ut tamen nulla [cod. Cruc. nulli] uideantur uilia uel ingrata.

Hec igitur attendens, omnem bene agendi difficultatem esse necessariam, itaque dispositam cognosce, ut per illam probetur quo quis ad Deum accedat corde, uoto perseuerantie an inconstantie. Nam inconstans, conuersationis sancte uiam cunctis pene nouiter conuersis difficilem initiatus et conuersationis eiusdem cursum prouectiorem initio fieri leuiorem minime arbitratus, cito in inceptis lassescit, ad  tempus, ut scriptum est, credens, et in tempore tentationis recedens . Constans autem ordinem rerum considerans ita a Deo institutum ut omnis tam spiritualis quam carnalis uite disciplina inchoata quidem sit amara et difficilis, processu uero temporis ipsoque usu suauior fiat atque facilior iuxta illud: Labor improbus omnia uincit, dura et aspera sustinet cum patientia credens, quia, iuxta Psalmistam: Qui seminant in lacrymis, in exsultatione metent ; recolens etiam illud apostolicum: Nemo coronabitur, nisi qui legitime certauerit .

Initium autem legitime certandi uitia timor est Domini. Qui cum mentem possederit, ab omni uitiorum captiuitate liberat et in amoris diuini libertatem  collocat. Ex quo iam bene agendi facultatem quasi pro munere accipiens gustat quam »suauis est Dominus« et quam »suaue sit iugum eius« nichilque magis desiderat quam ut in contemplatione diuina consistat.

Que omnia quia inconstans et infidelis ignorat per experientiam, merito ignoratur et merito obcecatus laborat. Nullus ergo his, quasi pro coniectura mea, dictis diffidat, sed attendens ipsum Dominum dicentem: Omnia possibilia sunt credenti ; et: Si quis diligit me, sermonem meum seruabit, , credat quia in cuiuscunque mente amor Dei habitauerit, tantam sibi facultatem uitiis resistendi [fore] quantam amor seculi olim tribuit obediendi.  Alioquin si homo, conuersus et in Dei gratia confidens nequaquam uitiis potuisset eo nisu resistere quo eisdem deditus studuerat obedire, nec liberi arbitrii nec ullius compos esset meriti.



CAPUT XXXI. Quid sit hominis meritum. Homo tot modis bene potest agere quot modis male.

Meritum autem hominis hoc esse reor: si, cum liberam habuerit facultatem male agendi uel cogitationibus, uel uerbis, uel factis, pro Dei solummodo amore, aut timore stulta frangat uota, ut sequatur meliora. Qui enim ideo mala deuitat, quia facere non preualet, nil ex hoc brauii mereri credendus est. Unde de unoquoque homine bona rite promerente dicitur: Qui potuit transgredi, et non est transgressus;  facere mala, et non fecit; ideo stabilita sunt bona illius in Domino .

Cum ergo omnis uirtus omneque meritum bene agendi pendeat, ut dictum est, ex facultate male agendi, claret omnino quia quot modis unusquisque potest male agere tot quoque possibile sibi est bene agere. Nam, uerbi gratia, si uictualem substantiam retinens histrionibus aliisque secularibus uiris eam uales expendere, potes et Christi pauperibus erogare. Item si uales maledicere, potens es et benedicere. Si autem precisus es lingua, ut loqui nequeas, mala nec bona. Similiter si uisu cuiquam nocere poteris, potes et prodesse. Si uero ita orbatus es oculis ut non possis peccare uisu, impotens es etiam uidendo bona aliqua perpetrare. Eodem modo, si  sano corpore uteris ad explenda desideria carnis, maxima simul exinde uales premia promereri, si eisdem desideriis pro Dei amore decreueris reniti. At si abscisus es genitalibus, uel in tali senio positus ut nullas iam carnis tentationes et illecebras patiaris, scias absque dubio nullum te promereri posse brauium, quod pro huiusmodi passionibus deuincendis constat promissum. Sicut scriptum est: Beatus uir qui suffert tentationem, quoniam cum probatus fuerit, accipiet coronam uite . Quibus uerbis cum promittitur tentationem sufferenti corona, denegatur ei qui non suffert. Hec quoque de cunctis carnalibus accipe membris.

H. His quidem dictis aperte declaratur quanta male, uel bene agendi facultas in exterioribus membris  habeatur. Sed cum de interioribus longe aliter sit sentiendum, quia nichil ibi carnaliter est abscindendum, quomodo supra dicta facultas ibi possit esse cupio agnoscere.



CAPUT XXXII. De interiori hominis bene maleue agendi facultate, et de circumcisione cordis.

Othl. Interioris hominis facultas ad omnia tanto est maior quanto natura eius prestantior. Ille enim plura uitia, id est, superbiam, cenodoxiam, iram, tristitiam, inuidiam et uirtutes, id est, humilitatem, patientiam, tranquillitatem, benignitatem, continentiam sua solummodo ratione sine exterioris actione interdum complet. Exterior uero nulla uitia, uel  uirtutes contingit actione, nisi que interior concepit ratione, excepto, cum necdum, sicut infantes, rationis capax, uel cum peccatis exigentibus insanie morbo laborat. Ideoque in interioris ratione omnis exterioris pendet actio.

Abscisionem quoque, uel circumcisionem pati potest homo interior numerosiorem, quam exterior. Sed in hoc utriusque circumcisio distat quia exterior quo plus fuerit circumcisus, eo magis ad bona et mala explenda redditur infirmus. Interioris uero circumcisio ad uitia quidem utrumque hominem reddit infirmum, ad uirtutes autem ualidum. Unde et illa omnino est exercenda que uitia solummodo abscidit, uirtutes autem nutrit, queque non solum in Nouo, sed etiam in ueteri Testamento iubetur, attestante  Ieremia propheta, qui dicit: Circumcidimini Domino, et auferte preputia cordium uestrorum .

Si autem queris quomodo cordis circumcisio agatur, audi. Quotiescunque igitur efferos animi impetus delectationesque peruersas represseris, toties in corde agitur circumcisio ubi eorum fit repressio, et unde ceperit eorum egressio. In corde quippe oriuntur et de corde egrediuntur, sicut Saluator noster in Euangelio dicit: De corde enim exeunt cogitationes male, homicidia, adulteria, fornicationes, furta, falsa testimonia, blasphemie .

Qua de re colligitur quia, cum interior homo non secus paruum membrorum corporalium numerum, sed iuxta uitiorum multitudinem infinitam ualeat  circumcidi, innumeris etiam modis potest bene agere se circumcidendo, uel male non circumcidendo. Nam quotiescunque incitaris ad iram, uel ad luxuriam, uel ad rependendam contumeliam, uel ad auaritiam, uel ad infidelitatem, uel ad quelibet uitia, si hec constanti animo respueris et pro his respuendis Domini auxilium quesieris, toties bene facis et coronam uite perennis promereri conaris. Quoties autem hec non respueris et in eorum delectatione et perpetratione immoratus fueris, toties male agis et inferni supplicia promereris.



CAPUT XXXIII. Deus in hac uita idcirco quedam nobis obscura, difficilia et aduersa relinquit ut nobis occasio sit fidem, spem et caritatem probandi.

 Inter hec etiam pensandum est quia diuine pietatis dispensatio idcirco in hac uita quedam mysteria, et difficilia et aduersa reliquit, ut in eis experiatur cuiuslibet fides, spes atque caritas, que non nisi per dura et aspera probari possunt, et ut per hec unusquisque habeat facultatem atque occasionem bene agendi, nec non promerendi premia eterna, credens mysteriis quidem uirtutem diuinam uelari, difficilia uero et aduersa per Deum posse superari.

Sed ad mysteria pertinet omnis Dominice incarnationis, passionis, resurrectionis dispensatio, quia in eis humane salutis causa ita est uelata ut non nisi auida et fidelissima inquisitione percipi ualeat. Quanto magis autem mystice est uelata, tanto maiora  pro hac quilibet fidelis mereri ualet fidei premia. Ad hec etiam omnis Testamenti ueteris historia pertinet, que carnaliter gesta ita denuntiat ut in eis spiritualis uite intelligentiam exquirendam edoceat. Que quia sunt tanta ut et peritissimi quique uix ad hec discutienda sufficiant et sepissime a Patribus sanctis reperiantur discussa, uniuersa sine discussione preterimus.

In elementis quoque et in rebus quibuslibet uite presentis, nec non in consecrationibus, maxima mysteria inueniuntur. Elementa autem dico, quecunque sub corporali, uel inuisibili substantia humanis usibus deseruiunt. Unde etiam elementa, quasi eleuamenta, id est supplementa dicuntur pro eo quod humane fragilitati pro supplemento conceduntur,  ut sol, luna, stelle, animalia, bestie ceteraque huiusmodi. Non sol eternam Dei et Domini nostri Iesu Christi claritatem, luna sanctam et catholicam Ecclesiam mystice designant, quoniam, sicut luna, ita et sancta Ecclesia, nunc incrementa, nunc detrimenta sui patitur Et sicut luna apparente claritate solis minime lucet, occidente autem mox lucere solet, ita et Ecclesia, diuine perfectionis claritati comparata, nullam iustitie lucem habet; per se uero, id est inter mortales, uirtutibus plurimis lucet. Stelle singulos quosque sanctos denotant, quia sicut stella differt a stella claritate , ita et sanctus quilibet ab alterius sanctitate.

Animalia uero illud mystice designant, ut sicut  ipsa usibus uariis hominum subiecta nichil renituntur, sed usque ad mortem patiuntur, ita et homo potestati diuine per omnia studeat subditus esse. Unde Psalmista dicit: Ut iumentum factus sum apud te , ac si aperte diceret: Sicut mihi iumentum meum in omnibus est subiectum, ita et ego tibi subesse uolo. Quod autem iumenta tam occisa quam uiua ad usus hominis quoslibet efficiunt, hoc designare uidetur quod scriptum est: quia siue uiuimus, siue morimur, Domini sumus . Sicut enim in potestate hominis est animal suum uel uiuum, uel occisum ad quemlibet usum aptare, ita et potestas Dei est nos in hac uita et in futura positos loco, quo uult, destinare.

Bestie significant feroces et instabiles quorumdam  animos, quia sicut bestie nulla ratione uel disciplina cohibentur, sed quocunque eas impetus uoluntatis, uel casus impulerit, illuc precipites feruntur, ita et indisciplinati et inquieti laxata mente, ubi uolunt, uagantur [cod. Cruc., ubi ubi uagantur].

Hec igitur pauca de elementorum mysteriis diximus, relinquentes maiora maioribus, sed cum his tamen excitantes quosdam negligentes ad inquirenda huiusmodi arcana, que et fidem roborant et mentem ab infimis eleuant.

Similia quoque mysteria inueniri queunt in rebus. Res autem reor aliquo modo posse dici omnia, que non per substantiam propriam existunt, ut elementa,  sed alicui substantie accidentia intellectu, uel actu solo capiuntur, ut numerus, dies et nox, languor et medicina, copia et penuria ceteraque talia. Que nimirum omnia licet iuxta dialectice artis subtilitatem distinguere nequeam, non enim merui illius habere notitiam, si tamen sententia iuxta morem sacre Scripture aliquatenus proferatur, peto ne propter rusticitatem sermonis respuatur, cum constet plurimos ecclesiasticos scriptores parum excoluisse dialecticam, etiamsi nouerint illam. Maluerunt namque plano quam obscuro sermone spiritualia proferre. Unde et sanctus Hieronymus dicit: Sint alii diserti, laudentur ut uolunt, et inflatis buccis spumantia uerba trutinent; mihi sufficit sic loqui ut intelligar, et ut de Scripturis  disputans Scripturarum imiter simplicitatem. Idem quoque alibi, Deus, inquit, sensus magis quam uerba requirit. Hec autem ideo intuli, ut si quis forte me reprehendat rem solummodo pro accidentibus posuisse, quam plurimi nunc pro substantia, nunc pro accidentibus ponunt, nouerit me sensus simplicitatem plus quam uerborum subtilitatem exponere uelle simulque sciat quia in aliquibus auctoribus ita, ut a me dictum est, inuenitur. His ergo premissis, iam ad nouiter propositorum mysteria discutienda accedens, in primis quid numerus significet dicere uolo.



CAPUT XXXIu. De mysteriis numerorum, in primis unitatis et ternarii; quomodo sanctissime Trinitatis et Unitatis cognitionem deducant.


Numerus enim cum maximus sit diuine scientie delator, insinuans nobis per se quomodo Deus cuncta sub mensura et pondere atque ordine certo habeat , quanto efficacius omnia comprehendit, tanto prestantiora mysteria gerit. Quorum ego imperitus uel aliqua ideo exponere gestio ut illis, qui scientia uaria instructi, in multiplicatione et diuisione numeri sese iuxta litteram solummodo exercent magnumque putant, si quemlibet in sola numerandi peritia precellant, aut incitamenta spiritualis exercitii prebeam, aut excusationem negligentie auferam. Mihi namque, qui plus uulgariter quam scholastice artis huius notitiam paruam suscepi, amplum esset, ut credo, excusationis refugium,  etiam si nullum exinde exquirerem spiritale studium.

Unde si aliquid edificationis de numeri mysterio tam imperitus protulero, tanto euidentius gratie diuine erit donum quanto minus ab homine accepi huiusmodi documentum.

Ceterum quia omnis numerus ex unitate descendit et unitas, per se subsistens, totius numeri semen causaque existit, de eiusdem unitatis mysterio aliqua opitulante Deo in primis proferre gestio.

Quod igitur unitas totius numeri causa, ut dictum est, per se quidem subsistit, nullus autem numerus absque ea subsistere ualet, significat unum Deum omnipotentem ita esse perfectum atque simplicem  ut ipse nullo indigeat, sine ipso nulla autem creatura existere ualeat. Deinde cum idem Deus omnipotens, et unus, et trinus; unus quidem in substantia, trinus uero in personis; Pater uidelicet, et Filius, et Spiritus, atque Deus Pater de nullo, Filius uero Deus de Patre sine passione, uel diminutione genitus, et per ipsum omne factum; Spiritus quoque sanctus non de Patre et Filio genitus, sed procedens dicatur, proferendum est etsi minus digne  tamen utcunque qualiter, hec omnia per numerum ualeant designari. Quod ergo per unitatem per se subsistentem Deus unus per se etiam subsistens designetur, iam prolatum est.

Qualiter uero unus idemque Deus trinus intelligatur,  per hoc exprimi uidetur quia primus dicitur, sicut scriptum est de ipso dicente: Ego sum primus et nouissimus . Primus enim non minus quam inter tres dici ualet. Ast quamuis de pluribus dici liceat, ualde tamen incongruum exstat, ut cum Deum dicimus primum, hoc solummodo ad creature ordinem, et non potius ad eterne Trinitatis personas referamus, presertim cum omnia relatiua que de diuina proprie dicuntur substantia, nulla extra se substantia ad suam indigeant relationem, ut Pater, et Filius, et Spiritus sanctus.

Hec itaque tria substantie diuine relationi congruerent, etiam si nulla angelorum, uel hominum substantia existeret. Neque enim pro eo quod angelus  et homo, Deum laudans, aliquando defuit summe eterneque Trinitatis persone; relationis sue conuenientia unquam carebant, sicut nec aqua, in terra inhabitabili fluens, ideo ad hauriendum est inepta quod nemo ibi exinde hauriens inuenitur.

Quod cum ita sit, de primo, quod utique relatiuum nomen est, nec minus quam de tribus ualet dici idem datur intelligi. Nam sicut Deus, priusquam ab ullo diceretur Deus, erat, ita etiam semper in se habuit unde primus dici potuisset, in personis scilicet tribus. Claret ergo quia, cum Deum omnipotentem primum fatemur, trinum etiam exinde fateri edocemur.

Sed summopere obseruandum ut, sicut Deum  Patrem eternum dicentes, Filium quoque eius sibi ceternum ex ipsa Patris eterni persona credere solemus, ita etiam, cum Deum Patrem in personis primum aliasque dehinc personas iuxta ordinem dicimus, nullam earum, ut inter homines fieri solet, temporis antiquitate priorem, sed totas tres personas, Patris et Filii et Spiritus sancti, sub uno eterne Trinitatis primatu existentes credamus. Neque enim ex eo quod nobis impossibile est uerbis simul edere personas Patris et Filii et Spiritus sancti, de Trinitatis huius eternitate debemus dubitare, sed, quod labiis simul nequit proferri, mente et spiritu fideli ualet utcunque contineri, et quam congrua diuine dispensationis sententia, ut Deus,  qui spiritus est, non nisi spirituali intelligi ualeat sapientia.

Prolata itaque, ut potui, unitatis et Trinitatis diuine ratione mystica, aggrediar et hoc aliquatenus promere qualiter, per numeri mysterium, Patris eterni uerbum, per quod omnia facta sunt , ab ipso absque ipsius passione uel diminutione genitum, Spiritus quoque sanctus quare non genitus, sed procedens, iuxta fidem catholicam intelligatur.



CAPUT XXXu. Quomodo, ex numero primo et secundo, fide possit percipi quod Deus Pater sit ingenitus, Deus uero Filius genitus, et quod per hunc omnia facta sint.

Scimus namque omnes quia, cum ab unitate  numerus quilibet creari decernitur, per cum qui sibi proximus est, id est secundum, creatur. Secundum autem, qui, preter personam, nichil ab unitate discrepat, idcirco arbitror esse dicendum in persona Filii Dei, ne forte, si binarium, qui duabus unitatibus constat, nominari censeo, equalitatem Patris et Filii, iuxta mysticam numeri rationem, denegare uidear. Si cui uero aliter placeat, non respuo, dummodo equalitatem ita ostendat in numero, ut in Deo Patre credenda est eiusque Filio.

Quod si etiam ab aliquo cauillatore sententia talis ideo impugnatur quia secundus quilibet primo inferior apud homines dicitur, attendat in primis quia licet Unigenitus Dei, personam Filii, instar hominis  cuiuslibet patre procul dubio suo iunioris sortiatur, non tamen idcirco ceternum cequalemque Deo Patri credere desistimus. Deinde, quod missus quilibet mittente inferior apud nos dicitur, et tamen ipse Dominus noster iehsu Christus, qui Deo Patri secundum diuinitatem cequalis est, de seipso in Euangelio dicit: Quem Pater sanctificauit et misit in mundum . Et alibi: uado ad eum qui me misit . Apostolus quoque dicit: Ubi uenit plenitudo temporis, misit Deus Filium suum . Quibus nimirum dictis datur intelligi quia, sicut uerbum Patris eterni et Filius et missus dicitur, nec tamen a paterne glorie eternitate destitutus creditur, ita etiam secundus in numeri mysterio potest dici sine controuersia catholice fidei. Quamuis huic  rationi satis astipuletur quod, cum quoslibet numerare uoluerimus, dicentes: Ille primus, ille secundus, ille sit tertius; non per hoc dignitatem uel etatem primi maiorem quam secundi uel tertii semper designamus, sed quia pro usu habemus, imo pro differentia indigemus ut post primum, mox secundum numerando dicamus. Si enim numerantes semper dicamus: Ille unus, ille unus, ille unus; ex huiusmodi indifferentia nullum instruimus quem uel primo, uel secundo, uel tertio, uel deinceps dixerimus. Omnis autem homo indiget instrui tam de se quam de alio.

Quo cum Deus non indigeat, numerus nullus cadit in illum, sed in nos. Qui sicut nostra numerare  solemus quelibet, ut ea sciamus, non ut dissimilitudinem aliquam in eis designemus, ita etiam diuine Trinitatis persone ideo numero sunt distincte, ut efficientie que per eas designantur, nobis semper sint note utque personarum ordinem debitum teneamus, non ut ullam inequalitatem in essentia credamus diuina. Quamuis enim unum sit omne quod in diuina essentia constat, nobis tamen, qui ab unitate procul secernimur, opus est ut Deus unus uariis personis, uariis modis, uariis differentiis uariisque argumentis pronuntietur, sicut et infirmo cuique ut solidus et perfectus cibus in uarias aliorum ciborum species efficiatur, uel sicut infanti opus est ut plena ac perfecta uerba in uarios abrupte uocis et incondite modos formentur.

 Et ut apertius aliquid et excellentius dicam, sicut dicere solemus: Ille fons, ille riuus, illud stagnum, et tamen unum aque elementum significamus; ita etiam de Dei Patris et Filii et Spiritus sancti unitate credi oportet. Licet enim in personis, ut fons et riuus stagnumque differant, in una tamen substantia instar aque purissime conueniunt. Unde et Dominus noster, qui unius substantie est cum Patre, uelut riuus cum fonte, dicit: Qui uidet me, uidet et Patrem meum .

Cum igitur eo quo dictum est modo uerbi superni personam in secundo ab unitate liceat designare, dicamus quia, sicut per eumdem secundum unitas omnem numerum absque passionis sue et diminutionis uestigio creat, ita etiam Pater omnipotens  per uerbum suum impassibiliter et indefectiue omnia creauit semel, si tamen semel recipit eternitas. Et ineffabiliter hoc disponendo predestinandoque agens per uerbum, quod nobis sepius et temporaliter numerantibus unitas facit per secundum. Neque enim, licet sepius repetatur, unitas est nisi una. Omnia ergo, ut dixi, per uerbum Patris facta sunt, sicut omnes numeri ab uno per secundum creantur.

Ubi satis aperte probari uidetur quia Pater sicut unus generans, Filius uero sicut alius genitus, et non solum genitus sed etiam unigenitus dicendus est. Quia cum ab uno non nisi equalis sibi, id est unus generatur, merito ipse unigenitus uocatur. Pluralitas uero, id est numerus, cuius principium est binarius  ab uno, sicut dictum est, per alium, uel, si melius dicitur, a duabus unitatibus que nichilominus designant Patrem et Filium, creata inuicem se generat, et generatur per multiplicationem, tantoque longius ab unitate discrepat, quanto plus in uarias numerorum species deriuatur.

Nam ut terrene diuineque generationis distantia exprimatur, numeri quidem cuiuslibet generatio non minus quam per binas species multiplicando agitur, ut quatuor per duos binarios, utque sex per duos ternarios, unitatis autem generatio per unam, id est per semet fit solummodo ut semel unum. Hoc enim ita esse notissimum est abacistis, qui, cum multiplicare uoluerint unitatem, dicunt semel  unum. Cumque ita possit rimari, unum e duobus a nullo esse ideoque ingenitum, alterum uero ab altero esse ideoque genitum, sicque per hoc numeros creari; fide quoque ualet percipi, quia Deus Pater ingenitus, Deus uero Filius genitus, et quia per ipsum omnia, ut scriptum est, facta sunt, et sine ipso factum est nichil .



CAPUT XXXuI. Sicut numerus tertius a primo et secundo est, ita Spiritus sanctus a Patre et Filio non generatur, sed procedit.

Deinde, ut appareant persone tres, quod est perfecta Trinitas, dicamus a primo tertium, non ternarium, in persona Spiritus sancti. Qui ideo, sicut a tanto numeri mysterio instituimur [cod. Cruc. instruimur],  non genitus, sed procedens dicitur, quia si genitus diceretur, non solum Patris, sed et Filii genitus dictus uideretur. Quod quam absurdum et incongruum sit diuine generationis qualitati, ex humane generationis ratione ualet pensari. Quis enim homo duorum genitorum filius competenter dici posset? aut quis se duorum patrum filium a quoquam dictum ad iniuriam non reputaret?

Quapropter, quia quidquid Spiritus sanctus est hoc de Patre et Filio esse habet, sicut et tertius a primo et secundo est, uerius et aptius ab utroque procedens quam genitus dicitur Spiritus sanctus. Spiritus sancti namque proprietas est Patris et Filii Spiritum esse, et ab utroque equaliter procedere; sicut et tertius equaliter a primo et secundo procedit.

 Sed dum Patris et Filii Spiritus dicitur, per hanc personam nichil aliud nisi unitas et caritas, uel quidquid huiusmodi relatiue dici potest innuitur. Unde et Dominus in Euangelio ait: Ego et Pater unum sumus , quasi diceret: ego et Pater in unitate, id est in Spiritu sancto sumus. Qui nimirum sensus, nisi fallor, in exitu orationum multarum reperitur, ubi dicitur: Qui tecum uiuit et regnat Deus in unitate Spiritus sancti. Quod ita licet colligi.

Si enim omne quod Deus est substantia dici potest, Pater autem et Filius unum sunt; ipsum ergo unum substantia est ideoque, duabus personis Patris et Filii commemoratis, tertie persone memoria in unitate commendatur.

 Siue ergo unum, siue unitas uel caritas dicatur de Deo, non solum ad Trinitatem in unitate consistentem, sed etiam ad personam Spiritus sancti specialiter referendum est; quia cum non minus quam inter duos unitas et dilectio esse possit, hique duo in personis duabus, Patris et Filii, sint intelligendi; unus quidem diligens, id est Deus Pater, alter uero dilectus, id est Deus Filius, patet profecto ipsam dilectionem, qua unum sunt, queque ex utroque pariter procedit, accipiendam esse pro Spiritus sancti persona, in sancta Trinitate, tertia. Quamuis enim alia persona sit diligentis, alia dilecti, alia dilectionis, in eadem tamen dilectione que tertia persona est, et qui diligit et qui diligitur unum sunt et in  unum conueniunt, sicut et in stagno fons et riuus confluunt nullam inter se differentiam habentes.

Sed ne impossibile uel incredibile tibi uideatur quod in Deo Patre et Filio eius tanta unitas et caritas sit, attende quia de unitate et caritate multorum fidelium scriptum est: Multitudinis credentium erat cor unum et anima una . Si igitur in multitudine hominum, quibus unitas accidentalis est, potuit fieri unitas, cur non potius credenda est semper esse in Deo Patre eiusque Filio, quibus cessentialis [cod. Cruc. ceternalis] et consubstantialis est? Non enim Deo sicut homini uirtutes ulle ex accidenti dono ueniunt, sed in illa una substantia omnes simul uirtutes speciales essentialiter consistunt omnesque ibi unum sunt. Nulla ibi iustitia sine pietate, nulla  pietas sine iustitia. Cumque his duabus uirtutibus, id est iustitie et pietati, omnes concordent pariter, merito uirtutum omnium concordia, que in Deo Patre Filioque eius est, unitas dicitur ipsaque, quia ab utroque procedit Spiritus sanctus.

Notandum quoque quia unitas Patris et Filii ipsa personarum distinctione declaratur. Si enim tres unitates pro sancte Trinitatis specie ponamus, duasque ex eis pro Patris et Filii dualitate, quia duo sunt, colligamus, ipsa que restat tertia, non dualitas, sed unitas appellatur. Quia uero eadem unitas non ad se sed ad dualitatem referenda est, necesse est enim ut alicuius et in aliquo sit unitas: et non magnum est si unus unum sit, sed mirum et ineffabile quod duo penitus unum sint, mihi uidetur satis declarari  per tertiam personam, que Spiritus sancti est, qui a Patre et Filio procedit, sicut et tertia unitas, a duabus unitatibus Patris et Filii unitas, quasi eedem due unitates Filii et Patris dicant: Ego et Pater unum sumus ; illud scilicet unum quod persona tertia, id est unitas, de nobis testatur. Dualitas namque duos esse, sed eosdem duos unitas unum esse significat. Omnes quoque qui ad hanc unitatem spirituali dilectione confugiunt, unum efficiuntur. Ergo quod dilectio sancta accidentaliter erit in multis hominibus, aptans eos in unum, hoc Spiritus sancti persona substantialiter et eternaliter ad Patris et Filii personas constat.

Exprimit ergo utriusque communionem et diuine substantie unitatem, que utique tanta est ut in  nullo extrinsecus indigeat, sed omnia in se contineat. Ideoque cum Patris et Filii persona dicitur meritoque utriusque unitas, id est Spiritus sanctus, simul semper consubstantialis manens, simul etiam semper personaliter commemoratur. Deitati namque nil magis quam unitas conuenit ascribi.



CAPUT XXXuII. Exempla quibus docetur quomodo trinitas in unitate et unitas in trinitate sit intelligenda.

Ut autem hec unitas et trinitas quam de inuisibili diuinitatis substantia dico apertior credibiliorque fiat, libet aliqua de uisibilibus rebus ponere exempla quomodo unitas in substantia et trinitas in personis existat. Sed primo huius mysterii similitudinem  in edificiis, dein in altera queramus materia. Credo namque quia prouidentia diuina, sicut per plurimas similitudines celestis uite notitiam nobis tradidit, ita etiam multa unitatis et trinitatis sue argumenta reliquit. Unde ex multis duo hic inserere uolo, ut per hec tam breuitati quam edificationi tue consulam.

Omnis itaque sructura lignorum uel lapidum, quamuis undique in parietibus peracta sit uel quantoscunque parietes in se babeat, nequaquam domus potest existere sine tecto. Si autem in duobus saltem parietibus cequatis et perfectis tectum superponatur, mox domus dici ualet pro eo scilicet quia omnia, que his tribus peractis restant agenda, sunt quasi principalium adiectiua et ex illis dimetienda.  Duo autem parietes et tectum personas tres, sed unam substantiam significant, quia nec parietes nec tectum per se, sed hec tria rite coniuncta unius domus substantiam pariter efficiunt. Cum ergo hec ita sint, cuius, rogo, persone de tribus predictis typus unitatem huius substantie, id est domus maxime ostendit? Quod si interrogaueris quomodo uel quare, ita collige.

Cum igitur construenda est domus quelibet et peracti fuerint duo parietes, duas personas exprimentes, unus quidem pro eo quod initium operis est, quasi non ab alio sed a se et in semet incipiens: alter uero, cum priori omnino in latitudine, altitudine et longitudine equalis esse debeat quasi ab  ipso exortus et emanans, necdum ad unitatem substantie sue domus edificanda peruenit. Cum autem tectum tertiam personam exprimens supponitur, tunc demum unitas substantialis domus efficitur. Idcirco uero tectum personam tertiam exprimit quia, sicut primo et secundo numeratis tertius mox numerandus ab eis procedit, ita etiam duobus parietibus in constructione precedentibus tectum deinde construendum sequitur; neque enim sine parietum constructione tectum quodlibet ad habitaculum construitur.

Potest etiam hac ratione colligi quam congrue Deus domus [cod. Lamb. Dei domus] uel templum dicatur, non solum ob predictam sancte Trinitatis figuram, sed etiam ideo quia omnia que in templo  quolibet pro pace et securitate, pro umbraculo et refugio temporaliter habentur, in Deo sola eternaliter possidentur. Cuius nimirum templi porta et ostium Christus intelligitur. Unde ipse dicit: Ego sum ostium . Hec quidem de structura sufficiant dicta.

In accensa quoque candela inueniri possunt, ut reor, similia. Nam cum ardens elementis constet tribus, id est stupa, cera, luce, personarum trium figuram tenet. Sed sicut in domo persona tertia, id est tectum, ita et in ardente candela, tertia, id est lux, operatur unitatem substantialem. In neutro igitur, id est in edificio et candela nulla habetur utilitas, nulla substantie unitas, nisi tertia persona, tectum scilicet et lux, addita fuerit. Personam autem  dico pro eiusdem persone typo, ne idem toties dictum uideatur tediosum.

Nonne ergo hec utraque, de edificio uidelicet et candela, dicta constant satis mira atque diuina aptissimaque ad agnoscenda [cod. Cruc. cognoscenda] sacre fidei rudimenta? ibi namque potest carnalibus etiam oculis comprehendi quomodo in personis tribus substantia una habeatur, qualiterque personarum trium nulla absque aliis quidquam operetur, sed omnes simul opus suum efficiant, quamuis singulis aliquod specialius conueniat. Protegi namque in domo et illuminari a candele incendio specialiter conuenit persone tertie, quia et tectum inde dicitur quod sub eo commorantes ab eris intemperie pluuiarumque inundatione tegendo protegat;  et lumen, quod illuminet.

Que scilicet utraque satis conueniunt persone Spiritus sancti. Ipse quippe in trinitate summa personam tertiam continens, et protector consolando merentes et illuminator edocendo insensibiles dicitur. Unde Dominus noster ad discipulos suos de eiusdem Spiritus sancti missione loquens dicit: Paracletus Spiritus sanctus, quem mittet Pater in nomine meo, ille uos docebit omnia .

Inter hec etiam illud merito pensandum uidetur quod in utraque similitudine, edificii scilicet et candele, tertia persona, quam unitatem personarum duarum exprimere dixi, addenda est desuper et superna respicit semper, uelut in domo tectum et in candela incendium. Non ergo sine causa sacramenti  magni estimo fore talia.

Arbitror namque illud designare quod, cum in aliquo labore homo Dei cooperator et adiutor esse possit, iuxta illud: Dei enim sumus adiutores , unitatis tamen donum, quod summum est bonum, quo quis ad perfectionem prouecturus est, de superna solummodo gratia descendat; sicut scriptum est: Omne datum optimum, et omne donum perfectum desursum est, descendens a Patre luminum . Quod enim ex terra ortum uel in terra positum datur, initium quidem uel particula aliqua boni operis potest esse, sed ad substantiam perfectionis et unitatis non pertingit. Unde et idem Spiritus sanctus cum apostolos ad unitatis diuine culmen erecturus et instructurus esset, non, ut  prius, a Domino in terra posito datur, sed de celo supra eos missus legitur.

Hec autem dico, non ut in illa trinitate summa personam ullam superiorem uel inferiorem credam, sed ut ostendam quia, sicut eiusdem trinitatis figura in nulla substantia corporali uel uisibili sine aliquo superexcellente potest exprimi elemento, ita etiam in nobis nil boni ualeat fieri absque gratie superne supplemento.

Ipsa namque, cum nos quasi sub personis duabus, id est anima et corpore, bonum aliquod in terra inchoantes, diuinum auxilium pro perfectione, id est trinitate, inuocamus, semper erit in nobis quasi persona tertia, oriens scilicet ex alto, et coaptans  utraque, id est anime et corporis opera diuersa diuine unitati et trinitati.

Sed et hoc de Trinitate sancta commemorandum puto quia, cum Spiritus sancti persona, Patris et Filii, ut supra dictum est, unitatem et equalitatem dilectionemque commendet, congrue hi qui, hanc personam imitantes, de sacre fidei unitate, uel de pacifica Dei et hominis caritate, seu de consona uirtutum omnium uarietate rite scribunt aut loquuntur, Spiritus sancti gratia repleti dicuntur. Eius enim dono totius unitatis fit ratio, sicut et ad lucis pertinet donum illuminata acies oculorum, licet ipsa lux non a se, sed aliunde procedit.



CAPUT XXXuIII. Sancte crucis signum in summa Trinitate reperitur et quomodo.


Potest etiam sancte crucis signum in trinitate et unitate summa inueniri. Si enim in modum trianguli tres unitates, duas quidem quasi per linee normam equaliter stantes, tertiam uero superius in medio duarum, ponas, quod etiam triangulo omni conuenit, ut scilicet in dualitate consistat, in unitate autem respiciat hoc modo: [Figure: [Figura] 1Kb]

Cumque ita triangulum posueris, si unitatem quartam medie inferius opposueris, signum sancte crucis habebis. Ubi iuxta fidem sacram magnopere pensandum quem cuique persone debeas assignare  angulum, ne uel dualitatem constantem uel unitatem eminentem incongrue discernas. Quod, ut reor, ita debet discerni.

Quia enim equalis dualitas in Patre et Filio, unitas uero in Spiritu sancto intelligenda est, ascribende quidem sunt due, que equaliter consistunt, unitates Patri et Filio; tertia autem in medio earum desuper posita et uelut ab utroque [cod. Cruc. utraque] procedens, Spiritui sancto.

Huiusmodi igitur ratio, nisi fallor, conuenit trianguli mysterio, in quo etiam reor satis instrui posse de sancte Trinitatis fidei omnes fideles. Deinde, quia in Trinitate unitas est ueneranda, unitas, que inferius posita restat, ascribenda est trinitatis unitati, sicque fit ut ex trinitate et unitate inuicem se  equaliter conspiciente et mediante signum sancte crucis efficiatur, ut hec figura personarum proprietate distincta docet: [Figure: [Figura] 3Kb]

 Ecce crucis signum quam sacrum, quam uenerandum, cur et adorari licitum sit mente fideli. Si enim trinitas et unitas diuina est adoranda, crucis autem signum trinitatis et unitatis diuine constat speculum. Crucis ergo signum pro trinitatis et unitatis diuine speculo est adorandum, ea uidelicet locutionis specie quia per id quod continet, id, quod continetur, significamus. Nam sicut in altari, non ipsam altaris structuram, sed sanctorum reliquias in eo repositas, et quod maius est, per easdem reliquias, illorum uirtutes quibus ante Deum creduntur uiuere ueneramur et adoramus, ita etiam in sancta cruce, non qualiscunque eius uisibilis materia, sed inuisibilis Dei uirtus, que per passionem Domini nostri Iesu Christi refulsit, queque ibi in  sancte Trinitatis et unitatis specie iam dicta consistit, semper est ueneranda et adoranda.

Est et aliud mysterium in sancte crucis signo expressum quod postmodum de numero quaternario locuturus proferam. Adhuc quedam subtilia de sancta Trinitate scio dicenda mysteria: sed quia nulla ratione congrua hec promere ualeo, ideo ipsa penitus pretermittere, et aliqua de mystica numeri qualitate iam dicere uolo, incipiens a binario.



CAPUT XXXIX. De mystico numeri binarii, ternarii, quaternarii et quinarii significatu.

Hic enim quanto uicinior est unitati, tanto plenior est uirtute mysterii. Significat namque congrue uirtutem illam qua Deo maxime appropinquamus,  id est caritatem: quia sicut binarius duabus unitatibus, ita et caritas bina dilectione Dei scilicet et proximi consistit. Preterea, sicut idem binarius numeri est origo, ita etiam omnium uirtutum radix constat caritas, ut plurima sacre Scripture probant testimonia, ex quibus unum sancti Gregorii proferam: Ut enim multi arboris rami ex una radice prodeunt, sic multe uirtutes ex una caritate generantur.

Potest etiam in eodem binario primus significari homo. Sicut enim ex binario omnes oriuntur numeri, ita et ex primo homine omnes exorti sunt homines. Sed si alicui incongrua forte uideatur hec sententia, pro eo scilicet quod primus homo ad Dei  similitudinem in trinitate et unitate existentem creatus est, quam binarius nullo modo recipit, attendat quomodo primus homo, postquam ad similitudinem Dei, id est ad Trinitatem factus est, per inobedientie culpam perdidit eiusdem Trinitatis figuram et substitit [cod. Cruc. subsistit] in dualitate, que est in personis anime et corporis; tertia persona, id est unitate, qua Deo adunari et assimilari deberet, iam perdita.

Si quis uero similitudinis diuine speciem in parente primo per ipsius culpam neget esse corruptam, legat sanctum Gregorium in homilia quadam ita dicentem: Quia imago exprimitur in drachma; mulier drachmam perdidit quando homo, qui conditus  ad imaginem Dei fuerat, peccando a similitudine Conditoris sui recessit.

De ternarii uero mysterio, pro eo quod in se tres unitates habeat, magnum quoddam sentio. Ipsum namque Dominum et Saluatorem nostrum in hoc exprimi credo, quia, sicut ille in duabus naturis, Dei uidelicet et hominis, atque in una persona, ita et ternarius in duabus partibus, homini Deoque satis conuenientibus, et in unius numeri uocabulo consistit. Binarius enim et unitas eius sunt partes, quarum quidem binarius homini, unitas uero deitati omnimodo conuenit. Sed et hoc non minus congruit: quia, sicut primus Adam terrenus, secundus autem celestis dicitur, ita et binarius, quem primum hominem, ipsum scilicet Adam significari  supra diximus, prior est ternario secundum Adam significante.

Omnes etiam Christi uestigia sequentes ternarii speciem recipere merentur, qui prius uitiis dediti binario fuerunt assimilati. Ad quam nimirum receptionem et conuersionem, ita Dei et Domini nostri Iesu Christi gratiam proximam habent, sicut unitas et ternarius binarium circumdantes eidem proximi agnoscuntur.

Si quis uero subtiliora rimari solitus uelit, et hoc in ternarii mysterio exquirere quod Christus iehsu, non ut ceteri homines ex coniugio, sed ex uirgine sancti Spiritus uirtute impregnata genitus sit, habet in ternario questionis campum. Currat, si possit soluere propositum. Ego enim, etiamsi aliquid ex  hoc sentiam, tamen, ut aliis tante solutionis triumphum relinquam, hinc nil dicere uolo.

Per eumdem quoque ternarium possunt intelligi ille tres precipue necessarieque omnibus Christianis uirtutes, quas Apostolus commemorat, dicens: Nunc autem manent, fides, spes, caritas, tria hec .

Quaternarius deinde proximus satis magno refulget mysterio, quia quadrifariam sancte crucis figuram exprimit. In summitate quippe eiusdem crucis et in basi, nec non in geminis brachiis quaternarius numerus inuenitur. Hec quidem ita esse ipso uisu corporali possunt probari. Sed, si spiritualiter altiora penetrare uelimus, maximum in eiusdem sancte crucis quadrifaria figura sacramentum  reperiemus, quod scilicet et superius hic dicendum promisimus. Nam summitas eius superna, basis inferiora, utraque uero brachia totius mundi ambitum eam continere significant. Unde nullus locus a uirtute sancte crucis uacuus esse credendus est.

Possunt etiam per eumdem quaternarium quatuor Euangelia, nec non quatuor uirtutes, id est iustitia, prudentia, temperantia, fortitudo congrue designari.

Quinarius licet in geminam significationem reproborum scilicet et electorum flecti possit, uel ob hoc quia tam mala quam bona quinque sensibus corporis efficiuntur, seu pro eo quod fatue simul et prudentes uirgines, sicut euangelica uerba testantur,  eodem quinario numero comprehenduntur ; ego tamen, quia omnem numerum infra denarium positum aliqua specialis mysterii uirtute insignitum credo, hunc etiam aliquid boni specialiter exprimere estimo. Nam, quia idem quinarius dimidia pars est denarii omnigena perfectione preclari, et omne dimidium diuisumque in se ipso imperfectum consistit, potest conuenienter ipsam imperfectionis qualitatem, que in cunctis mortalibus quantauis sanctitate preditis inuenitur, significare.

Si cui dictum hoc placeat, mecum sentiat; cui uero displicet, dicat melius, ut et hoc credamus. Ego interim, ut dixi, credo quinarium illam imperfectionem, qua nemo in hac uita positus caret, designare.  De hac namque imperfectione Psalmista dicit: Imperfectum meum uiderunt oculi tui , quasi diceret: tu, qui solus perfectus es, his oculis quibus omnia uides, imperfectionem fragilitatemque meam maxime consideras; uel aliter: tu qui omnia nosti, scis quia coram te perfectus esse nequeo. Hec quidem de quinario.



CAPUT XL. Quid mystice numeri a senario usque ad denarium significent.

De senario autem hoc sentio quia, cum sit solus infra denarium in suis partibus perfectus omniaque Deus in sex diebus perfecerit, sanctorum quoque perfectionem significet. Sed ne contrarium uideatur quod quinarium imperfectionem, senarium uero  perfectionem sanctorum designare dicens, imperfectum simul et perfectum posui, opus est explanare quomodo sancti quilibet in hac uita, imperfecti simul et perfecti sint. Ipsa nempe ueritas cum in quodam Euangelii loco uniuersaliter negaret, dicens: Nemo bonus, nisi solus Deus , alibi econtrario aliquem hominem bonum esse testatur, dicens: Bonus homo de bono thesauro, etc. .

Quid igitur hac uerborum repugnantia edocemur, nisi ut hominem imperfectum simul et perfectum posse fieri fateamur? ideo quidem imperfectum, quod Deo comparatus perfectionem nullam habeat; ideo autem perfectum, si imperfectionis et fragilitatis sue quantitatem iugiter attendat. Hinc etiam Salomon dicit: Septies iustus cadit et resurget . Cum ergo longe a se discrepare uideantur iustus et cadens, il est peccans, quomodo idem qui septies peccat perhibetur iustus, nisi quia hoc est maxima iusti iustitia suam iniustitiam iugiter corde simul et ore Domino fateri, atque credere per hoc ueniam peccatorum consequi? Unde et Psalmista ait: Confitebor aduersum me iustitiam meam Domino, et tu remisisti impietatem peccati mei .

De huiusmodi perfectione et imperfectione idem Psalmista alias apertius loquitur. Cum enim orasset, dicens: Ab occultis meis munda me, Domine, et ab alienis parce seruo tuo, mox subiungit, Si, inquiens, non fuerint dominati subaudis alieni: uel, ut in aliis codicibus inuenitur, dominata, subintelligis, delicta,  tunc immaculatus ero . Non dixit, si penitus carebo delictis, sed, si mei non fuerint dominata, tunc immaculatus ero. Si autem quispiam immaculatus dicitur, potest etiam dici perfectus.

Ut autem aliquid adhuc altius de prefato utriusque numeri mysterio loquar, forsitan et hoc non sine causa est quia quinarium, quem imperfectionem, senarius, quem perfectionem designare dixi, non omnino post se, nec longe ante se, sed iuxta se prepositum habeat. Quasi idem senarius diceret: qui mysterii uelit perfectionem consequi, semper fragilitatis sue memor, ante se quid sit statuat, dicens cum Psalmista: Quoniam iniquitatem meam ego cognosco, et peccatum meum coram me est semper .

 His dictis de senario, progrediamur ad septenarium. Qui scilicet quid mysterii gerat quanto clarius est, tanto clariori et faciliori ratione proferri ualet. Fateor namque quia superiora quedam difficulter protuli. Sed Deo gratias, quia iam ad memoranda sancti Spiritus dona perueni septena. Hec enim septenarius significat numerus. Hec autem dona quoniam sunt maxime nota, dicamus alia.

Potest namque per se multiplicatus et requiem remissionemque designare. Si enim dicas septies septem, addita unitate fiunt quinquaginta; qui nimirum numerus et uite presentis et eterne requiem significat. Unde et remissio uel requies, que a Pascha usque ad Pentecosten ubique in sancta Ecclesia celebratur, sub eodem numero quinquagesimo continetur.  Et quam congrue per septenarium peruenitur ad quinquagesimum, quia per sancti Spiritus gratiam unusquisque incipit requiescere, et ad ueram requiem tendere.

Est et aliud eiusdem septenarii mysterium. Omnes itaque numeri infra denarium positi aut generant aut generantur inuicem, excepto septenario. Et ut hoc ita esse agnoscas, incipe a binario numerare, qui primus est numerus. Hic namque a duabus unitatibus creatus per se ductus generat quaternarium. Deinde hi duo, binarius uidelicet et quaternarius, inuicem ducti octonarium [uterque cod. octogenarium] generant. Idem binarius per ternarium ductus senarium; ternarius quoque per se ductus procreat  nouenarium. Quinarius uero in medio eorum positus, si ducatur per binarium, generat denarium; sicque fit ut, sicut dixi, nullus absque septenario numerus infra denarium reperiatur qui non aliquem generet, aut generatur.

Quid igitur ex tanto dicere possum mysterio? Magnum quidem et speciale quiddam credo esse; sed ita uidetur profundum ut uirtutis sue penitus abscondat radium, nisi forte hoc quod non est genitus significet quia Spiritus sanctus, cuius dona per eumdem septenarium designantur, a Deo Patre et Filio non genitus, sed procedens dicitur; quod uero nullum generet, hoc designet quia, cum numerus in multiplicationem tendat, multiplicatio autem numeri carnalem significet generationem, merito Spiritus  sanctus non carnalibus hominibus in duplicitate et multiplicatione sui gaudentibus, sed spiritualibus in simplicitate et unitate diuina constantibus, inspirationis sue gratiam creditur infundere. Et si fas est dici Spiritum sanctum generare, nichil aliud intelligi debet nisi quemlibet per inspirationem suam instruere et ad desideria sancta accendere, quia spiritus, ubi uult spirat . Unde etiam mos obtinuit ecclesiasticus, ut hi qui alios ad uitam spiritualem instruunt, patres dicantur .

Hec igitur de septenarii mysterio in honore sancti Spiritus utcunque prolata, si eiusdem sancti Spiritus gratia congregans dispersa, uiuificans cuncta, dignetur aspirare, spero sacre fidei non discrepare.

 Octonarius item perfectionem significat, sed eam solummodo que post septimanas huius uite promittitur. Sed et hoc satis congruum. Sicut enim septenarium, qui requiem significat, mox sequitur octonarius, ita et ille qui in hac uita ab operibus malis uacat et requiescit perfectionem beatitudinis eterne consequi merebitur. Unde et Dominus in Euangelio octo beatitudines se sequentibus promisit, per has scilicet significans eterne uite perfectionem.

Qui in arithmetica instructus est disciplina multo plura hinc edere ualet mysteria, quia illic, ut audiui, octonarius numerus uocatur cubus. Quod uocabulum ignorans, unde uel cur sic sit dictum nescio pariter eius mysterium. Cuiuscunque enim non  habetur massa uel materia, nulla prorsus ex ea efficitur figura [cod. Lamb. causa].

Iam uero pertingens ad nouenarium, dicam, prout ingenii tenuitas permittit, et eius mysterium. Hic itaque, ut mihi uidetur, quanto maiori circumdatus est utriusque numeri, octonarii uidelicet et denarii, perfectione, tanto excellentioris mysterii refulget dignitate. Significat namque angelicos ordines, quia, ut Scriptura sacra prodit, nouem ordines angelorum sunt; quorum quidam angeli, alii archangeli, alii principatus, quidam potestates, quidam uirtutes, nonnulli dominationes, nonnulli throni, plerique cherubin, plerique seraphin dicuntur. Et notandum quanta consonantia sit numeri ad mysterium huiusmodi.  Quicunque enim octonariam perfectionem consequuntur, nouenario id est angelico ordini cequantur, Domino attestante, qui in Euangelio dicit: Illi qui digni habebuntur seculo futuro et resurrectione ex mortuis, neque nubent, neque ducent uxores neque ultra mori poterunt. Aequales enim sunt angelis, et filii sunt Dei, cum sint filii resurrectionis .

Sed et in hoc nouenarius uenerandus est, quia, cum omnis numerus per se multiplicans alium, eius quasi parens, qui autem per hanc multiplicationem procreatus fuerit illius proles dici possit; nouenarius congrue ternarii proles exstat, qui sanctam Trinitatem significat. Si enim dicas ter trini, quod est per seipsum facta multiplicatio numeri, nouenarius  procreatur. Qua de re colligitur quia et sancti angeli et omnes angelicam uitam secuti conuenienter dicuntur filii Dei, cum sint sancte Trinitatis filii.



CAPUT XLI. De numero denario eiusque mystico significatu. Diuisio numerorum in eos qui ad se dicuntur, et in eos qui relatiue ad alterius numeri consonantiam dicuntur iuxta musicam.

Tempus et ordo iam postulat ut ex denarii mysterio aliquid paruitas nostra proferat. In quo sane reor hoc primo considerandum quia, sicut ex collectione constat unitatum, ita etiam coadunationem atque copiam significet omnium uirtutum, deinde quod imitetur quodammodo ipsam unitatem. Sicut enim unitates collecte perficiunt denarium, ita eiusdem  denarii collectio repetita tendit in infinitum numerum. O quanta dignitas denarii, qui tam perspicue assimilatur unitati, imitans illam coadunata numerorum collectione, quia nequit naturali unitatis perfectione! Naturalis namque perfectio unitatis est per se posse subsistere; quod quia numerus nullus per naturam ualet, solus denarius, imitatione illa quam dixi, id est collectione coadunata omnium numerorum implet. Hoc autem non sine causa esse, sed unitatis illius perfectionem, que in electis fieri potest, credo significare. Ipsa denique, quantacunque uirtutum collectione uideatur consistere, nichil est per se; sed a uera unitate Domini habet esse. Hec ergo sola uera unitas est, quia non solum non eget externa collectione, sed et aliis tribuit se imitari  posse aliqua unitatis participatione. Unde et Dominus noster Patrem, cum quo unum est, pro electis ouibus [cod Cruc. omnibus] orans dicit: Pater sancte, serua eos in nomine tuo quos dedisti mihi, ut  sint unum, sicut et nos sumus unum . Huiusmodi igitur unitatem, quam electi quique collectione uirtutum, quasi unitatum, adipisci possunt, denarius, ut dictum est, congrue significat. Sed cum tante perfectionis excellentiam exprimat, patet profecto quia nemo in hac uita positus ita perfectus exstat ut ad eum obtinendum sufficiat. Credendum est autem et sperandum de Dei misericordia ut obtineri possit in futura uita, quando uidelicet Paterfamilias, iuxta conuentionem factam, in uinea sua laborantibus eum addiderit.

His igitur utcunque prolatis de numerorum infra denarium constitutorum mysteriis, iam ultra specialem numerum aliquem ratione mystica comprehendere facultas non est, tam ex facundie quam conscientie  inopia. uerumtamen ut his qui de spiritualis plus quam carnalis prudentie cibi refici desiderant aliquod gratum prebeam ferculum, uoluntas est mihi omnes numeros in duas partes diuidere; in unam quidem illos, qui ita in arithmetica disponuntur, ut nulla proportione harmonica copulentur, sed ad se tantummodo dicantur, ut duo, quinque, septem uel tres, septem, decem, uel quilibet alii eiusdem dissonantie; in alteram uero eos qui relatiue ad alterius numeri consonantiam dicuntur iuxta musicam, ut tres, quatuor, sex, octo, duodecim.

Quos nimirum numeros ita dispositos, ut medius ad minimum sesquitertiam, maximus uero ad medium sesquialteram, itemque maximus ad minimum  relatus duplam reddant proportionem, quia tales specialiter harmonice deseruiunt consonantie, hic utique de eiusdem consonantie mysteriis locuturus, opus habeo exempli gratia coram ponere.
 [Figure: [Figura] 7Kb]

 In quarum scilicet partium duarum ratione designata tanta mysterii uirtus inesse uidetur, ut etiam sanctorum Patrum peritissimus aliquis ad hanc pleniter reserandum uix sufficeret. In primis enim inuicem oppositis uel collatis utrisque ualet inspici, quanta distantia sit inter carnales et spirituales homines tum ablata illius parte numeri, qui ad se dicitur, nam ita superfluus est in ratione, sicut et illi quos significat in compassione. In altero, qui relatiuus  est, satis speculatur que consonantia sit in diuersitate corporalium artium; et que in diuersis opibus uel fructibus prouinciarum; et que in uaria dispositione uirtutum; que etiam inter cenobialis et secularis uite homines; nec non quanta consonantia sit in ueteris ac noui Testamenti collatione, uel que aliarum rerum consonantie. Postremo quid sit celestis harmonia, reor hinc posse agnosci.

Hec igitur omnia quanta sit difficultas uel mente  uel ratione comprehendere, prudens quisque ualet intelligere. Sed dum nichil ex his possim, ut decet, aliquid tamen utcunque proferre licet. Et primo quidem, quod et in primis propositum est, quid utrique numeri, ille scilicet qui ad se dicitur, et qui ad alterius consonantiam pertinet, oppositi significent. Deinde istius, qui consonantie solummodo deseruit, mysterium reserare cupio: illud aliquatenus ostendere satagens, quanta consonantia a Deo sint facta omnia tam terrestria quam celestia, licet homo solus eamdem consonantiam iugiter cum uitiis suis impugnet.



CAPUT XLII. Quid mystice significent numeri qui ad se dicuntur? Quid ii qui ad aliud referuntur?

 Omnis itaque numerus qui, ad se solummodo pertinens, nullam efficit consonantiam, hominem congrue significat carnalem. Ille enim sola que sibi sunt grata, id est temporalia, uisibilia, carnalia diligit. Nulla sibi, nisi que concuspiscentia et uoluntas propria suggesserit, placent. Omnia que aliis consona siue congrua sunt, displicent. Ad nichil aliud se natum arbitratur esse, nisi ut desideriis suis omnimodo famuletur: imitans illum diuitem, qui, ut in Euangelio perhibetur, ita sibimet soli uixit, ut nec micas de mensa sua prolapsas alteri egeno poscenti tribuere curaret.

At numerus qui ad alium refertur, spiritualem significat hominem; quia spiritualis quilibet aliena damna seu lucra deputat ut sua; moribus alienis  semet conformat et aptat, illud iugiter recolens: Alter alterius onera portate . Et: Nemo quod suum est, tantummodo querat, sed quod alterius . Unde et Paulus apostolus non sibi soli, sed etiam aliis prodesse desiderans, dixit: Omnibus omnia factus sum, ut omnes lucrifacerem . Dominus etiam et Saluator noster, cum non pro se, sed pro nostra salute incarnari ac pati dignatus esset, relatiuus fore uoluit.



CAPUT XLIII. Quam mirifica sit in corporis membris, in artibus tum liberalibus tum mechanicis, denique in regionum prouentibus, ipsisque diuersis uirtutibus harmonia?

His igitur per utriusque partis predicte oppositionem  breuiter prelibatis, nunc uero, quia in harmonicis instrumentis aliquoties lusi, libenterque totius melodie suauitatem audiui, libet etiam, prout Dominus dederit, in harmonia spirituali et intellectuali ludere: explanando scilicet quanta consonantie mystice suauitas in omnibus supradictis habeatur rebus. Sed priusquam de huiusmodi consonantia aliquid audias, oportet ut, quid sit eadem consonantia, plenius agnoscas. Quia enim non solum in sonis proportione numerorum relatiua coaptatis, uerum etiam in rebus quibuslibet rite ordinatis consonantia efficitur; omneque quod ordinatum constat, conueniens profecto et congruum efficitur: consonantie huius definitio uidetur posse dici rerum dissimilium  conuenientia. Proinde si in qualibet conuenientia est consonantia; omnis autem creatura, licet dissimilis sit inuicem, Deo ordinante conuenit; consonantia ergo habetur in omni creatura.

Nunc igitur illud primo considerandum est, quod et in consonantiarum mysticarum ordine primo posui: que scilicet consonantia sit in cuiuslibet corporis humani membris.

Ibi namque cum unumquodque membrum famulatur alteri, omnia membra consistunt inuicem congrua. uisus quippe et auditus, gustus, odoratus et tactus non solum sibi, sed etiam aliis corporalibus officiis famulantur. Quapropter dum omnes corporis sensus ad se inuicem conueniunt famulando, consonantia utique in corporeis sensibus, uelut in numero, efficitur.

 uideamus etiam quanta consonantia sit in diuersitate corporalium artium. Cum igitur hic aurifex, ille ferrarius faber, iste cementarius; hic lignorum artifex, ille scriptor, iste pictor; hic in liberali scientia imbutus, ille mercator, iste piscator; hic in bellicis rebus, ille in agricultura doctus; hic texture operarius, ille medicus, ille sutor, ille sculptor, iste auceps, ille uenator; hic coquus, ille pistor; alter alterius sit artis, que specialiter memorari nequit: nullaque ars predicta sine alterius ope peragi possit; quid aliud quam consonantia quedam quasi discrepantium uocum in omnibus huiusmodi artibus erit? 

Consideremus deinde qualiter consonent opes uel  fructus diuersi prouinciarum. Ubi magnam facundie inopiam patior pro eo quod nec prouinciarum, nec opum plurimarum uocabula agnosco. Sed rem quamdam profero, que pro me satis loquatur cunctorum iudicio. Omnibus etenim notum est quia negotiatores quique in regiones ac prouincias plures procul positas sepius proficiscuntur, ut opes quasdam, que in illis aut raro aut nusquam habentur, illuc afferant; et alias opes, quas in suis locis raras et pretiosas esse sciunt, inde nichilominus reuehant. Cur ergo hec faciunt, nisi quia unaqueque regio et prouincia opes uel fructus illos habet quos altera minime possidet? Quamuis et hoc pro argumento maximo sufficiat quoniam mercatores nostros scimus aurum, pallia serica, nec non ignotas eximiasque bestiarum pelliculas  ad nos detulisse; que omnia fatentur aut cum ere, seu cum uestimentis uulgaribus, uel uilibus domesticorum animalium pellibus in quibusdam prouinciis comparasse. Unde aperte intelligitur quia et in huiusmodi diuersitate inuicem congrua consonantia magna habetur. Dum enim unusquisque alterius indiget opibus, consonans profecto compellitur esse alteri.

ueniamus et ad uariam uirtutum dispositionem, quantamque inter se consonantiam habeant, aliquantulum proferamus. Alii namque, ut Apostolus dicit, datur sermo sapientie, alii sermo scientie, alteri fides, alii gratia sanitatum, alii operatio uirtutum, id est miraculorum, alii prophetia, alii discretio spirituum,  alii genera linguarum, alii interpretatio sermonum . Ad hec etiam nos subiungimus quia alius eminet in humilitate, alius in caritate, alter in castitate, alter in oratione, alter in discretione, alius in uigiliis, alius in ieiunis, alter in eleemosynarum largitate, alter in infirmorum uel hospitum recreatione, alter in patientia, alter in alia uirtute. Sed nullus profecto in qualibet uirtute predicta inuenitur ita perfectus, ut non ope egeat alterius. Cur hoc, nisi quia inuicem sunt omnes uirtutes referende, et plectro discretionis in consonantiam alternam commutande? huius namque consonantie plectrum, discretio est uirtutum.



CAPUT XLIu. Qualis et quanta reperiatur harmonia inter uitam monasticam et secularem, uetus et Nouum Testamentum, corpus et animam, diuersorumque hominum status?


Progrediamur et ultra, dicentes que consonantia sit inter cenobialis et secularis uite homines. Igitur neminem in cenobiali uita positum reor ignorare quia multipliciter egeat secularium hominum administratione. Quomodo enim uel uictum uel uestitum seu ipsum habitaculum sibi aptum posset habere, nisi ex secularium aliquorum labore? Unde omnimodo pensandum est cunctis in cenobiali proposito constitutis quia non solum sibi, sed etiam illis qui huiusmodi supplementa prebent, referenda est eorum spiritualis conuersatio.

Similiter homines cuncti in secularibus negotiis  positi, iugiter pensare debent quantum indigeant spiritalium uirorum oratione: ne, inter delicias uel curas uel pericula innumera presentis uite depressi, eterne salutis gloria priuentur.

Cumque ab utrisque hec necessitas pensatur, et pro Dei amore alii ab aliis adiuuantur, quasi alternantes soni inuicem suauiter resonant: unus quidem sonus superius, id est spiritualiter; alter uero inferius, id est seculariter. Neque enim ulla fit consonantia, nisi ex aliqua suimet distantia.

Magna etiam dici potest consonantia, ueteris ac Noui Testamenti conuenientia. Nisi enim in ueteri predicta fuisset gratia Noui, nemo per fidem in Nouo potuisset saluari; quia omnia fidei argumenta ab antecedentibus rebus sunt assumenda. Et, ut  sanctus Gregorius dicit, sequentium rerum certitudo preteritarum est exhibitio. Utrumque igitur ad aliud relatum factum est nimis consonum; quia omnia que in Nouo per aduentum Domini nostri Iesu Christi sunt impleta, in ueteri per prophetas uel mysticas rerum species fuerant predicta. Ibi namque eius incarnatio, ibi eius passio, illius resurrectio et ascensio: etiam omnia que ab Incarnatione Domini usque ad presens, et que in futuro seculo, eueniunt, leguntur aut aperte predicta uel typice prefigurata. Sed cum consideratur quanta consonantia sit in predictis et impletis; que quoque in futuris fiat, facile potest credere quisquis fidelis.

 Ad eamdem consonantiam pertinet ordinata anime et corporis compago; uiri et mulieris propter necessaria utriusque subsidia multa coniunctio legitima; patrum et filiorum, diuitum et pauperum, dominorum et seruorum, magistrorum et discipulorum; coniugum quoque et uirginum mirifica conuenientia: quamuis enim uirginitas longe superior sit coniugio, nichil tamen resonat sine ipso; quia nec esse ualet sine illo. Sicut et tonorum integritas, licet comparationem nullam teneat ad semitonium, atque ipso tamen nullum sonum, qui iuxta musice artis auctores proprie consonantia uocetur, efficit. Siue enim diatessaron, siue diapente consonantiam dicere uelis, sine semitonio nequis, de diapason uero superfluum est dicere quia, constat ex utroque. Qua  de re intelligi datur quia, sicut semitonium consonantie necessarium est in melodia; ita coniugalium supplementa necessaria sunt in spiritali uita.

Notandum uero in his, quia, etsi non omnia ad relatiuam consonantiam, ad probationem tamen omnia conueniunt.

Prelati namque quilibet, excellentioresque in seculo, ut domini, patres, magistri, diuites per subditos sibi et pauperiores iugiter probantur: quanta uidelicet eis cura presint; quali fide nutriant et succurrant. Subditi uero, qualiter prelatis obediant; et pauperes, qualiter sufferant paupertatem, cum diuites omni modo fulciri perspexerint.

Idem inter coniuges et uirgines agitur. Magna namque probatio erit in utrisque. In coniugibus  quidem, si se congruis temporibus rite contineant: cum et uirgines eadem fragilitate circumdatos, eisdem passionibus tentatos perpetuam habere castimoniam agnoscant. In uirginibus autem, si, propositi sui excellentiam iugiter attendentes, curent ne retro cadant: quandoquidem multos licito matrimonio copulatos, aut sub continentia debita uiuere  uel prorsus, uita seculari relicta, pro amore Dei desideria carnis cuncta respuisse audiunt.

Probantur et aliter uirgines atque coniuges. Eo quidem modo uirgines, si attendant quantas gratiarum actiones Deo pro hoc debeant quod, eos ad sublimissimum uirginitatis gradum per inspirationis sue gratiam eligens, ab innumeris huius seculi  miseriis periculisque eripere dignatus sit, cum plurimos in eisdem miseriis positos reliquerit. Non solum autem uirgines, sed etiam omnes qui, in quacunque etate positi, ad sublimioris propositi arcem perueniunt, eodem modo probantur. Coniuges uero, omnesque in seculari uita constituti, si attendant quanta gratia sit quod uel aliquibus deliciis temporalis uite ulla pietatis diuine licentia ualeant sic uti, ut tamen ab eterne beatitudinis participatione non excludantur; cum plurimis uideatur maximum, si cum contemptu rerum secularium, cum contritione et afflictione carnis ac spiritus omnigena postremo cum seuissima morte, regni celestis participes fieri mereantur

 Ad hec etiam nullus in etate intelligibili positus relinquitur, qui non secundum qualitatem sibi collate, uel in scientia seu sospitate, uel potentia a Deo probetur quid pro [cod. Lamb. in] eius amore agere uel pati uelit. Et quanta consonantia, qua unus quisque per alium probatur si est intelligens aut requirens Deum?

Sol quoque, luna et fructus terre; uolatilia, nec non uniuersa animalia que in aquis uel in terra uersantur, dum nullatenus ad se seu propter se, sed ad humanos tantummodo usus condita subsistunt: consonantie profecto uelut numeri relatiui deseruiunt. Ex quibus ualet probari quia, sicut scriptum est, nichil in terra fit sine causa, sed totum sub aliqua ordinatum est consonantia.



CAPUT XLu. De harmonia, que in beatis obtinet.


Adhuc de unius, harmonie celestis scilicet, qualitate, que tanto difficilior est ad proferendum, quanto minus habet ullum corporale uel uisibile instrumentum, dicere, prout fides exinde capienda suggesserit, libet. Nihil enim aliud nisi quod fides capere ualet, inde cuiquam dicere licet. Sed quia scriptum est: Fides sperandarum substantia est rerum, argumentum non apparentium ; et Dominus et Saluator noster, ut in Euangelio legitur, plurima mysteria celestia per aliqua terrenarum rerum explanauit argumenta: hinc etiam ego instructus arbitror, et credo magna celestis harmonie esse argumenta, omnia que etiam dixi de huius  uite consonantiis, et que usquam exercentur in musica arte instrumenta. Sicut enim in organis uel in monochordo, que uidelicet precipua sunt in huiusmodi disciplina, uaria discrimina sonorum, quolibet modo se precedant uel subsequantur, per diapason coadunantur: ita in celesti regno esse credo; ut, licet ibi pro meritis diuersis alter quidem sanctus ad alterum quasi sesquioctauus, id est tonus integer, alter uero, ut sesquialter, id est diapente; et alius ut sesquitertius, id est diatessaron ad alium referatur: tamen omnes sancti per caritatis concordiam, quasi per diapason, unum resonent, unum sapiant; sitque eorum laus et gratiarum actio tam pro Dei et hominis  nec non pro omnium seculorum et elementorum  atque rerum consonantia, quam pro gaudiorum suorum remuneratione, sempiterna quasi quedam harmonia habens uarias differentias sanctitatis pro uariis discrepantium uocum modis; habens etiam sanctiores quosque dispositos pro intensione; inferiores uero pro remissione.

Hec autem ita esse non affirmo, sed, ut dixi, credo, sciens scriptum: uidemus nunc per speculum in enigmate, tunc autem, id est, in futuro seculo, facie ad faciem . Et iterum: Per fidem enim nunc ambulamus, et non per speciem . Rursumque: Quod oculus non uidit, nec auris audiuit, nec in cor hominis ascendit, que preparauit Deus diligentibus se .



CAPUT XLuI. De diuersis diei et noctis mysteriis et significationibus.


Hucusque de numeri mysterio disserens, iam ad eorum que deinde proposita sunt, id est, diei ac noctis, languoris et medicine, copie et penurie mysteria explananda transire cupio. Sed illa superiora, id est dies ac nox, pro significatione uaria ponuntur. Dies namque Iesum Christum aliquando significat, ut ibi: Nonne duodecim hore sunt diei? . Et nox diabolum, ut: Noctem illam tenebrosus turbo possideat . Interdum uero dies fidem uel iustitiam; nox infidelitatem et iniquitatem. Ut: Nox precessit, dies autem appropinquauit . Et iterum: Eratis aliquando tenebre,  nunc autem lux in Domino .

Interdum etiam dies pro tranquillitate, et nox ponitur pro tentatione uel tribulatione. Ut: In die mandauit Dominus misericordiam suam, et nocte canticum eius . Ac si aperte dicatur: In tranquillitate misericordie diuine notitia commendatur, sed in tribulatione eiusdem notitie profectus probatur. Inuenitur quoque dies pro spiritali, et nox pro carnali homine dicta, ut: Tuus est dies, Domine, et tua est nox . Ac si apertius diceretur: Tua gratia, Domine, spiritualis homo efficitur, et tuo iudicio carnalis esse permittitur. Cum ergo hec tam uarie ponantur, intelligi datur quia et adhuc aliquam significationem habere possint. Quam etiam ex meo addens, precor, ne dedigneris audire.

 Nox igitur, ut mihi uidetur, non incongrue uetus Testamentum, et dies significat Nouum; sed et teneram hominis infantiam uel conuersionem nox, dies autem maturos hominis annos et mores. Que scilicet et in hoc ualde concordant, quia, sicut Apostolus dicit: Non prius quod spiritale est, sed quod animale . In omnibus precedit animale et carnale; sequitur autem quod est spirituale. Sicut enim nox, carnalem utique uitam significans, diuina institutione iam precedit diem, que designat spiritualem: ita et uetus Testamentum, nec non teneritudo annorum simul et morum carnaliter conuersantia [ita uterque cod.] precedunt; sequuntur autem Nouum et etas et conuersatio matura, spiritualem intelligentiam sortite. Magna ergo erat nox in mundo,  cum nulla pene nisi temporalia et carnalia bona homines amabant. Magna nichilominus nox in homine, quandiu nullam habet uim rationis et bone conuersationis. Unde his omnibus satis congruit oratio illa Zacarie: Illuminare Domine, his qui in tenebris et in umbra mortis sedent . Sed et illa uerba que in hymnis nocturnis orando canimus: Tu, Christe, somnum disiice; tu, rumpe noctis uincula; tu, solue peccatum uetus, nouumque lumen ingere.

Ut autem hanc significationem a nobis prolatam latius replicemus et conferamus, sicut in primo noctis tempore homines somno graui, tam ex necessitate naturali quam aliquo labore diurno, solent deprimi,  nullo galli cantu aut familiaris cure strepitu excitati; ita et in prima mundi etate omnes pene temporalium bonorum carnaliumque uoluptatum torpore iacebant depressi, nullo spiritali gallo uel cura perennis uite ab hoc lethali somno reuocati. Quod scilicet ita esse apertissime Scriptura sacra testante probatur; que, exceptis octo hominibus, omnes in tempore illo, diluuio inundante narrat exstinctos. In tenera etiam etate uel conuersione hominis, necdum capacitas rationis, necdum uigilat amor uite spiritualis; sed imminet adhuc somnus quidem nimie fragilitatis et affectus secularis. Deinde, sicut nocte media appropinquante galli cantus aliquos excitat et ad negotia huius uite necessaria agenda prouocat, ita etiam in etatis mundane processu,  patriarche sancti preceptis diuinis instructi, plurimos mortales more gallorum ceperunt excitare, obseruationesque uarias instituere, que tam anime quam corpori fuerant necessaria. Similia de hominis etate uel conuersione proficiente constant intelligenda. Tunc enim rationali [cod. Cruc. rationabili] et spirituali sensu, quasi quodam galli cantu excitatus, incipit inter bonum et malum discernere, et in quauis disciplina proficere.

Post hec uero aurora propinquante magis magisque gallorum cantus solet perstrepere, et excussis sepius pennis adeo insolescere, ut, si qui iuxta eos positi adhuc forsitan quiescere uelint, uix ex importunis illorum cantibus possint. Sic nimirum, sic aduentu Saluatoris nostri, solis uidelicet eterni, appropinquante,  plurima prophetarum preconia ac documenta perstrepebant, et omnes secum conuersantes ad exsurgendum emendatione morum excitantes, uenturum totius pietatis et iustitie diem prenuntiabant. Quorum unus dixit: Parate uiam Domini, rectas facite semitas Dei nostri; quia reuelabitur gloria Domini . Et post pauca idem: Ecce, inquit, Dominus Deus noster in fortitudine ueniet, et brachium eius dominabitur . Idem qui supra: Egredietur uirga de radice Iesse, et flos de germine eius ascendet . Ast alter propheta dixit: Ecce dies uenient, dicit Dominus, et suscitabo Dauid germen iustum: et regnabit, rex, et sapiens erit, et faciet iudicium et iustitiam in terra . Et alius propheta: »Cum uenerit, inquit, sanctus  sanctorum, cessabit unctio.« Eodem modo ceteri prophete uaticinantes diem uerum, id est, Saluatorem nostrum prenuntiabant esse uenturum.

Similia etiam quodam modo in hominis etate uel profectu maturiori euenire uidentur, dum ei tam ex humana institutione quam diuina inspiratione omnis disciplina exhibetur. Magnus enim et frequens dici potest galli cantus uaria admonitio et correptio, qua indiget adolescens et neophytus; sed huius admonitionis uerba hic dicere uolo aliqua, ut quis sit spiritalis galli cantus agnoscatur aliquatenus.

Dicendum namque est cuilibet auditori a doctore spirituali: »Declina a malo, et fac bonum. Subditus esto Domino, et ora eum. Noli emulari in  eo qui prosperatur in uia sua, in homine faciente iniustitias . Disciplinam Domini, fili mi, ne abiicias, nec deficias cum ab eo argueris. Quem enim diligit, Dominus corripit , et quasi pater in filio complacet sibi. Quodcunque manus tua potest facere, instanter operare; quia nec opus, nec ratio, nec scientia erunt apud inferos, quo tu properas. Memento Creatoris tui in diebus iuuentutis tue , et ne tardes conuerti ad Dominum . Que enim a iuuentute tua non congregas, quomodo inuenis ea in senectute tua? Fili mi, accedens ad seruitutem Dei, sta in timore et iustitia, et para animam tuam ad tentationem .«

Item pluribus dicendum: »Gustate et uidete quoniam  suauis est Dominus. Beatus uir qui sperat in eo . Nolite pueri effici sensibus, sed malitia paruuli estote. Sicut enim exhibuistis membra uestra seruire immunditie et iniquitati ad iniquitatem; ita nunc exhibete membra uestra seruire iustitie in sanctificationem. Nolite prudentes esse apud uosmetipsos, nulli malum pro malo reddentes , et carnis curam ne feceritis in desideriis. Stabiles estote et immobiles, abundantes in opere Domini semper, scientes quia labor uester non est inanis in Domino . uigilate, et state in fide; uiriliter agite, et confortamini: omnia uestra in caritate fiant . Humiliamini sub potenti manu Dei, ut uos exaltet in tempore uisitationis; omnem sollicitudinem uestram proiicientes in  eum, quoniam ipsi cura est de uobis .

Cum ergo his et huiusmodi uerbis doctor quilibet studiosus auditores suos frequenter admonet, quid nisi galli officium implet, annuntians eis uiam ueritatis et lumen gratie spiritualis? Nam quanto plus eos ad uirtutum studia excitat, tanto propius sancti Spiritus gratiam omni die clariorem sibi aduenturam denuntiat. Ad extremum uero, sicut orto sole, omnis mundus illuminatur, et umbra omnis effugatur, ita adueniens in carne Dominus omnes umbrosas Mosaice legis ceremonias [cod. Cruc. superstitiones] ad spiritualis uite lucem conuertit, omnes idololatrie superstitiones annullauit, omniaque in se credentium corda doctrine sue radiis illustrauit. Idem quoque intelligitur euenire in humane etatis  uel profectus plenitudine. Tunc namque si precedentibus galli cantibus, id est admonitionibus et doctrinis spiritualibus, rite est excitatus homo, tanta sancti Spiritus gratia, quam pro exorto die ponimus, in eius corde refulget, ut, omnes carnalium affectuum tenebras omniaque mundane prosperitatis gaudia contemnens, sola Dei precepta tota uirtute diligat, et cum Apostolo dicat: Cum essem paruulus, loquebar ut paruulus, cogitabam ut paruulus: quando enim factus sum uir, euacuaui que erant paruuli. Hec igitur uerba apostolica, quia tam spiritualiter quam carnaliter possunt intelligi, et mundane et humane etatis, nec non conuersionis persone apte conueniunt.



CAPUT XLuII. Quid sensu mystico innuant languor et medicina corporalis, quid copia et penuria rerum, etc.?


Quid autem mysterii gerat languor uel medicina corporalis, claret satis. Innuit namque languor quia, sicut corpus languidum ad omnia nature officia necessaria erit inualidum, sic anima peccatorum mole depressa ad nullos uirtutum fructus explendos constat ualida. Econtra uero, sicut corpus uaria medicine corporalis impensione curatur, ita etiam anima spiritualibus remediis, id est oratione, uigiliis, continentia ceterisque uirtutibus curata sanitati redditur. Ideoque qui credit quod corpus possit languidum curari, sciat etiam aliquo modo animam peccatricem posse sanari, si pro salute sua subsidium  diuinum fideliter et diligenter imploret.

Copia quoque et penuria rerum uictualium, eadem mysteria gerit. Nam sicut copia substantie corporalis letitiam uite presentis auget, sollicitudinem minuit; ita et spiritualium rerum incrementa perennis uite prestant gaudia. Et sicut penuria rerum earumdem merorem menti ingerit multiplicem, ita spiritualis uite damna eterna damnationis prefigurant lamenta.

Hec et de rerum mysteriis pro exemplo diximus, ut similiter exquiras mysteria in ceteris rebus, sentiasque quanta bene agendi facultas sit in elementorum simul et rerum figuris mysticis inquirendis et credendis.



CAPUT XLuIII. Elementa rerum, que per diuini nominis inuocationem consecrantur, non solum mystica, sed et sancta et salutaria sunt. Hec ad altaris mysterium congrue ac apte assumpta sunt, etc.


Adhuc quoque dicendum restat quale in consecrationibus mysterium existat; cuius exemplum habetur in omnibus que rite consecrantur a sacerdotibus, ut oleum, sal et aqua, fons baptismatis ipsaque elementa hostie salutaris.

H. Cur, queso, hec non cum superioribus admiscenda decernis? si quidem, iuxta rationem tuam, oleum, sal et aqua, panisque et uinum, que sunt hostie diuine aptanda, mihi uidentur inter elementa; consecratio uero inter res deputanda.

O. uirtus consecrationis separat hec a ceteris.  In cunctis namque rebus et elementis uite huius mysterium aliquod quasi naturale inest, per quod unusquisque ad uitam futuram instrui potest.

Quecunque autem elementa per diuinam inuocationem consecrantur, non solum mystica, sed etiam salutaria et sancta esse creduntur. Unde iure sunt seorsum ponenda que tanta secernit differentia. Quia uero eadem solummodo discernit consecratio, rite sub eiusdem consecrationis ponuntur mysterio.

Sed ut mystica salutiferaque sit consecratio omnis, semper agenda est per diuini nominis inuocationem, et per sacram uerborum diuinorum commemorationem. Nam, nisi baptizandus iuxta uerba diuina  in nomine Patris et Filii et Spiritus sancti mergatur in fontem, nullum ibi regenerationis agitur mysterium, nulla ibi percipitur remissio peccatorum. Quapropter, ut fiat mysterium regenerandi in aqua, agenda est sancte Trinitatis inuocatio prenominata.

Similiter in celebratione missarum, ubi corporis et sanguinis Dominici mysteria in panis et uini sacrificio sunt tractanda, nisi illa Domini nostri Iesu Christi uerba, que cum discipulis in cena recumbens, panemque et calicem eis porrigens; panem quidem: Accipite, inquit, et comedite ex hoc: Hoc est enim corpus meum; calicem autem: Bibite, ait, ex hoc omnes: Hic est enim calix sanguinis mei, qui pro multis effundetur in remissionem peccatorum;  huiusmodi, inquam, uerba Domini nisi in consecrandis panis et uini sacrificiis a sacerdote dicantur, eadem panis et uini sacrificia in corporis et sanguinis Domini mysteria uiuifica transfigurari minime sunt credenda. Alia enim uerba, que antea uel postea sacerdos missas celebrans dicit, benedictiones uel laudes siue orationes uocantur; sola autem premissa Domini nostri dicta  transfigurationem et uiuificationem eorumdem mysteriorum, in hostiam ueram, perfectam et immaculatam per sacerdotis cuiuslibet officium inuisibiliter operantur.

Sed ut nulli incredibile uideatur quod per uerba  diuina eadem mysteria efficiantur uitalia, recolat ipsum Dominum discipulis suis dicentem: uerba que locutus sum uobis, spiritus et uita sunt. Cum ergo uerba Dominica spiritus sint et uita, quid mirum si quelibet elementa in mysterium assumpta per eadem efficiantur spiritualia et uitalia? Ubi notandum summopere est quia mysteria omnia per diuini nominis inuocationem facta, spiritualia quidem dici possint, pro eo quod spiritualiter consecrentur et fide sola percipiantur; nulla uero uitalia uel uiuifica, nisi sola Dominici corporis et sanguinis mysteria.

Nam quanta inter uerum corpus et umbram eius imaginariam constat distantia, tanta creditur esse inter illa ceteraque mysteria. Cuius rei argumentum exinde potes capere maximum, quia, cum cetera salutis  mysteria sumentibus uel habentibus ea solummodo sint remedia, istud uero mysterium singulare non solum celebrantibus, et gustantibus, sed et cunctis fidelibus tam defunctis quam uiuis adeo proficit, ut et uiui in infirmitate uel tribulatione positi, quamuis procul existant, ex hoc leuamen sentiant; et defuncti, sicut sacra Scriptura testatur, pro se offerri eiusdem mysterii hostiam per uisiones appetant. Et merito, quoniam, sicut unusquisque per baptismum in Christo renascitur, ita et per corporis ac sanguinis sui sacramenta reficitur, ne deficiat in uia, quandiu peregrinatur a patria; et ut in unitate corporis ac sanguinis sui fide et perceptione unum sit. Sicut ipse dixit: Qui manducat meam  carnem, et bibit meum sanguinem, in me manet, et ego in eo.

Inter hec etiam considerandum est quam congrua elementa ad sanctissime oblationis mysteria sint assumpta. Sicut enim panis corporalis exteriorem hominem maxime confortat, et uinum letificat, ita etiam eadem uerborum diuinorum uirtute sanctificata aptissime illius figuram exprimunt, qui, interiorem hominem confortans, dixit: Ego sum panis uiuus, qui de celo descendi. Si quis ex hoc pane manducauerit, uiuet in eternum. Et iterum: Ego sum uitis uera. Quia omnes ad se confugientes confortat, dicens: uenite ad me omnes qui laboratis et onerati estis, et ego reficiam uos. Itemque: Si quis sitit, ueniat ad me, et bibat. Et, ut uulgariter loquar, cuiuscunque  elementi refectione exterior homo maxime confortatur et letificatur, eiusdem uocabulum Christus interiorem hominem confortans et reficiens aptissime sortitur.

Sed cum de mysteriorum celestium uirtute loquimur, conuenit etiam aliquatenus explanare cur aqua cum sacre oblationis uino miscenda sit in calice. Huius ergo causam admistionis paucis expono uerbis. Quia igitur Christi de latere perfosso in cruce manauit pariter sanguis et aqua, sanctorum Patrum decreuit sententia uinum semper aqua misceri in mysteriis Christi, ut que simul cum sanguine Christi fluxit, in eius etiam sanguinis mysterio misceretur. Hec quia sunt nota, breuiter perstrinximus ipsa.



CAPUT XLIX. Exponit Othlonus qua ratione ad hec latius exponenda delatus sit, pluraque de fidei efficacia subiungit.


His itaque de mysteriorum qualitate prolatis, precor ut, si fidei sacre contraria minime uideantur, pro nulla uerborum rusticitate uel mea uilitate respuantur. Si uero, quod absit! reperiantur errore aliquo inuoluta, corrigantur, queso, intentione pura. uerumtamen spero quia nequaquam multiplici traditus sum errori, cum tam sancta et precipua de mysteriis diuinis credenda protuli; quia scriptum est: Nemo potest dicere Dominus iehsu, nisi in Spiritu sancto.

Porro intentio et causa dicendi hec fuit huiusmodi.  Cum enim superius de facultate bene agendi uaria ratio ageretur, probare uolebam quanta et iam facultas esset bene agendi in uirtute fidei. Nam quanto latior et perspicacior est ad arcana quelibet capienda fides, tanto ampliores bene agendi habet uires; sed tamen non ita uires suas exercet, ut nulla patiatur opposita uel contraria. Perfidia namque omnisque error ei oppositus sentitur, dum fidelis quisque uarias erroris spinas tam in se quam extra se ortas patitur. Iuxta se quidem, per subtiles infidelitatis cogitationes; extra se uero per aliquos seductores. Sicque fit ut unusquisque, per aliquas fidei probatus contrarietates, quot modis potest errando male agere, tot modis ualeat credendo bene agere. Hec  autem probatio maxime per mysteria diuina agitur, quia eorum uirtutem fides sola argumentatur.

Per difficilia quoque uniuscuiusque fides probatur, sicut Abrahe. Qui cum rem difficilem sibi a Domino promissam audiret, mox absque diffidentia credidit, non considerans, ut Apostolus dicit, corpus suum emortuum, cum fere centum esset annorum, et emortuam uuluam Sare. Sed confortatus est in fide, dans gloriam Deo plenissimeque sciens quia quecunque promisit Deus, potens est et facere; ideoque reputatum est illi ad iustitiam .

Eadem etiam promeruit, cum, Isaac filium suum, super quo sibi seminis multiplicandi facta est promissio, iussus offerre, non distulit propter promisse posteritatis effectum, nec propter ipsius rei difficultatem;  sed tantum quod iubebatur studuit implere, credens filium moriturum posse resuscitari, ut in eo impleretur seminis multiplicandi promissio. Itaque meruit audire. Per memetipsum iuraui, dicit Dominus, quia fecisti rem hanc, et non pepercisti filio tuo unigenito propter me, benedicam tibi; et benedicentur in semine tuo omnes tribus terre, quia obedisti uoci mee .

Idem quoque fidei meritum obtinere uidentur quicunque uoluntatem propriam pro Dei amore frangunt, uel uaria uitiorum incentiua per Dei gratiam se superaturos credunt. Quanto enim hec sunt difficiliora, tanto premia merentur maiora.

Quomodo autem fides cuiuslibet probetur per aduersa, plurima sanctorum martyrum testantur certamina.  Fide namque ita fuerunt muniti ut nullis penarum uel aduersitatum afflictionibus possent uinci, sicut scriptum est: Sancti per fidem uicerunt regna, etc. .

Ecce audisti quanta bona fides operetur, et quid inter alias uirtutes mixta mereatur. Audi etiam nunc quia plerumque eadem fides, cum desit facultas aliarum uirtutum, sola meretur regna celestia, sicut de latrone legitur. Hic enim, cum nichil boni aliud quam credere potuisset, per ipsam fidem, quam Deo exhibere potuit, maxima perennis uite premia promeruit . Huic simile quid in uita Patrum inuenitur.

Erat namque, sicut ibi legitur, meretrix quedam multos homines trahens in perditionis foueam. Que  dum a monacho quodam, fratre scilicet suo corriperetur et ad penitentiam prouocaretur, mox obediens fratri suo reliquit cunctas soliti officinas peccati. Cumque egrederentur pariter frater et soror, uidens monachos quosdam sibi obuiare, dixit frater sorori chare: Secede paululum de uia, donec turba pertranseat ista, ne nos incongrue commeantes scandalum patiantur uidentes. Quo facto post pusillum reuocata est ad illum [cod. Cruc. per illum]. Eamus, inquit, precor, in uiam nostram, soror. Illa autem non respondente, querens inuenit eam obiisse. Tunc nimis contristatus retulit rem sanctis Patribus. Quibus pro ea orantibus, reuelatum est cuidam celitus quia pro fide tantum et deuotione exhibita dimiserit  ei Deus omnia delicta, et post hanc uitam requiem sit adepta perennem.

Qui ergo capit Christum imitari, habet undique exempla bene uiuendi; habet etiam ex aliqua parte facultatem bene agendi. Ceterum omnino errat qui per pacem et otium se assequi triumphum putat.

H. Quam uariis plena dapibus constat tua mensa!


Nam cum perpaucis recreari postulo uerbis.
Mox mihi diuersa doctrine das alimenta.
Hanc igitur cenam celesti dogmate plenam
Qui bona cuncta creat solita pietate rependat.



L. Moralia, metra et sententie.


Ante Dei uultum nil praui constat inultum.
 Aut quis sponte sua mala punit, siue coactus?
Bellator fortis, qui se poterit superare.
Bestia crudelis est cor praue mulieris.
Communis morbus communiter est abigendus.
Corrige te primum, qui rector sis aliorum.
Doctor perfectus que rite docet prius implet.
Diuitie uere sunt uirtutum bona queque.
Eloquium sanctum pretiosum fit super aurum.
Est quasi uas uacuum, cui cura deest animarum.
Fructibus ex propriis arbor cognoscitur omnis.
Finis precepti constat dilectio Christi.
Grande scelus grandi studio debet superari.
Gratia sola Dei quos uult facit alta mereri.
Horrida bella gerit qui pacis federa spernit.
Herentes terre nequeunt subdi theorie.
 Impia queque studens nequit in Christo fore prudens.
Inuidie plenus super omnes exstat egenus.
Charos nemo suos Christo preponere debet.
Lux eterna piis, tenebre sunt semper iniquis.
Lumbos precingit qui carnis uota restringit.
Magna quies animi uitare negotia mundi.
Mors mala uincetur, si iugiter ante timetur.
Non poterit dici quam multa sit ars inimici.
Ne tardare uelis, si quem conuertere possis.
O quantis curis mens indiget omnibus horis!
Orandum semper, ne seducamur ab hoste.
Peccans quotidie studeat se mox reparare.
Preceps ad risum preceps quoque fertur ad iram.
Quam tenebrosus amor, quo lucis spernitur Auctor!
Quantum plus ualeas tantum submittere Christo.
 Rara fides homini tribuenda est, pro dolor! omni.
Rex pius et iustus studet hoc quod dicitur esse.
Si uis saluari, nil huic [cod. Cruc. hinc] prepone saluti.
Sepe bonum cupimus quod mox nos nolle probamus,
Terrenis inhians uix spiritualia credit.
Te lesum crede, cum cernis quemque dolere.
Utilitatis amor cito suadet quid sit agendum.
Ut lapis omnis homo, nisi mollis agatur ab alto.
uis ingens animi nullius laude moueri.

Arrogantia, que diuites in opibus extollit, ipsa quoque diuites in uerbis sepissime subuertit.

Ardua scientie dona humilitate indigent maxima.

Amor seculi contemptus est Dei.

 Bene docens et male uiuens uirtutes, quas predicat, moribus infamat.

Bellum optimum agitur, cum spiritus carni aduersatur.

Breuitas uite presentis pensanda est ab uniuersis.

Cito in crimina maiora corruit qui parua pro nichilo ducit.

Curam in rebus minime necessariis agere peccatum est grande.

Caput est discordie qui ex communibus propria studet facere.

Deo nichil mali est imputandum, quandoquidem ipso malo utitur ad bonum.

Difficile corrigitur nequitia quam concipit quis in pueritia.

 De peccato in peccatum corruunt qui Deum timere et amare negligunt.

Eleemosynam illam Deus exsecratur, que ex rapina prebetur.

Errat facillime qui non curat quo rectius pergat.

Ex alieno periculo sapiens se corrigit et emendat.

Frustra pro salute corporis laboratur, nisi simul anime salus obtineatur.

Fallitur omnimodo qui spem suam ponit in homine uel in hoc seculo.

Facile offendit qui non optimis, sed pessimis placere cupit.

Gule et luxurie deditus comparatur iumentis insipientibus.

 Graue est peccatum unde aliquis peccandi sumit exemplum.

Gratis a Deo data gratis etiam sunt ab hominibus danda.

Hoc studio conuerti quisque debet ad bona quo operatus est mala.

Humilibus et fidelibus diuine legis mysteria patent; superbos autem et infideles latent.

Homines plus quam Deum timere non est religionis Christiane.

Heres et propinquus est spiritualis amicus.

Ignis concupiscentie carnalis quanto diutius ardere permittitur, tanto difficilius exstinguitur.

Infirmitas carnis si patienter sustineatur, est quasi purgatorius ignis.

 Iuueni nil magis noxium inuenitur quam ut uoluntatem propriam sequatur.

Iniuriam magnam Creatori facit qui creaturam ullam plus quam illum diligit.

Laudis humane auidus diuine retributionis respuit munus.

Longo usu discendum est quando cuiquam loqui uel tacere conueniat.

Licet multis uita tua placeat, tibi placere non debet.

Latentem superbiam nil magis comprimit quam culpa patens.

Mores et studia rectorum, ex qualitate conspiciuntur subditorum.

 Mollis et dissolutus non uir, sed mulier est dicendus.

Mulier dans opera uirtuti uir potest dici.

Militis cuiuslibet fortitudo non agnoscitur nisi in bello.

Nescit pene quid labor sit qui nunquam contra spirituales nequitias certare studuit.

Nemo se peccantem credat ideo minus puniendum quod multitudinem imitetur peccantium.

Nullum constat malum quo Deus non utatur ad aliquod bonum

Negligentia et otiositas hominem ad interitum ducunt.

Omnis dies uelut ultimus tractandus est.

Oratione continua superantur uitia.

 Oculi petulantes, cordis luxuriosi sunt proditores.

Opere melius quam uerbis Deus predicatur et laudatur.

Positi in deliciis attendere nequeunt quanta sit pena perennis.

Parentes in tantum diligendi sunt et honorandi quantum illi subiecti sunt summo Patri.

Peccatum peccato adiicitur, cum id quod nequiter gestum est nequiter etiam defenditur.

Plurimi infamiam, pauci uero reatus uerentur conscientiam.

Qui nunquam didicit subesse, nulli potest rite preesse.

Quousque homini non displicent mala a se facta,  regnant in eo uitia.

Que quisque uelit metere prius debet seminare.

Quantum quis in humilitate profecerit et castitate, tantum Deo appropinquabit.

Ratio humana quot peruersis cogitationibus renititur, tot coronas celestes promeretur.

Resurrectio prima est resurgere a uitiis in hac uita.

Raptores alienarum rerum ipsi quandoque rapientur ad interitum.

Reprobi in hoc seculo fatigantur desideriis et in futuro tormentis.

 Salus est diuitum subuenire necessitatibus pauperum.

Summi Principis ministri imprimis sunt prouidendi.

Superbia sola corrumpit omnia bona.

Scripture sacre meditatio mentem retrahit a cogitatu noxio.

Tenax uel prodigus nimium, ambo in unum nimietatis confluunt uitium.

Temperatum omne tam Deo quam hominibus est acceptabile.

Tepide uiuentes Christiani difficilius corriguntur quam pagani.

Tacere qui nescit, nescit et loqui.

uiator ille stultus est qui in itinere, amena prata  conspiciens, obliuiscitur quo tendere disponebat.

Ubi non est timor Dei, ibi regnum peccati.

uictus ab uno quolibet uitio cito labitur in alia.

uolens retinere sanitatem nullius irrideat infirmitatem.

Ultra modum sunt delicati qui nulla aduersa uolunt pati.



EPILOGUS OPERIS.

Isthic conscripta legentes suppliciter posco ne solummodo superficiem uerborum, que alicubi forsitan prolata sunt incongrue, sed potius attendant intima sententiarum, scrutantes si qua in eis reperiri possit edificatio animarum. Quid enim illa prodest lectio, in qua legens nichil aliud studet, nichil inuestigat, nisi ut scriptorem uel dictatorem  reprehendat, quasi ipse tante sit scientie ut omnia possit reprehendere? huiusmodi igitur lector quo plus aliis parat reprehensionis foueam, eo citius ipse incidit in illam, raptus uidelicet subito in reprobum sensum quo seductus aut secreto aut etiam publice aliquod committat peccatum. Unde omni erranti prius compassio quam reprehensio est adhibenda, iuxta illud Apostoli: Quis infirmatur, et ego non infirmor?  Et iterum: Alter alterius onera portate, et sic adimplebitis legem Christi .





OTHLONI SUMMA DICTORUM DE MYSTERIIS NUMERI TERNARII. Quanta bona in trinitate consistant?

 Agnoscens omne bonum in trinitate consistere, studui explanare, quo modo tantum bonum agnosci possit. Sed imprimis dicendum quod etiam primum est, et summum cunctisque fidelibus maxime attendendum. In tribus namque personis, Patris, et Filii, et Spiritus sancti, Trinitas summa consistit; et exinde omne bonum incipit. Deinde uero alia cupio proferre, in quibus trinitas aliqua simul inuenitur. In ternario quippe numero ad imaginem Dei reformamur, qui per primi parentis peccatum lapsi sumus in binarium; in quo tam diu inheremus quandiu  ad Christum minime conuersi fuerimus. Tres quoque diuersitates in omni creatura consistunt. Aut enim est rationalis, ut angeli et homo; uel animalis, ut omnia que flatu uitali sine ratione potiuntur; aut neutrum habens, ut lapides et arbores.

Item tres sunt gradus sanctitatis. Primus quidem, qui et maximus, constans in uita uirginali; secundus, in uiduali; tertius, in coniugali.

Item tres sunt qualitates hominum que per numerum distinguuntur. Quarum prima consistit in eo numero qui diuiditur solummodo in ternarium ut  nouem, quique tam angelos quam homines angelicam uitam sequentes significat; alia in senario, qui quoque et dualitatem et trinitatem recipit, in uitiis diu iacentes, sed tandem conuersos; tertia binario aliisque numeris dualitatem tantum recipientibus, per quos in malo perseuerantes significantur.

Sunt etiam tria genera oppositorum, in quibus quanta misericordia Domini sit in homines ualet satis agnosci. Quorum scilicet unum in diabolo sociisque eius semel peccantibus et tamen semper damnatis consistit; aliud uero in hominibus quibus aut nulla salutis eterne cognitio data est, uel qui scientes non ita a Domino corriguntur ut ueniam mereantur; tertium est in iumentis quibus nulla rationalis scientia data est sicut nobis. Si igitur hec  tria opponimus nobis, qui licet quotidie peccemus, uenia tamen nobis est promissa; si penitentiam agamus, tunc merito dicemus quoniam misericordia Domini plena est terra .

Item tria argumenta inueniuntur, in quibus cuncta Dei flagella, in hoc seculo facta, bona et pia esse probantur. Unum quidem est in his qui mittuntur ad scholam uel ad quamlibet artem discendam, quam nemo sine flagellis discere ualet; aliud est in his quibus pro infirmitate superanda amaritudo medicine exhibetur magna; tertium uero est in his qui ad tantam stultitiam prorumpunt, ut nequeant aliter ad debita iura subdi nisi uariis modis fuerint afflicti. Huiusmodi igitur flagella cum fuerint  ab hominibus gesta, nemo peritorum culpare solet illa. Unde et diuina flagella tanto minus sunt culpanda, quanto magis Deus est bonus; quia sicut scriptum est: Nemo bonus, nisi solus Deus.

Sunt et tria tempora, id est preteritum, presens et futurum: in quibus omne quod fuit, et est, quodque fiet, retinetur quasi collectum.

Tribus quoque modis Deus ad nos loquitur in Scriptura sacra, pronuntiando uidelicet, et admonendo, atque increpando. Ibi enim pronuntiatur omnibus, que bona uel mala sint, et que gloria bonorum uel pena malorum reposita sit in futuro seculo. Ut in Euangelio: Qui crediderit, et baptizatus fuerit, saluus erit; qui autem non crediderit, condemnabitur. Et in psalmo: Custodit Dominus omnes diligentes  se, et omnes peccatores disperdet. Ibi etiam omnes admonentur ut fugiant a malo, faciantque bonum. Ut in Euangelio: uigilate omni tempore, ut digni habeamini fugere que uentura sunt. Et in propheta: Querite Dominum, dum inueniri potest, etc. Eodem modo increpantur ibi omnes peccatores cur in mandatis Domini sint nimis negligentes. Cuius nimirum increpationis uerba proferuntur ita: Ut quid diligitis uanitatem, et queritis mendacium? Et iterum: Usque iudicatis iniquitatem, et facies peccatorum sumitis? Talibus autem uerborum modis ideo nunc utitur Deus, ut post hanc uitam nemo possit habere excusationem aliquam ignorantie.

 Sunt etiam tres uirtutes, id est fides, spes, caritas: in quibus omnis spiritualis uita et incipit, et maxime ad perfectionem tendit. Per caritatem enim omne bonum perficitur.

Hec igitur ac his similia spiritualis intelligentie dicta, que in libris meis inueniri possunt scripta, et inuestigare et scribere studui, cum multos prudentie secularis amatores cernerem occupatos in sphere et horologii et astrolabii labore, nec non in uaria stellarum contemplatione. Que scilicet quamuis et ego dicere possem, pro eo tamen quod in illis laborantes inspexi deficere in uia Dei, id est in dilectione Dei et proximi, in humilitate aliisque uirtutibus, animum meum ab eis auerti.

Et ut hoc melius credatur quod de prudentie secularis  amatoribus iam dixi, exemplum referam de quodam homine pre multis prudentiam secularem sequente, mihique notissimo. Hunc namque licet per multos annos docuerim bene scribere, recte iuxta grammaticam legere, rite iuxta Betii monochordum psallere, sepissimeque eum monuerim precauere ne a prudentia seculari deciperetur, licet etiam tanta sibi beneficia exhibuerim, ut nequeant facile enarrari; inueni tamen in eo quoddam genus sapientie quod et dictu et auditu constat miserabile. Ideo autem hoc genus sapientie appello, quia ipse pro sapientia fecit et adhuc facit, ut scilicet mihi malum pro bono reddat.

Postquam igitur illum instruxi, sicut superius  dixi, tunc ipse, iuxta ritum prudentie secularis elatus, non solum ea que ego illi de communi regula monochordi dixeram, sed etiam hoc quod quidam Patres scribendo proferunt contempsit, et potenter in carminibus antiquis, aliter quam mihi rectum uideretur emendauit. Tunc ego putans eum aliquid reminisci quantam benignitatem sibimet exhibui, sepius illum admonui tam scriptis quam dictis ut attendere dignaretur quia non conueniret tam insolita et imperita emendatio. At ille, admonitionis mee uerba pro nichilo deputans, in sententia sua permansit. Cumque super hac re quererer, sibique querela mea a quibusdam suis atque meis amicis denuntiata fuisset, loquebatur ita de me quasi nesciret quis essem, uel quid uellem. Tantam  igitur negligentiam a prudentissimo amico meo mihi factam ideo hic patefeci, ut, iuxta hoc quod Dominus in Euangelio admonet, dicens: Si peccauerit in te frater tuus, uade et corripe eum inter teipsum solum; usque si Ecclesiam non audierit, sit tibi sicut ethnicus et publicanus, ego etiam Ecclesie dicerem quid erga me fecisset frater meus, ipsaque iudicaret quid inter nos agendum foret. Nam quod de secreta admonitione faciendum preceptum est a Domino, satis me fecisse spero.


Premia fer digna scriptoris, uirgo benigna;
Airammum cognosce tuum, ueniam sibi posce.





uENERABILIS OTHLONI MONACHI EMMERAMMENSIS EPISTOLA DE PERMISSIONIS BONORUM ET MALORUM CAUSIS. Ex cod. ms. inclyti monasterii S. Emmerammi Ratisbon. in lucem protracta a P. Bernardo Pezio.



INCIPIT EPISTOLA OTHLONI AD AMICUM SUUM, Cur Deus bona et mala hominibus accidere permittat.

 Quoniam etati mee aduesperascit et inclinata est iam dies, quam in scribendi atque dictandi notitia ex Dei gratia quondam habui, nequeo proh dolor! talia modo proferre uerba, que uel sapientie, uel dignitati uestre sint congrua. uerumtamen pro eo quod caritas uestra humiliter appetiit paruitatis mee litteras, aggredior aliquomodo uobis parere, eamdem uidelicet caritatem cupiens exhibere obediendo, quam et uos exhibuistis petendo. Quid enim dulcius uel delectabilius esse ualet caritate, que in tantum laudatur, ut ipse Deus caritas esse dicatur?  Unde precor placeat uobis me, quantum possim, de caritate eadem hic loqui, et iuxta Psalmistam: Magnificate Dominum mecum, et exaltemus nomen eius in idipsum . Merito igitur  a nobis est omnino magnificandus qui nos et ad similitudinem suam creauit, et cunctis rebus uisibilibus preposuit. Non minus etiam constat diligendus; quia postquam in hominis primi reatu peccauimus, non secundum potentiam suam meritaque nostra nos damnauit, sed secundum gratiam suam nobis quasi pater filiis condolens ceternum sibi Unigenitum pro reparatione nostra misit, ut eius doctrina salutifera instructi et penitentiam ageremus pro commissis et beatitudinem consequeremur uite perennis. His itaque pro eo quod sunt notissima pietatis diuine beneficia breuiter prolatis, nunc ea, que aliquantum obscuriora et quibusdam incognita sunt, prolixius commemorare libet: quomodo scilicet in his, que uidentur mala et saluti nostre penitus  contraria, caritatem sapientiamque diuinam inesse, omnemque terram, ut Psalmista testatur,   misericordia Domini plenam esse agnoscere ualeamus.

Bona igitur quelibet nequeunt aliter a nobis prorsus agnosci, nisi per contraria et opposita sibi mala. Si enim diues, uel sanus existens nunquam te inopia uel infirmitate aliqua opprimi uerearis, minime attendis, quantum bonum sint diuitie et sanitas, nec Deo gratias agere pro huiusmodi donis studes. Si uero his infirmitatem paupertatemque multorum opponens gratiam simul et iudicium Dei attenderis, dona profecto illius agnoscere poteris. Dona quippe Dei per hoc maxime dona esse agnoscuntur quod interdum auferuntur, quodque oppositorum qualitate distinguuntur. Unde satis patet tam aduersa que dicuntur mala, quam prospera que  dici solent bona, pietati et caritati diuine deputanda, et pro his diligendum esse Deum, qui sicut per prospera consolari, ita per aduersa corrigere nos solet. Sicut et beatum Paulum apostolum, ne se in uirtutibus plurimis quas habuit extolleret, colaphizari permisit . Denique multo clementius fuit illum per aduersa oppressum saluari, quam in prosperis permissum, et ob hoc in superbiam delapsum pro crimine tanto damnari. Hinc ergo datur intelligi, quia aduersitas qua, tantus uir eguit, hominibus cunctis est necessaria. Quod nimirum ita esse Psalmista intellexit, cum supplex orauit, dicens: Bonitatem, et disciplinam, et scientiam doce me, Domine . Ipse iterum sentiens quantum sibi profuisset huiusmodi disciplina, collaudans  Deum, dixit; Bonum mihi Domine, quia humiliasti me .

 Est et altera caritatis diuine causa in diuersitate bonarum malarumque rerum nimis pensanda. Quia enim homini liberum arbitrium gratia diuina contulit, ut unusquisque probaretur utrum bonis an malis rebus semet implicare uellet, necesse erat ut et bona et mala coram eo ponerentur, in quibus sibimetipsi notus fieret experimentumque qualitatis sue caperet, et ut querimoniam nullam contra Deum habere posset in hoc quod bene agendi facultas sibi data non fuisset. Tanta ergo caritas et sapientia Dei semper est attendenda, semper ueneranda et diligenda, mirandumque semper quod in omni creatura nil existat sine causa. Aut enim ideo diuersitas est in creaturis, ut, sicut iam dixi, inuicem oppositis melius agnoscentes bona, pro his gratias  Deo ageremus, nobisque ab eo data penitus agnosceremus; aut ideo ut in arbitrio positi bene uel male agendi copiam haberemus

Est etiam adhuc latens diuine sapientie et caritatis causa iugiter in creaturis, rebusque diuersis pensanda, que licet aliquatenus ad supradicta respiciat, speciale tamen quiddam in se gestat. Dico namque sapientiam et caritatem maximam esse, quod Deus et iudicium iustum quo hominem probans permisit cadere, et gratiam, qua dignatus est illum reparare, utrumque in creaturis rebusque sibimet oppositis ideo quotidie agit, quotidieque pandit, ut omnis homo, agnoscens iudicium quod meretur, ad oblatam sibi gratiam fugiat et a malis operibus conuertatur. Cuius rei explanande gratia dicimus exempla.  Omnis namque creatura que nobis aduersatur, ut leo, lupus et mures, uilitasque omnis qua carnaliter circumdamur, nec non uitia que nobis spiritualiter dominantur, iustum Dei iudicium per hominis  primi preuaricationem in nos factum innuunt; canes uero et oues, ceteraque animalia hominibus ad subsidium concessa, uirtutumque omnium quas accipimus dona, ineffabilem diuine pietatis, nos iugiter procurantis dispensationem ostendunt. Sicque fit ut nichil fiat in terra quod non eueniat aut ex prime preuaricationis pena aut diuine pietatis causa. Quorum quidem unum Deum timere; alterum uero eum amare nos docet. Qui uelit ergo euade e penam eternam, fugiat nunc ad Dei gratiam, discens in primis eum timere, deinde uero amare.

Hec igitur omnia Psalmista considerans cum admiratione dixit: Quam magnificata sunt opera tua, Domine! omnia in sapientia fecisti . Hinc iterum alias dicit: Mirabilia opera tua, Domine,  et anima mea cognoscit nimis . Hec etiam mirabilia opera oportet nos iugiter considerare, simulque aliis quibus opus est, quique dignantur audire, debemus intimare. Charitatem quippe, quam Deus nobis exhibuit corda nostra illustrando, mundi contemptum inspirando, nos quoque aliis exhibere debemus, admonendo eos, ut, cum tempus miserendi sit, fugiant a uentura ira querant Dominum, dum inueniri potest, inuocent Deum, dum prope est . Nam modo cum promittitur uenia conuersis, prope est Dominus omnibus inuocantibus eum in ueritate . Tunc uero cum iudex districtus apparuerit, longe a peccatoribus existit, quia peccatoris nullius preces exaudit.


 Iudicium tantum cunctis est nunc fugiendum,
Cum tempus uenie concessum creditur esse.
Hec ego mortales attendere deprecor omnes.


Explicit.





uENERABILIS OTHLONI MONACHI EMMERAMMENSIS LIBER DE CURSU SPIRITUALI. In lucem editus ex cod. ms. imperialis monasterii sanct-Emmerammensis Ratisbon. R. D. P. Casparo Altlechner Benedictino Mellicensi.




PROLOGUS LIBRI HUIUS.

 Audiens simul et uidens longe lateque detineri illa erroris et afflictionis signa, que in Euangelio nec non in aliis libris predicta sunt de nouissimis huius seculi temporibus, sed pene nulli ualens prodesse consilio uel exemplo  cogitare cepi quid ad hec facere possem. Dolor namque, qui pro negligentia tanta mihi inerat, nunquam me sine cura permiserat. Et quomodo possem, uel sine cura uel sine maxima admiratione esse, cum peritissimos quosdam clericos audirem optima queque aliis predicare, sed mox post predicationis  horam pessima iubere et perpetrare? Quid enim peius potest esse, quam iudicia queque subuertere, nullam iudicii ueri spem subiectis relinquere, res alienas iugiter concupiscere, easque occasione qualibet auferre, monasteria Deo sanctisque eius mancipata destruere? Quibus si uel unus ager ad eorum proprietatem pertinens auferretur, seu a censu sibi placito minueretur, maximam sibi iniustitiam factam quererentur. Nec tamen scire ualent quantam ipsi iniuriam Deo in locis sibi commissis faciant. Tantam igitur miseriam sepius attendens, nec emendare ualens, tractaui uel scribere aliqua de Scripturis sanctis exhortatoria dicta, ut qui sermone communi dedignantur corripi, lectione saltem sacra corrigantur. Unde precor omnes   ut, et propria et aliena pericula attendentes, studeant se aliquatenus emendare, et quoscunque possint admonere, ne quis credat se peccantem ideo minus puniendum quod multitudinem imitatur peccantium.

Est etiam res alia in tempore instanti pensanda  et admonenda. Quia enim per multos iam annos peccatis exigentibus penuria frugum laborabant homines, opus est rectoribus hoc prouidere? quid agendum sit pro eiusdem penurie plaga mitiganda. Multiplex namque doctrina tam in ueteri quam in Nouo Testamento inuenitur hoc instruens, ut quotiescunque plaga aliqua superueniat, mox homines pro peccatis suis penitentiam agentes, seque emendantes, communiter inuocent Deum pro necessitatibus suis. Sic quippe Niniuite conuersi mitigauerunt iram Dei . De filiis quoque Isrel sepe legitur: Quia clamauerunt ad Dominum cum tribularentur, et de necessitatibus eorum liberauit eos  Sub nostris etiam temporibus sepius homines plagis multis afflictos audiuimus; sed postquam pro peccatis suis confessionem  ac penitentiam agentes se emendauerunt, mox flagella Dei cessauerunt. Hoc igitur, queso, rectores pensantes prouideant, qualiter innumerabilis uanitas sub modernis temporibus exorta emendetur, ut Deus placatus populo suo misereatur



INCIPIT LIBER DE CURSU SPIRITUALI.



CAPUT PRIMUM. Quid sit stadium et cursus spiritualis.


uox apostolica, fratres karissimi, admonet nos dicens: Nescitis quod hi qui in stadio currunt, omnes quidem currunt, sed unus accipit brauium? Sic currite,  ut comprehendatis . Hec igitur uerba iuxta litteram et carnalem intelligentiam referunt hoc quod apud gentiles quondam agebatur, et adhuc apud quosdam agitur. In loco namque spatioso et ad currendum apto conuenientes, brauium aliquod ad signum iuxta mensuram sibi placitam procul statuerunt, quod ille unus qui ceteros procurreret accepturus erat: quo facto, qui inter eos strenui et agiliores uideri cupiebant, quot uicibus placuit, certatim currebant. Alii uero ad huiusmodi spectaculum uisendi tantummodo gratia confluentes stabant. Unde etiam a stando, uel, ut quibusdam placet, a statu ipsius cursus idem locus uocabatur. Nuper quoque legi stadium Grece, spatium Latine dici. Sed nos undecunque uocatus sit ille locus paruipendentes,  attendamus magis quid per eumdem cursum Apostolus nos instruere uelit. Mysterium quippe magnum in eo agnouit esse, cum dixit: Sic currite, ut comprehendatis Quasi diceret: Sicut illi qui in stadio currunt omni modo student ut unusquisque alium currendo precedat; ita et uos studete qualiter alios in uirtutibus, et in omni opere bono precedatis. Talis enim cursus cunctis est semper agendus. Sed et hoc summopere pensandum est, quod dicitur: Omnes quidem currunt, sed unus accipit brauium. Quid itaque per illum unum intelligere debemus, nisi quemlibet electum, qui et in unitate fidei, et in ceteris uirtutibus, que pro  sui concordia unum sunt, perseuerans, unus idemque esse contendit? Quid uero per illos omnes qui simul currunt, sed ad brauii merita non perueniunt, nisi hos qui ad fidem quidem sacram uenientes, et bonorum operum initia arripientes, ad tempus credunt,  sed in tempore tentationis recedentes, in bonis persistere negligunt? Hec igitur, fratres karissimi, attendentes, sic currite, ut magis connumerari ualeatis inter paucos electos qui unum esse cupiunt, et, in eo usque ad finem uite perseuerantes, brauium felicitatis eterne percipere merentur, quam inter infinitam reproborum multitudinem, qui sic a sollicitudinibus et diuitiis atque uoluptatibus uite huius suffocantur, ne in aliquo opere bono quod ceperunt, perseuerare ualeant.

Pensate etiam quanta distantia sit inter eius stadii quod ab hominibus statuitur, et inter illius quod a Deo statutum est cursum. Ibi quippe cunctis simul currentibus una mensura et brauii et currendi proposita,  nullis nisi uelocissimis et sanissimis datur spes cursum talem aggrediendi; in hoc autem stadio quod Deus statuit, tam debiles et claudi, senes et infirmi, nec non pauperes quam iuuenes, et sani atque diuites currere possunt. Seruulus namque ille paralyticus, de quo in Dialogorum libro sanctus narrat Gregorius, cum aliis in huiusmodi stadio currentibus satis celeriter cucurrit, cum ea que sibi possibilia erant promptissime peregit. uidua quoque illa pauperrima, de qua in Euangelio legitur, una cum diuitibus cucurrit, cum illam quam potuit oblationem minimam ad templum detulit . Nonne ergo per hec atque his similia exempla considerare potestis quantum differant humana a diuinis, quantaque  uanitas sit res transitorias et fallaces eterne felicitati preponere? Sufficere namque nobis deberet in paucis argumentari, quanta uanitas et paupertas seculi, quanteque diuitie sint pietatis diuine. Nunc, licet omnis creatura in nos clamet alicuius argumenti modis, nos tamen, proh dolor! uelut surdi, nullumque sensum spiritualem habentes, audimus quidem precepta Dei, laudamus etiam aliquando sapientiam pietatemque eius, sed post modicum tempus ea que uerbis laudauimus operibus prauis reprehendimus, ita ut uideamur nescire uel quanta pena male facientibus, uel quanta merces bene facientibus post hanc uitam sit reposita. Hanc igitur negligentiam in cordibus, queso, uestris dolentes tractate qualiter eam emendetis; simulque  aures audiendi ad ea exhibete que de stadii diuini cursu adhuc proferre cupio. Maxima etenim res exinde ualet intelligi, quam iuxta scientie mee paruitatem cupio uobis aliquatenus denudare, ut postmodum intentione maiori eam ualeatis perscrutari.



CAPUT II. Quot sint currentium species, et quo modo cuilibet currendum sit, si recte currat.

Sed ut facilius ea que inde dicturus sum in memoria teneatis, primo quidem quis sit cursus cuiuslibet specialis, deinde uero quis generalis, dicere aggrediar. Aliter namque currere debent, qui ad monastice uite professionem confugiunt, aliter qui in seculari uita consistunt, aliter pastores et iudices  Ecclesie, aliter qui litteris imbuti Scripturam sacram legere solent: quidam uero cursus est talis, ut simul conueniat omnibus.

Qui in uita monastica commorantur attendere debent quia hoc quod Psalmista ex persona Domini dicit: uacate, et uidete quoniam ego sum Deus , illis specialiter dictum est. Ipsi enim tanto plus ceteris uacare et uidere debent quid sit Deus, quanto minus secularibus curis premuntur, et quanto certiorem uictum et uestitum aliaque necessaria ex impensione communi statuta habent. uacare autem et uidere que sint diuina, nichil aliud intelligimus, nisi contemplatiue uite perfectionem, que consistit in uigiliis, in castitate, in ieiuniis, in caritate, in contemptu secularis cure, in patientia, in  humilitate, in obedientia, in benignitate et in ceteris uirtutibus, que frequenter in Scriptura sacra commemorantur. Pensare etiam debent spirituales uiri et femine, quia sicut lapides pretiosi pro totius fabrice precipue ornatu ponuntur, ita et ipsi pro cunctorum in sancta Ecclesia degentium speculo positi sunt, ut in eorum aliquatenus inspiciatur sanctitate quid de diuina credendum sit puritate. Nam in nimio solis splendore possumus discere quam sit immensa omnipotentis Dei caritas: Inuisibilia Dei per ea que facta sunt intellecta conspiciuntur . Huiusmodi igitur studiis que iam diximus iugiter inherere et uacare, cursus hominum spiritualium est.

 Deinde dicendum qualis cursus sit secularium, eorum uidelicet qui, quamuis in secularibus curis positi, sperant tamen in Domino, et, quantum preualent, inter mundana meditantur diuina. Pensare quippe debent quia sicut in cuiuslibet magni principis domo aurea uel argentea uasa habentur, ita etiam lignea et fictilia, quodque nullus recte ualet dici dominus, nisi cui aliquis sit seruus. Preterea notandum quia sicut Deus multiformis est in gratia et uirtute, ita et in seruitute. Placent enim ei maxime optima, grata sunt etiam illi bona minora, que si non essent, nequaquam diceret de Maria: Optimam partem elegit, que non auferetur ab ea . Optima denique pars dici nequit, nisi inter  boni minoris partes. Sed et hoc, quod dicit: In domo Patris mei mansiones multe sunt , meritorum diuersitates ostendit. Ex quibus colligitur quia non solum spiritualium hominum, qui per aurea et argentea uasa, optimamque partem, sed etiam secularium, qui per lignea et fictilia, minorisque boni partes significantur, seruitus necessaria sit in sancta Ecclesia, que est summi principis domus. Hec autem, fratres karissimi, ideo dixi, ut his qui in seculari uita rite conuersantur ostendam aliquomodo posse cum spiritualibus uiris in legis diuine stadio concurrere, et celestia gaudia promereri. Si enim iuxta substantie sue modum pauperes recreare studeant, si fraudem nullam in agricultura committant,  terminos antiquos transgredientes, si rerum suarum decimas tribuant: si se a meretricibus contineant, et liciti matrimonii copulam sequentes, in Quadragesima, et in aliis ieiuniis antiquitus statutis, nec non in festiuis temporibus a coniugibus abstineant, si filios ad timorem amoremque Dei instruant, si turpia et inhonesta ludicra deuitent, si fideliter his quibus subditi sunt seruire studeant, si illas incongrue rasure et monstruosi uestitus nugas, que nouiter a quibusdam stultissimis hominibus inuente uel allate sunt huc, abiiciant , si ritus gentiles auguriandi in rebus uariis prorsus contemnentes, uniuersalem fidei sinceritatem, quantum possibile est illitteratis,  corde teneant: si, Deum tota uirtute diligentes, cunctis que possident preponant, celerem cursum agunt cum aliis ad Deum currentibus. Dico etiam adhuc aliquid amplioris gratie, non ex mea presumptione, sed ex diuine pietatis consolatione. Si quid in his omnibus, que iam diximus, fragilitate humana deuicti peccauerint, et continuo penitentiam agentes Deo sacerdotique suo confiteri curauerint, uenia promissa est illis, attestante ac dicente propheta: Si impius egerit penitentiam ab omnibus peccatis suis, que operatus est, et fecerit iudicium, et iustitiam, uita uiuet, et non morietur . Et Psalmista: Confitemini Domino, quoniam bonus, quoniam in seculum misericordia eius .  Si ergo tantam gratiam sequentes seculares uiri cum operibus bonis in huius uite stadio currant, in domo Patris summi cum ceteris Christi fidelibus eternas mansiones obtinebunt.

Qualis etiam cursus specialiter agendus sit pastoribus et rectoribus Ecclesie, iam uolumus dicere. Ad ipsos quippe dictum est: Diligite iustitiam, qui iudicatis terram . Et: Querite iudicium, subuenite oppresso, iudicate pupillo, defendite uiduam, et uenite et arguite me, dicit Dominus . Illi denique, cum non solum pro suis, sed etiam pro cunctorum sibi commissorum delictis reddituri sint Deo rationem, amplius quam dici possit indigent ut, iugiter attendentes quia cui plus committitur, plus ab eo exigitur, sed et illud: Iudicium  durissimum in his qui presunt, fiet , et cuius rei uocabulum gerant (pastor enim a pascendo, et rector a regendo dictus est, pascant et regant sibi commissos in ueritate, prout cuique agnouerint opus esse, elatos impios reprimant, humiles et religiosos, pauperes simplicesque defendendo extollant. Recolentes quoque, quia qui in uice Christi sunt positi, Christum debent imitari, ita uiuant ut nullum prauis exemplis corrumpant uel per elationem que principibus facillime subrepit, uel per uestium precipuarum superfluitatem que a plurimis nec creditur esse peccatum, non attendentibus quod in Euangelio legant illum diuitem, hic purpura et bysso indutum, in inferno sepultum ; uel per familiarium prauorum consilia, seu per auaritiam que  in tantum plurimos rectores tam ecclesiasticos quam seculares obcecare solet, ut munera super innocentes accipiant causamque iustitie non requirant, sed omnia habeant uenalia secundum speranda pecunie dona. Talia igitur sequentes non solum ipsi minime ad celestia currunt, sed et alios exemplis suis impediunt. Quicunque uero rectorum ea que ad susceptum regimen pertinent, agere studuerint, non mihi opus est dicere quam salubrem cursum faciant, quid in hoc mereantur. Ipsi namque optime sciunt et bonorum premia, et malorum penam futuram, et quoniam diligentibus Deum omnia cooperantur in bonum . Sed satis hinc dictum.



CAPUT III. Quomodo cursum suum instituant qui sacrarum litterarum scientiam consecuti sunt.


Curramus nunc aliorsum, dicentes qualiter bene currere ualeant qui Scripturam sacram legendo frequentant. In primis itaque conuenit eis attendere ut in quibuscunque uitiis se reprehensibiles exinde cognouerint emendare studeant. Si enim pro huiusmodi intentione se ad legendum preparant, primo quidem uarias tentationis molestias tam in corpore quam in mente sustinebunt; quia uidelicet nequissimus hostis quanto magis perspexerit quemquam a peccatis abstinere, tanto acrioribus insidiis eum persequitur, immittens ei et corporales, et spirituales molestias. Sed si in Domino spem suam ponens  iuxta Psalmistam dicentem: Spera in Domino et fac bonitatem ; et iterum: uiriliter age, et confortetur cor tuum, et sustine Dominum , clamauerit ad Dominum, nec audierit demones circumuenientes et increpantes eum ut taceat, stat iehsu et dicit ei, sicut et quondam ceco illi de quo in Euangelio dicitur: Quid tibi uis faciam?  Quamuis enim non audiamus uocem Domini, sicut ille cecus audiuit, credere tamen debemus eamdem gratiam nobis prestari, que et ipsi prestita est, si hoc petimus quod ipse petiit, id est, ut uideamus . Sed quia per hoc uisibile lumen, quod ille petiit, intelligere debemus inuisibile, id est spiritualem scientiam, eamdem semper appetere debemus, ut hac instructi contra  spirituales et inuisibiles hostes certare ualeamus. Ipsi denique tandiu resistunt et increpant nos multimodis tentationibus, quandiu arbitrantur nos uanitate aliqua seduci posse. uanitas autem omnis et otiositas nullo modo facilius superatur quam sacre lectionis studio; quia dum ibi inspicitur que peccata animam tantum polluant, ut minuta et ineuitabila, de quibus scriptum est: In multis offendimus omnes ; que etiam penitus eam perditioni tradant, ut capitalia crimina, quibusque modis eadem curentur, timor Dei in legentis animo nascitur, et diabolus fugatur.

Sed et illud ibi discitur quod utique necessarium est omnibus, uel se uel alios regere uolentibus; quia non solum pro peccatis nostris diabolice tentationis  molestias patimur, sed etiam ideo ut omnibus easdem molestias patientibus compati et condolere sciamus. Pro qua re et sanctus Petrus apostolus priusquam sancte Ecclesie preferretur, permissus est grauiter delinquere. Unde audiuit a Domino: Et tu aliquando conuersus, confirma fratres tuos . Cumque hec atque his similia in Scriptura sacra legens se emendare studuerit, tunc aperientur ei hominis interioris oculi, et intelligens que nunquam antea intellexit, tam in Scripturis quam in aliis rebus, miratur quod tam surdus atque cecus hactenus fuerit, ideoque magis ac magis in lectione sacra proficiens, qui prius timens ne puniretur, pro hac solummodo causa legit, qualiter pro uitiis perpetratis ueniam consequeretur,  tunc amare incipiens ob hoc etiam lectitat, ut sapientie pietatisque diuine miracula agnoscat, gustansque quam suauis est Dominus , in lege eius meditatur die ac nocte , ita ut non solum in historia et superficie uerborum immoretur, sed etiam mystica rerum sacramenta scrutetur, que maxime in ueteris Testamenti lectione reperiuntur. Ibi namque omnia, que in Christo et in Ecclesia sancta completa sunt, quibusdam argumentis uel rebus mysticis predicta leguntur. Ibi Domini nostri incarnatio, et passio, et resurrectio, aliaque que gessit, et pro nobis pertulit, aliquomodo prefigurata noscuntur. Ibi etiam prouidentie diuine immensitas, qua mundum regit uniuersum.  tanta discretione prolata continetur, ut in quibusdam omnes saluandos instruens ad se trahat, in quibusdam uero omnes perituros increpans; cum se tam subtili ratione correptos nec attendere curauerint, nec emendauerint, iuste damnandos prenuntiet.

Sed prius saluandorum aliqua ponamus exempla, deinde consideremus alia. In Abrahe namque fide et obedientia omnes fideles et obedientes suis preceptis instruit. In Ioseph et Susanne castitate, omnes castos. In Iob patientia, omnes patientes. In plurimis uirtutibus et documentis Moysi populo suo prelati omnes prelatos. In utroque Tobia, patre scilicet et filio, in patre quidem optime docente filium, in filio autem obediente per omnia patri omnes patres, et filios per  huiusmodi doctrinam et obedientiam admonet. In talium igitur uirorum uirtutibus omnes adhuc stantes ad se trahens Dominus admonet et promittit ut si in eisdem uirtutibus permanserint, non solum in hoc seculo gratiam, sed etiam in futuro premia eterna percipiant. In eis autem, qui pro negligentia uel superbia, seu pro quibuscunque uitiis puniti leguntur in ueteri Testamento, omnes simul negligentes et superbi aliisque uitiis dediti nunc corripiuntur et premonentur, ut si se non emendauerint, iusto Dei iudicio eternaliter se puniendos sciant. In Heli namque sacerdotis negligentis casu omnes simul pastores negligentes Dominus arguit. In murmurantium ac impatientium filiorum Isrel contritione omnes  impatientes admonet ut conuertantur, ne similia patiantur. In Nabuchodonosor regis Holofernique sui ducis superbissimi compressione omnes superbos principes iudicat comprimendos. In Sodomitarum et Gomorrheorum pessime fornicantium subuersione omnes in eodem crimine perdurantes ostendit puniendos. In Salomonis regis sapientissimi apostasia ad omnes clamat, ne quis prudentie sue confidens uel aliqua dona diuina meritis suis deputans in errorem similem cadere permittatur. In Absalom maximam patri iniuriam machinantis, et in duorum iudicum contra Susannam falsum testimonium proferentium damnatione, cunctis filiis et iudicibus terribiliter indicat, quia si similia in parentes, uel in subditos gerant, similem quoque damnationem,  nisi penitentia condigna emendauerint, incurrant.

Talia ergo non propter illos solummodo, qui tunc damnati sunt, euenerunt; sed etiam propter illorum correctionem, qui in tempore presenti commorantur, sicut et Apostolus de quorumdam antiquorum interitu locutus ait: Hec omnia in figura contingebant illis; scripta sunt autem ad correctionem nostram, in quos fines seculorum deuenerunt . Hinc etiam alias dicit: Quecunque scripta sunt, ad nostram doctrinam scripta sunt . Unde, fratres karissimi, rogo uos omnes, qui hec ita scripta esse non ignoratis, ut, attendentes que iam diximus uobis, quam uariis scilicet modis Dominus nos admoneat, nunc quidem exhortans per exempla  bonorum, nunc uero deterrens per lapsum malorum, sic curratis in presentis uite stadio quatenus ad eterne felicitatis brauium peruenire ualeatis.



CAPUT Iu. Quot et quam efficacia bene currendi documenta et exempla in Dauide eiusque Psalterio reperiantur.

Iam diximus pauca de profectuoso cursu, qui in ueteris Testamenti lectione potest agi. Sed quia adhuc aliqua exinde libet proferre, curramus nunc ad sanctum psalmistam Dauid, in quo Deus locutus est tanta mysteria, tanta beneficia tantaque salutis documenta, ut in illo uno cuncti fideles sufficientem doctrinam habere possint. Nam preter illa, que de eo in Regum libro referuntur, ubi et lapsi in sceleribus multimodis ad obtinendam ueniam confortantur,  et stantes quadam argumentosa ratione ut in bonis perseuerent maxime incitantur, per hoc scilicet, quia Deus peccatoribus conuersis tantam gratiam conferre dignatur; multo magis his miseretur, qui se continentes immaculati in uia Domini perseuerant; quis enarrare sufficiat ea documenta, que in Psalterio reperiri possunt? In qua lectione, queso, inuenitur maior edificatio, quam in psalmis, ubi multimode et orandi et docendi sententie habentur, ubi modis uariis persona Domini nos arguentis uel consolantis infertur, ubi humiles et pauperes spiritu recreantur, ubi praui rectores et iudices a Domino increpantur, ubi conuersis et penitentibus maxima spes uenie promittitur, impiis autem et negligentibus mors eterna denuntiatur? Quorum etiam plurima  tam aperte breuiterque proferuntur, ut nulla excusatio ignorantie litteratis relinquatur.

Et ut hec ita esse probemus, aliqua de prefatis sententiis exempla hic ponamus. Quem ergo pro peccatis suis intimas preces proferre delectat, nusquam aptiora ad hoc uerba inuenit quam hec sunt: Miserere mei, Deus, secundum magnam misericordiam tuam . Et: Delicta iuuentutis mee, et ignorantias meas ne memineris . Et: Adiutor meus esto, Domine; ne derelinquas me, neque despicias me, Deus, salutaris meus . Huiusmodi autem orationem, quam unusquisque pro se ipso effundere potest, psalmi plures continent. Si uero pro aliorum salute communiter orare uoluerimus, uerba nichilominus ad hoc aptissima in  eis inuenimus, ut: Saluum fac populum tuum, Domine, et benedic hereditati tue, etc. . Et: Conuertere, Domine, usquequo, et deprecabilis esto super seruos tuos . Et: Domine, misericordia tua in seculum . Et: Opera manuum tuarum ne despicias . Sed et pro sacerdotibus agenda oratio inuenitur in psalmis, ut: Sacerdotes tui, Domine, induantur iustitia, et sancti tui exsultent . Profert etiam sanctus Psalmista uerba, que nobis in tribulatione positis sunt dicenda, ut: Adiuua nos, Deus, salutaris noster, etc., usque: propter nomen tuum . Et: Conuerte nos, Deus, salutaris noster, et auerte iram tuam a nobis . Et:  Ostende nobis, Domine, misericordiam tuam, et salutare tuum da nobis .

Inter hec summopere pensanda sunt et illa Psalmiste dicta, quibus edocemur nichil de meritis nostris presumere, sed totum Deo deputare, si qua uirtus uel scientia in nobis reperitur. Talis autem doctrina agnoscitur per hec uerba: Domini est salus . Et: Domini est assumptio nostra . Et: Scitote quoniam Dominus ipse est Deus; ipse fecit nos, et non ipsi nos . Docet quoque nos orare pro eadem re, dicens: Confirma hoc, Deus, quod operatus es in nobis . Horum quippe uerborum doctrinam quanto quis citius credendo apprehenderit, tanto plus in cunctarum uirtutum studiis proficit; et  quandocunque ab hac fide deficit meritis propriis deputans profectum suum, continuo, uel aperte in aliquod peccatum seu periculum corruens confunditur, uel secreto grauiores solito molestias tentationis patietur.

Sed quid super hac elatione uel pro quolibet uitio perpetrato faciendum sit nobis, admonet nos idem Psalmista dicens: Confitemini Domino, quoniam bonus, quoniam in seculum misericordia eius . Post lapsum enim nichil prius gerendum est ulli quam confiteri Domino, qui fragilitatem sciens humanam semper paratus est ad ueniam. Et ut efficacius ostenderet omnibus, quia per confessionem puram obtinere possint peccatorum ueniam, hanc gratiam, quam ipse expertus est a Domino, aliis intimare  studet, dicens: Delictum meum cognitum tibi, Domine, feci, et iniustitias meas non abscondi. Dixi: Confitebor aduersum me iniustitiam meam Domino, et tu remisisti impietatem peccati mei . Cum enim post confessionem peractam subiungit, dicens: Et tu remisisti impietatem peccati mei, hortatur omnes ad confessionem, ut et ipsi consequantur remissionem. Moxque iuxta illud quod Apostolus dixit: Ecce nunc tempus acceptabile, ecce nunc dies salutis , et propheta ex Domini persona dicit: In tempore placito exaudiui te , pronuntiat tempus confessionis dicens: Pro hac  orabit ad te omnis sanctus, id est, ad uitam eternam predestinatus, in tempore  opportuno , id est, in tempore presenti. Item exhortans omnes ad penitentiam et conuersionem, certissimam peccatorum suorum ueniam eis a Domino promittit, dicens: Alleuat Dominus omnes qui corruunt, et erigit omnes elisos . Et: Apud Dominum misericordia, et copiosa apud eum redemptio . Et: Prope est Dominus omnibus inuocantibus eum in ueritate .

Sed quia optime nouerat uariis admonitionibus opus esse his qui, in seculari uita positi sollicitudinibus, et diuitiis, et uoluptatibus, retrahuntur a spiritualibus, sepius eosdem admonet et confortat, dicens: Gustate et uidete quoniam suauis est Dominus  . Querite Dominum et uiuet anima uestra . Letetur cor querentium Dominum . Accedite ad Deum, et illuminamini, et facies uestre non confundentur . Moxque, uelut aliquis ab eo exquireret qua fiducia talia promitteret, subiunxit, dicens: Iste pauper  clamauit et Dominus exaudiuit eum . Ac si aperte diceret: Sicut ego peccator penitentiam agens pro peccatis meis clamaui ad Dominum et exaudiuit me, ita et uos exaudiet, si penitentiam egeritis. Huiusmodi igitur uerbis admonentur omnes adhuc carnales, et uariis illecebris dediti ad melioris uite conuersationem.

Cum uero aliquis per Dei gratiam conuersus frequentare  uoluerit psalmos, quos ideo disponente Deo, ut creditur, pueri instruendi et primitus discere et memoriter retinere iubentur, ut eorum uerbis salutiferis aliquando compuncti ad meliora trahantur; sciat hos uersiculos oratione continua maxime sibi esse notandos: Domine, ad te confugi, doce me facere uoluntatem tuam, quia Deus meus es tu. Notam fac mihi uiam in qua ambulem, quia ad te leuaui animam meam . Illumina oculos meos, ne unquam obdormiam in morte . Perfice gressus meos in semitis tuis, ut non moueantur uestigia mea . uias tuas, Domine, demonstra mihi, et semitas tuas doce me. Dirige me in ueritate tua, et doce me, quia tu es Deus Saluator meus . Deduc me, Domine, in uia tua, et ingrediar in  ueritate tua. Letetur cor meum ut timeat nomen tuum . Gressus meos dirige secundum eloquium tuum, et non dominetur mei omnis iniustitia . Faciem tuam illumina super seruum tuum, et doce me iustificationes tuas . uerba igitur orationis tante, licet omni homini gratiam diuinam inuocanti satis conueniant, illi tamen qui nouiter conuersus fuerit aliquid specialius conuenire uidentur, quia pro eo quod uiam ad huc sibi incognitam difficilemque in multis aggressus est, maxime indiget hac oratione qua Deum iugiter petat se docere, et dirigere et illuminare.

Sed quia et hoc indiget ut in qualibet Scriptura sacra sese occupet, psalmos cantans inuenit in his orationem, qua pro sacre lectionis intellectu obtinendo  specialiter Deum inuocare potest: que uidelicet oratio in his uersibus continetur: Reuela oculos meos, et considerabo mirabilia de lege tua; et: Legem pone mihi, Domine, uiam iustificationum tuorum, et exquiram eam semper. Da mihi intellectum, et scrutabor legem tuam et custodiam illam in toto corde meo . Lex enim a legendo dicitur, ideoque qui legem, id est, sacram lectionem legens ad eius intellectum peruenire desiderat, premissa orationis uerba sepius orando repetat iugiterque attendat.

Ad hec etiam cuilibet conuerso attendendum est ut se preparet ad bellum contra spirituales nequitias agendum, quo, licet in conuersionis initio, cum  unusquisque fragilitate adhuc nimia detinetur, pietas diuina non permittat quemquam supra uires deprimi, in profectu tamen longiori positus scire debet quia eodem tentationis igne quo non solum electi quique probantur, sed etiam ipse Dominus noster probari uoluit, probandus est. Idem namque Dominus noster, ut in omnibus exemplum nobis preberet, tentari se permisit a diabolo dicente: Si Filius Dei es, dic ut lapides isti panes fiant . Et iterum: Si Filius Dei es, mitte te deorsum . De electorum uero tentatione dicitur: Tanquam aurum in fornace probauit electos Dominus . Et rursum: Fili, accedens ad seruitutem Dei, sta in iustitia et timore, et prepara animam tuam ad tentationem . Que scilicet omnia precipuus  uite spiritualis doctor Psalmista considerans, dicebat: Dominus interrogat iustum et impium; qui autem diligit iniquitatem odit animam suam . Quasi diceret: Dominus tentari permittit iustum et impium, sed iustus resistit tentatori suisque suasionibus; impius autem aut incredulus permanet, aut ad tempus credens, sed in tempore tentationis recedens , plus appetit carnalia et transitoria quam celestia eternaque gaudia adipisci. Qui ergo iniquitatem odire et animam suam diligere decernit, necesse est ut per tentationem interrogetur utrum in huiusmodi odio et dilectione persistere uelit. Sepe namque accidit ut bona, que cepimus nisuque toto perficere decreuimus, adueniente aliqua tentatione, aut ad tempus, uel quod est nequius omnino  postponamus. Quomodo autem lapsum tantum agnoscere potuissemus, nisi interrogati? Unde omnimodo pensandum est quam iustus, quam prouidus sit Dominus, qui nos dispositione tali interrogat quid simus, quidque pro eius amore facere uelimus? Sic etiam Iob interrogatus est, quando plurimas tentationis molestias a diabolo immissas pertulit. Sed ille interrogationi huic fortiter respondit, cum penitus deliberauit multo melius esse omnia aduersa pati, omnia bona que in hoc seculo possedit, perdere, quam iniquitatem tam ab uxore quam ab amicis sibi suggestam contra Deum perpetrare. Ita et nos facere debemus in tentatione positi. Cum enim diabolus nobis suggesserit superbiam, inspirans uidelicet cordi nostro multo melius esse super alios exaltari  quam cuiquam subiugari, nos continuo attendentes illa uerba Dominica: Omnis qui se exaltat, humiliabitur , aliaque plurima humilitatis exempla, toto mentis nisu suggestioni diabolice resistere debemus.



CAPUT u. Alia documenta et medicamenta pro diuersis morbis, et uitiis animi ex psalmis depromenda.

Eodem quoque modo cetera uitia, quorum delectatione capimur, respuentes, attendamus sacre Scripture uerba que sepissime de singulis uitiis disputans nunc istius, nunc illius uitii sectatores narrat ita supplantatos a diabolo ut aut uix aut nullatenus conuerterentur. Unde doctor noster Psalmista  admonet nos, dicens: uiriliter agile, et confortetur cor uestrum, omnes qui speratis in Domino . Item docens unumquemque qualiter orare contra spirituales nequitias debeat, dicit: Deus, in adiutorium meum intende; Domine, ad adiuuandum me festina , etc., usque ad finem psalmi. Ad eamdem rem congrue adhiberi possunt hi psalmi: Iudica, Domine, nocentes me : In te, Domine, speraui ; miserere mei, Deus, secundum, etc. ; Deus, in nomine tuo ; Eripe me de inimicis meis, Deus meus ; Domine, exaudi orationem meam, et clamor meus, etc. . Hinc et Apostolus admonet nos dicens: Accipite armaturam Dei, ut possitis stare aduersus insidias diaboli .

 Inter hec quoque sciendum neminem flagitiosum repente posse ita a consuetis permutari sceleribus ut, licet feruentissimo ardore hosti antiquo reluctari studeat, non absque uulnere aliquo uictoriam obtineat. Sed Deus sciens et nostram fragilitatem et hostium fortitudinem nequaquam nos uictos cito despicit, dummodo curemus ut nos iterum renouemus. Cum ergo conuersus quilibet in certamine magno positus uel pro uulnere alicuius reatus uel pro tristitia passionis insolite conturbari ceperit, non diffidat de Dei adiutorio, sed suam ignauiam increpans dicat: Quare tristis es, anima mea, et quare conturbas me? Spera in Deo quoniam adhuc confitebor illi . Iacta super Dominum curam tuam, et ipse te enutriet . Qui propitiatur omnibus  iniquitatibus tuis, qui sanat omnes infirmitates tuas. Qui redimit de interitu uitam tuam, qui coronat te in misericordia et miserationibus. Qui replet in bonis desiderium tuum, renouabitur ut aquile iuuentus tua . Conuenit etiam his consolatoriis uerbis adiungi illa orationis uerba que tam pro spirituali quam corporali infirmitate sunt dicenda: Miserere mei, Domine, quoniam infirmus sum: sana me, Domine, quoniam conturbata sunt ossa mea. Conuertere, Domine, et eripe animam meam; saluum me fac propter misericordiam tuam . Coniungantur et ista: Non derelinquas me, Domine Deus meus, ne discesseris a me. Intende in adiutorium meum, Domine, Deus salutis mee . Deus, ne elongeris a me; Deus meus, in auxilium  meum respice . Intret in conspectu tuo, Domine, oratio mea. Inclina aurem tuam ad precem meam, quia repleta est malis anima mea et uita mea inferno appropinquauit . Intende ad deprecationem meam, quia humiliatus sum nimis. Libera me a persequentibus me, quia confortati sunt super me .

Ecce audistis, fratres karissimi, quam intime consolationis et orationis uerba proferri fecit Dominus per sanctum Psalmistam, que tam facilia sunt omnibus litteratis ad intelligendum ut nusquam faciliora inueniri possint. Unde datur intelligi quoniam maxima cura Domino fuerit, ut omnes tam planis Psalmiste uerbis instruens ad se traheret. Nam sicut  aliquis princeps karissimis amicis suis ad se uenientibus conuiuium preparans ponit mensam cum diuerse qualitatis dapibus et potibus repletam, ut tam ex diuersitate quam ex copia ciborum delectabile omnibus faciat conuiuium; ita et Deus omnibus ad se confugientibus mensam omnimodo spiritualis uite doctrina repletam apponit; nunc quidem pronuntians tantum que sibi placeant uel displiceant, quante gratie nouitas de Christo nascituro prestanda foret, que etiam bonis uel malis pro meritorum qualitate futura sint, ut per hoc omnes probentur utrum celeriter an tarde illius uerbis credentes obediant; nunc uero quoslibet negligentes et pigros, ut ad ea que iam sibi pronuntiata sunt attendant admonens; postremo autem eos qui nec pronuntiatione  nec admonitione conuersi sunt uerbis asperioribus increpans. His igitur tribus modis loquendi, id est pronuntiatione, admonitione et increpatione, omnes homines Psalmista alloquens, interdum sub Dei Patris, nunc in Filii, sepe etiam ex persona sui, aut ad Deum conuertit aut iustissimo iudicio damnandos predicit. Duobus uero modis, id est oratione et confessione, docet omnes confugientes ad Deum ipsum alloqui. Que nimirum omnia nunc quidem breuiter protuli, sed postmodum, prout Deus concesserit, exemplis sufficientibus explanabo, ut conuersis aliquatenus ostendam quam delectabile conuiuium doctrine Dominus sectatoribus suis in sacra Scriptura maximeque in psalmis preparauit, ut et eo studiosius se a malis abstineant, quo certius  adfuturam sibi gratiam Dei agnoscunt.

Attendant igitur, precor, quanta corona promissa sit his qui legitime certant contra diabolum, iuxta illud: Beatus uir qui suffert tentationem, quoniam cum probatus fuerit accipiet coronam uite . Huiusmodi autem certamen quanto difficilius constat, tanto maiori cura agendum est. In nullo namque tempore otiosus debet esse bella Dei gerens. Unde doctor noster Psalmista unumquemque alloquens dicit: Labores manuum tuarum quia manducabis, beatus es et bene tibi erit . Dupliciter quippe est beatus in opere aliquo utili occupatus; habet enim inde aliquod subsidium corporale, habet etiam spirituale, quia, dum corpus seruituti subiicitur, mens quoque lasciua deprimitur  et ne in quelibet desideria noxia defluat, refrenatur. Unde alias de otiosis dicit Psalmista: In labore hominum non sunt, et cum hominibus non flagellabuntur. Ideo tenuit eos superbia, operti sunt iniquitate et impietate sua . Contra eamdem superbiam alibi orans alios orare docet, dicens: Non ueniat mihi pes superbie . Que uidelicet oratio, licet breuiter sit prolata, insinuat tamen copiose uires superbie. Nam in quocunque dominatur, quasi pede quodam proterente eum in ima deiicit, ne se sursum erigere possit.

Orare etiam docet contra incentiua carnis, dicens: Proba me, Domine, et tenta me; ure renes meos et cor meum . Et iterum: Fiat cor  meum immaculatum in iustificationibus tuis, ut non confundar . Et: Cor mundum crea in me, Deus, et spiritum rectum innoua in uisceribus meis . Ubi notandum quia dum prius implorat cor mundum in se creari, et deinde spiritum rectum in se postulat innouari, intimare uidetur aliter nos non posse Spiritus sancti gratiam obtinere, nisi prius cordis munditiam obtineamus. Sed diabolus, quanto maiorem fiduciam et gratiam apud Deum habituros nouit castos, tanto diutius eos omni modo impugnat. Scit enim scriptum: Beati mundo corde, quoniam ipsi Deum uidebunt . Unde iugiter orandum et contra carnis immunditiam Deo supplicandum supradictis Psalmiste uerbis.

 Sed et ceterarum uirtutum suffragia contra tantum hostem sunt appetenda, id est caritatis et humilitatis, patientie et obedientie, nec non taciturnitatis. De quibus omnibus appetendis multifaria exhortatio in Scriptura sacra reperitur. Sanctus etiam Psalmista de his non tacet qui, ut alios in id ipsum traheret, de caritate et pace quam habuit refert dicens: Cum his qui oderunt pacem eram pacificus . Quam humilis uero exstiterit alibi enarrat, dicens: Humiliatus sum usquequaque, Domine . Et iterum: Domine, non est exaltatum cor meum, neque elati sunt oculi mei, etc. . Item laudans Dominum pro eo quod se uariis flagellis humiliasset, dicit: Bonum mihi, Domine, quia humiliasti me, ut discam iustificationes  tuas . Quibus uerbis innuitur quia flagella Dei sunt appetenda, ut per hec correcti et humiliati diuinis preceptis mereamur subdi. Quantum autem patiens fuerit sanctus Psalmista ex hoc potest intelligi quod dicit: Si reddidi retribuentibus mihi mala, decidam merito ab inimicis meis inanis . Docet nos nichilominus de obedientia Deo exhibenda, dicens: Subditus esto Domino et ora eum . Hinc etiam de se ipso refert, dicens: Nonne Deo subiecta erit anima mea? ab ipso enim salutare meum et patientia mea . Implorat quoque pro taciturnitate obtinenda, dicens: Pone, Domine, custodiam ori meo, et ostium circumstantie labiis meis . Moxque omnem excusationem, que  pro nequitiis perpetratis committi solet, a se auferri postulat, dicens: Non declines cor meum in uerba malitie, ad excusandas excusationes in peccatis . His igitur atque aliis uirtutibus suffultus contra incentiua carnis fortiter pugnare ualet.

Si uero in huiusmodi certamine aliquandiu laborans minime senserit tentationis molestiam minorari, non ideo hac tribulatione perterritus certare desinat aut de adiutorio Dei diffidat; sed attendat Psalmistam dicentem: Iuxta est Dominus his qui tribulato sunt corde, et humiles spiritu saluabit. Multe tribulationes iustorum, et de omnibus his liberabit eos Dominus . Perpendat et hoc quod idem Psalmista alibi magnificans Deum, quod se in  tribulatione dilatasset, dixit: Cum inuocarem, exaudisti me, Deus; in tribulatione dilatasti me . Tribulatio enim diuturna, si cum patientia et spe diuini auditorii sustinetur, duplicem sustinenti confert coronam; a peccatis namque preteritis eum tanquam aurum in fornace purgabit ignis, et quasi granum frumenti, quod in terra proiectum pro semine multiplicatum fuerit, sic ille multiplicatur et dilatatur in omnibus bonis. Hinc et Apostolus dicit: Tribulatio patientiam operatur, patientia autem probationem, probatio autem spem, spes uero non confundit, quia caritas Dei diffusa est in cordibus nostris per Spiritum sanctum, qui datus est nobis . De hac caritatis infusione et Spiritus sancti consolatione Psalmista satis gustauit, cum ad Deum  dixisset: Secundum multitudinem dolorum meorum in corde meo consolationes tue, Domine, letificauerunt animam meam . Quod est aperte dicere: Si multiplices tribulationes in corde meo pertuli, multiplices etiam consolationes pietatis tue, Domine, suscepi. Nam post tribulationem magnam, qua me propter peccata mea diu afflixisti, consolationes tue ita me letificauerunt, ut tribulatio preterita uideretur mihi minima.

Eumdem quoque sensum declarat, cum subiungit, dicens: Nunquid adheret tibi sedes iniquitatis, qui fingis laborem in precepto?  Fingere namque aliquomodo potest dici, cum rem quamlibet aliter foris ostendimus quam in mente teneamus, sicut scilicet patres sapientes filiis, magistri discipulis  sepe aspera fingunt in uerbis et in omni habitu exteriori, ut hac asperitate constricti in lasciuiam nullam prorumpant. Sed quamuis laborem districtionis tante eos sustinere permittentes paruipendere exterius fingant, intus tamen ita diligunt ut ne leui uirgula illos frustra contingi uelint. Sicut igitur in huiusmodi disciplina patres et magistri exterius laborem fingunt et dilectionem interius gerunt, ita et Dominus noster in electis suis agit, laborem uidelicet in primis fingens in precepto religionis; sed postmodum, cum uiderit laboriosa queque pro amore suo magis uelle pati quam proprie deseruire uoluntati, tunc illis quasi pater filiis sub disciplina sufficienti nutritis ostendet amoris sui dulcedinem. De hac nimirum dulcedine in primis  quidem absconsa, sed postmodum, ut dixi, manifestata, alibi Psalmista apertius testatur et admiratur, dicens: Quam magna multitudo dulcedinis tue, Domine, quam abscondisti timentibus te!  Cum ergo idem Psalmista Dominum talia fingere per experimentum didicisset, alloquitur eum, quasi interrogando, si propter hoc quod talia fingat iniquitas apud eum maneat. Hoc autem non quasi nescius interrogat; scit enim eum iustum esse; unde et alibi dicit: Quoniam iustus Dominus, et iustitias dilexit ; sed ut nobis pietatis diuine secreta pandat.

Inter hec quoque couuersos admoneo ut quantumcunque in timore et amore Dei proficiant, peccatores  tamen se labiis et corde fateantur, non solum ob peccata preterita, sed etiam ob imminentia quedam, in quibus quotidie ineuitabiliter delinquimus, id est, in uisu, auditu, gustu, odoratu et tactu, nec non in illicito cogitatu. Sepe etiam in uerbis tam scienter quam ignoranter peccamus. Huiusmodi igitur delicta sciens Psalmista a nonnullis pro nichilo computari dicit: Delicta quis intelligit?  Cumque hec quasi interrogans protulisset et paucos admodum delicta intelligere sciret, mox quid ipse sentiat, subiungit, orans et dicens ad Dominum: Ab occultis meis munda me, Domine, et ab alienis parce seruo tuo . Ac si aperte diceret: Multi quidem, Domine, ita negligentes sunt ut non curent te inuocare pro maximorum et apertorum criminum remissione;  sed ego sciens te nimis districtum contra tales, precor ut non solum ab apertis, sed etiam ab occultis delictis meis me emundes; que enim me latent, tibi pro certo patent. Occulta etiam et aliena delicta possunt hec dici que a parentibus contraximus, que, licet in baptismate nobis dimittantur, tamen si postmodum eadem opere uel uotis sequimur, iterum etiam eorumdem reatu constringimur. Unde Psalmista alias dicit: Peccauimus cum patribus nostris . Peccare namque cum patribus est eorum, ut diximus, peccatis actu uel consensu associari. Item occulta et aliena delicta dicere possumus que in alios committimus. Quis enim ita cautus et religiosus esse ualet ut nullum peccatis suis deprauet? Ideoque omnes indigemus,  ut cum Psalmista oremus, dicentes: Ab occultis nostris munda nos, Domine, et ab alienis parce seruis tuis .



CAPUT uI. De mysteriis incarnationis, resurrectionis, ascensionis, etc., Domini nostri Iesu Christi a Dauide in psalmis prenuntiatis.

Hactenus igitur per amena et lata psalmorum prata currens atque ex eis flores quosdam satis utiles omnibus conuersis decerpens, prout potui, qualiter ad caput nostrum, id est Christum, peruenire debeant, admonui. Nunc uero cupio exinde decerpere, et illis intimare eiusdem Domini nostri incarnationem, aliaque que superius promisimus, qualiter scilicet pietas diuina iugiter pro nobis laboret pronuntiando  in primis que nobis sint credenda et facienda; deinde pro eisdem admonendo et increpando. Ex quibus colligi potest, quia quanto plus pro nobis Dominus laborat per supradictos tres locutionis modos, tanto districtius iudicat omnes qui tantum eius laborem pro nichilo computant, arbitrantes eum esse solummodo pium et non districtum contra omnes perseuerantes in malo. Curramus ergo in eo, quo cepimus, psalmorum stadio, querentes faciem eius semper , qui pro nobis natus et passus est, pro nobis resurrexit et ascendit in celum. Quid enim delectabilius esse potest quam illum querere, illum sitire, in quo nobis datur uiuere? Sed ut tante sanctitatis uerba melius proferre  possim, dicendum mihi est cum Psalmista: Domine, labia mea aperies, et os meum annuntiabit laudem tuam : simulque inuocandus est Spiritus sanctus, ut qui eumdem Psalmistam ad tam sancta et ueneranda dicta proferenda illustrauit, me quoque aliqua exinde decerpere cupientem dignetur illustrare.

Sancta quippe sunt omnia que de Domino nostro per prophetas sanctos pronuntiata sunt; sed quedam Psalmiste uerba tanto sacratiora mihi uidentur, quanto magis eadem nomina eamdemque sententiam quam Christus ore suo protulit, et ipse prophetando prenuntiauit. Dominus namque noster, ut in Euangelio legitur, de se dixit: Ego sum ueritas ; et: Ego sum lux mundi . Eisdem quoque nominibus Psalmista illum appellauit, cum eum nasciturum, quasi preterita narrans prenuntiasset, dicens: ueritas de terra orta est . Et: Exortum est in tenebris lumen rectis . Ecce eadem nomina, et Psalmista prenuntians ante tempora multa Dominici aduentus dixit, et quibus ipse Christus adueniens se appellauit. Dicamus sententias ab utroque pene similiter prolatas. Psalmista namque in psalmo XXI, qui totus persone Christi conuenit, de ipso dicit: Deus, Deus meus, respice in me; quare me dereliquisti? Item in psalmo XXX, Christum prenuntiat ita dicturum: In manus tuas, Domine, commendo spiritum meum. Quas scilicet utrasque sententias in Euangelio legimus ita pene a Christo in cruce posito  prolatas, sicut Psalmista prenuntiauit. Quis, rogo, non mirandam, non uenerandam censeat tantam Psalmiste sanctitatem, qui ipsum Dominum nostrum totius sanctitatis auctorem habere meruit uerborum suorum imitatorem? Quis etiam non obstupescat tantam eiusdem Domini nostri bonitatem et clementiam, quam in Psalmista eodem agnouimus factam? Certe satis magna pietas Dei esset, si ab homine in nullo capitali crimine prolapso prediceretur incarnatio Christi ceteraque per illum gesta. Quod autem aliquis in sceleribus plurimis prolapsus post huiusmodi ruinam ad dignitatem tantam peruenire potuit, ut sacramentorum diuinorum proditor et diuine pietatis lator eligeretur, quantam putamus hanc esse Dei pietatem? Inestimabilis namque  et inenarrabilis tanta Dei pietas merito uocatur. Hec igitur sanctum Psalmistam prius quidem peccatorem, deinde uero conuersum ideo fecit talem, ut per eum ad omnes peccatores clamaret, dicens : Conuertimini ad me, omnes qui peccatis grauati estis, et faciam in uobis eamdem gratiam quam in hoc seruo meo Dauid ad me conuerso feci. Nunquid propter multitudinem iniquitatum suarum abieci eum? sic nec uos abiiciam, si eius conuersionem sequentes ad me uenitis in tempore opportuno. Nam in diluuio aquarum multarum , id est in conuentu periculoso multorum populorum, quod est dies iudicii, ad me non appropinquabitis. Hec ergo, fratres karissimi, que de immensa Dei  misericordia dixi, libenter audite; sed et sanctissima Psalmiste uerba tam supradicta quam adhuc dicenda tota mentis intentione suscipite. Iam enim ad ea proferenda que de Christo pronuntiauit, redire cupio.

Incarnationem denique simul et ascensionem eius pronuntiauit ita dicens: A summo celo egressio eius, et occursus eius usque ad summum eius . Item de sola ascensione eius dicit: Eleuata est magnificentia tua super celos, Deus . De resurrectione quoque Domini ex ipsius persona dicit: Domine, probasti me, et cognouisti me; tu cognouisti sessionem meam et resurrectionem meam . Quod autem maxime pro salute gentium mittendus esset ita pronuntiat, referens eum dixisse de Patre: Dominus dixit ad me: Filius meus  es tu, ego hodie genui te; postula a me et dabo tibi gentes hereditatem tuam, et possessionem tuam terminos terre . Eumdem quoque sensum tanto apertius in psalmo LXXI quam in aliis, quanto per tempus futurum pronuntiat, dicens: Et benedicentur in ipso omnes tribus terre; omnes gentes magnificabunt eum . In quo etiam psalmo paulo superius de incarnatione eius, nec non de sanctissima doctrina eius commemorat, dicens: Descendet sicut pluuia in uellus, et sicut stillicidia stillantia super terram. Orietur in diebus eius iustitia et abundantia pacis, etc. . Quod dicit: Descendit sicut pluuia in uellus, ita est intelligendum: Sicut enim pluuia in uellus descendens nulla illud diuisione rumpit, et iterum ab eo  recedens a sua integritate non minuit; ita et Dominus noster matrem suam nec conceptus, nec natus ulla corruptione diuisit.

Quod autem Iudeos omnesque se persequentes sub pedibus calcaturus esset, in psalmo CIX pronuntiatur, Psalmista ita dicente: Dixit Dominus Domino meo: Sede a dextris meis, donec ponam inimicos tuos scabellum pedum tuorum: qui scilicet psalmus de Christo scribitur totus. Cui simile quid in psalmo CXuII inuenitur, ubi in breui uersiculo mystice prolato omnia continentur que in Christo completa sunt. Sic enim dicitur: Lapidem, quem reprobauerunt edificantes, hic factus est in caput anguli. Unde autem Christus lapis sit dictus, et quomodo reprobatus sit ab edificantibus factusque sit in caput anguli,  quia in locis plurimis inuenitur expositum, nos hic sine expositione relinquentes tendamus aliorsum: uerba namque sepius prolata uidentur tediosa. Dicamus ergo illa, que dictu sunt rara.

In psalmo igitur LXXXuIII, multa pronuntiantur de Deo Patre ad Christum Iesum loquente, nec non de eodem Christo Iesu ad Patrem dicente, ubi Dei Patris uerba incipiunt ita: Posui adiutorium in potente, et exaltaui electum de plebe mea. Inueni Dauid seruum meum, oleo sancto meo unxi eum, etc., usque perfecta in eternum, et testis in celo fidelis . Que uero sequuntur usque ad finem psalmi, Christo ad Patrem loquenti congrue possunt aptari. In quo nimirum psalmo hoc mirandum  simul et uenerandum uidetur, quod huiusmodi colloquium Dei Patris et Filii ipse psalmista Dauid sub persona sua meruit proferre. De quo igitur tale aliquid legitur, ut Christi Filii Dei mysterium sub persona propria in se transferre presumeret? Profert namque et ex persona Dei Patris quasi secum colloquentis illam inestimabilem gratiam, quam ipse per Christum operaturus erat in sancte Ecclesie filiis; et rursum Christi personam in se trahens, quasi respondendo superioribus dictis profert ea que Christus pro nobis passurus erat, dicens: Tu uero, Pater, qui mihi nuperrime promisisti ut et me primogenitum excelsumque pre regibus terre poneres, et si filii mei in aliquo delinquentes mandata tua non custodirent, in iniquitates eorum uisitares,  post huiusmodi promissa me Christum tuum, in quo omnes saluare disposuisti, cito repulisti et a dignitate mea deiecisti. Hec autem omnia despectionis uerba sub persona Christi dicta in paucis completa uidentur dictis que Christus in cruce positus dixit: Deus, Deus meus, ut quid dereliquisti me?  Ecce quam sacer dialogus Dei Patris et Filii in uno eodemque psalmo est factus, in quo et dignitas Domini nostri secundum diuinitatem, et iniuria atque despectio, quam secundum humanitatem pro mundi salute sustinuit, pronuntiatur. Merito itaque huic psalmo, in quo tante misericordie commemoratio agitur, initium tale Psalmista imposuit, dicens: Misericordias Domini in eternum cantabo  . Cantate et uos, fratres karissimi, canticum tale, et benedicite Dominum in omni tempore; semper laus eius sit in ore uestro , qui et ante tempora multa misericordiam tantam prenuntiauit et eam in nobis iugiter implere satagit. Quid enim delectabilius esse potest ea laude, eo cantico quod cantamus Domino? Talis autem laus et tale canticum, quia nusquam inuenitur amplius quam in psalmis, ideo redeamus ad eos et, ut possumus, exquiramus in his diuine cantica laudis; quidquid enim pro eius amore gerimus uel loquendo, uel legendo, uel scribendo, seu etiam utilia quelibet meditando, hoc ad laudem suam refertur



CAPUT uII. De mysteriis passionis Dominice in psalmis premonstratis et de mutatione personarum in uno eodemque psalmo loquentium.


Iam diximus de sanctissimo Dei Patris et Filii dialogo, qui legitur in psalmo LXXXuIII, qui cunctis sancte Ecclesie filiis tanto magis est uenerandus, quanto specialius in eo illorum prenuntiata agnoscitur salus. Nunc uero dicamus quia plures psalmi inueniuntur sub sola persona Christi ad Patrem clamantis pro ereptione sua, in quibus et nos docemur orare qualiter spirituales nequitias possimus superare. Quorum uidelicet psalmorum sunt precipui tres isti, III, XXI et LXuIII, in quibus preter orationem predictam alia quoque ad Christum solum pertinentia inueniuntur, ut in III: Ego dormiui,  et soporatus sum, et exsurrexi. Et in XXI: Diuiserunt sibi uestimenta mea et super uestem meam miserunt sortem. Sed et illud improperium, quod Iudei Christo insultantes dixerunt: Confidit in Deo, liberet eum nunc si uult . Bene eisdem uerbis Psalmista illic pronuntiat, dicens: Sperauit in Domino, eripiat eum, saluum faciat eum, quoniam uult eum . Item illud quod Dominus ad Mariam dixit: uade ad fratres meos, et dic eis: Ascendo ad Patrem meum, etc. . In eodem psalmo pronuntiatur ita: Narrabo nomen tuum fratribus meis . Qui nimirum fratres discipuli Domini utrobique sunt intelligendi. Hoc quidem in psalmo XXI.

In LXuIII autem similiter inueniuntur que  Christo specialiter conueniunt, ut. Confortati sunt qui persecuti sunt me inimici mei iniuste; que non rapui, tunc exsoluebam. Quomodo autem Christus solueret que non rapiebat, Isaias propheta aperte pronuntiat, dicens: Omnes nos quasi oues errauimus; unusquisque a uia sua declinauit et Dominus posuit in eo iniquitatem omnium nostrum . Et quomodo Christus soluit que non rapuit? Passus est enim non pro suis, sed pro nostris peccatis. Item in eodem psalmo: In siti mea potauerunt me aceto. In II nichilominus psalmo pronuntiatur de Iudeis aliisque Christum persequentibus: Astiterunt reges terre et principes conuenerunt in unum aduersus Dominum, et aduersus Christum eius,  Disrumpamus uincula eorum et proiiciamus a  nobis iugum ipsorum. Quod dicit, eorum, referri potest et ad premissas personas Domini Christique eius, et ad illius discipulos, quos a se proiicientes ad gentes transire compulerunt.

De Iuda etiam traditore tam ex Christi quam Psalmiste persona quedam commemorantur. Ex quibus illud est, quod ex persona Domini dicitur: Qui edebat panes meos magnificauit super me supplantationem . Ex Psalmiste autem persona dici uidetur: Constitue super eum peccatorem; diabolus stet a dextris eius; usque sicut zona, qua semper precingitur . Quod si alicui uideantur hec uerba melius Christi quam Psalmiste persone conuenire, non contradico: quia forsitan utrique persone possunt congruere.  Ipsa etiam maledictionis uerba que de Iuda traditore sunt dicta congruunt Iudaico populo. Nam quod dicitur in illo uersu: Nutantes transferantur filii eius et mendicent; eiiciantur de habitationibus suis , et iuxta litteram uidemus quotidie impleri in eodem populo. Sed et hoc Psalmista non tacuit quod caro Christi in sepulcro posita corruptionem non pertulit, dicens ex ipsius persona in psalmo Xu: Non dabis sanctum tuum, Domine, uidere corruptionem

Inter hec etiam summopere pensandum est cunctis ad intimam psalmorum intelligentiam pertingere cupientibus quanta personarum mutatio sit in quibusdam psalmis, quorum uidelicet initium et  finem persone Psalmiste inuenimus dandum; que uero in medio sunt nunc quidem Dei Patris et Filii, nunc uero absolute Dei persone conueniunt. Ob cuius rei notitiam capiendam trium hic psalmorum uerba subiungimus, hoc est II, XLIX et LXXXI. In secundo enim psalmo, cuius initium est: Quare fremuerunt gentes, in primis Psalmista interrogans uel admirans unde Iudeorum aliorumque Christi persecutorum impietas tanta euenerit ex persona sua loquitur, dicens: Quare fremuerunt gentes, etc., usque et in furore suo conturbabit eos. Que sequuntur uerba sunt Christi usque Dominus dixit ad me. Post hec loqui incipit Pater ad Filium, insinuans per eum gentes ad salutem reparandas esse; que nimirum locutio fit usque tanquam uas figuli confringes  eos. Deinde uero usque ad finem psalmi uerba sunt Psalmiste admonentis rectores quoslibet ut attendentes que superius sunt a Patre et Filio dicta cum timore et amore sibi seruiant, apprehendantque disciplinam in hoc seculo, ne pereant in futuro. Ecce quam diuerse sententie et persone secundi psalmi! In psalmo autem quadragesimo nono, cuius initium est: Deus deorum Dominus locutus est, inueniuntur illi tres locutionis modi, quos supra dixi de pronuntiatione, de admonitione et increpatione. In primis namque Psalmista loquitur ex persona sua pronuntians nobis extremi iudicii tempus, quo celum et terram, id est celicolas et terrigenas pariter conuocandos esse predicit; quo etiam ipsum Dominum manifeste uenturum  indicat. Ideo autem manifeste uenturum dicit, quia quotidie ad nos clamat, nunc quidem scriptis, nunc uero uulgaribus dictis, interdum etiam rerum uisibilium argumentis, per que edocemur inuisibilia quelibet agnoscere, sicut scriptum est: Inuisibilia Dei per ea que facta sunt intellecta conspiciuntur . Per hec ergo omnia Deus nobis iugiter manifestatur et loquitur, ut scientes iustitiam eius, annuntiemus omnibus quoniam iustus iudex est. Cumque Psalmista pronuntiasset talia ex persona sua, subiunxit admonitionem ex persona Dei factam, dicens: Audi, populus meus, etc., usque et honorificabis me. Ubi uidelicet unumquemque primitus admonet, ut se ipsum plusquam alia quelibet sacrificia Deo immolet; deinde uero eadem  persona Dei loquitur, dicens: Quare tu enarras iustitias meas et assumis testamentum meum, etc., usque statuam contra faciem tuam. Ubi nichilominus increpat quemlibet doctorem uerbis tantummodo precepta Dei intimantem, cur aliis enarrare presumat illas Dei iustitias, quas ipse operando non sequitur. Post hanc uero increpationem iterum Psalmista ex persona sua loquens et dicens intelligite hec, etc., usque in finem psalmi, admonet omnes ut attendentes et admonitionem et increpationem Dei ad illum conuertantur, ne forte preoccupati die mortis querant spatium penitentie et inuenire non possint.

In psalmo etiam octogesimo primo inueniuntur  iidem tres modi, licet ordine dissimili. In primis namque Psalmista ex persona sua pronuntiat, dicens: Deus stetit in synanoga deorum; in medio autem deos diiudicat. Ubi uidelicet tempus preteritum stetit pro presenti ponens indicat, quia Deus in synagoga deorum, id est rectorum et iudicum, quos sacra Scriptura sepe deos nominat, consistens semper prospiciat quid agant et quotiescunque inique iudicauerint, ipse in medio eorum stans eos pro tali culpa diiudicet. Moxque ex persona Dei eosdem rectores et iudices increpat dicens: Usquequo iudicatis iniquitatem, et facies peccatorum sumitis? Que nimirum diuine increpationis uerba superioribus dictis coniuncta hunc sensum habere uidentur: Cum sciatis, o rectores et iudices, me  semper in medio uestrum esse et prospicere quecunque agatis, cur sepius inique iudicantes destructores magis quam rectores Ecclesie estis? Post hanc uero increpationem continuo quasi compatiens preterite iniquitati eorum admonet eosdem, ut uel postmodum se emendent rectiusque iudicent, dicens: Iudicate egeno et pupillo, humilem et pauperem iustificate. Eripite pauperem, et egenum de manu peccatoris liberate. Quasi diceret: Adiuuate illos maxime qui pauperes et contemptibiles sunt in plebe, quique ideo ab aliis opprimuntur quia nullos defensores habere uidentur. Finita autem hac admonitione iterum Dominus, quasi prescius malitie et duritie eorumdem iudicum, quodque admonitionem suam contempturi magis diligant munera  quam Dei precepta, non ut prius presentes, sed quasi absentes alloquitur, dicens: Nescierunt neque intellexerunt; in tenebris ambulant; mouebuntur omnia fundamenta terre.

In qua nimirum sententia, si temporum diuersitatem sequimur, magnam difficultatem intelligentie patimur. In primis enim ponitur tempus preteritum, ut: nescierunt, neque intellexerunt; deinde presens, ut: in tenebris ambulant; ad extremum uero futurum, ut: mouebuntur omnia fundamenta terre. Quid ergo in his faciendum est nobis, nisi hoc quod in ceteris prophetie uerbis agitur? Sepe namque et in psalmis et in aliis prophetarum libris preteritum presensque tempus pro futuro, sepe etiam futurum pro presenti uel pro preterito ponitur. Quod scilicet  Spiritu sancto dictante credo, aut ideo agi, quia cum omnia tempora siue preterita, siue presentia, seu futura coram Deo quasi presentia sint, tempus quodlibet rem sibi placitam pronuntiantibus inspirat, aut pro eo quod interdum prophete narrant illa que et in preterito gesta sunt et in presenti iugiter geruntur et in futuro tempore gerenda sunt, sicut et res in sententia psalmi proxime dicta probat. Iudices enim iniqui et ab initio seculi fuerant et in presenti sunt et in futuro tempore fient, ideoque illis omnibus congruit hec sententia: Nescierunt neque intellexerunt; in tenebris ambulant; mouebuntur omnia fundamenta terre. Idem etiam sensus est: nescierunt, neque intellexerunt, et in tenebris ambulant  et mouebuntur omnia fundamenta terre. Qui enim nesciunt neque intelligunt bona, in tenebris utique ambulant. Similiter qui in tenebris ambulant, mouebuntur utique de fundamentis pro quibus positi sunt. Prelati quippe et iudices uniuersi positi sunt a Deo pro fundamentis Ecclesie, ut ceteri exemplis eorum instructi superponantur. Unde sanctus Psalmista alibi dicit: Fundamenta eius in montibus sanctis, Domini scilicet, qui diligit portas Sion super omnia tabernacula Iacob . Idcirco autem Dominus fundamenta sua posuit in montibus sanctis, quia hos, quos in sancte Ecclesie edificio prefecit, uirtutibus omnigenis sublimatos et instructos esse iussit. Sed fundamenta, que ille in montibus sanctis posuit, tunc commouentur,  cum hi qui aliis pro edificatione spirituali prelati sunt a perfectionis et ueritatis statu corruentes non solum semetipsos, sed etiam subiectos quoslibet in perditionis foueam trahunt. Unde illis aptissime congruit quod Psalmista alibi dicit: Corrupti sunt, et abominabiles facti sunt in studiis suis. Sepulcrum patens est guttur eorum, linguis suis dolose agebant, etc. , que sequuntur pene usque in finem psalmi. Hec igitur omnia maxime conueniunt prauis iudicibus, quia quanto ceteris sublimiores consistunt ex potestate, tanto maiorem nequitiam possunt exercere.

uerumtamen non sine causa credo esse factum quod pietas diuina tam uariis modis iudices eosdem alloquitur, nunc quidem increpando, nunc admonendo,  nunc quasi presentes, interdum uero quasi absentes, nunc nequitiam eorum, interdum uero beneficia sua commemorando. Quanto enim eos duriores ad correctionem preuidit, tanto magis duritiam ipsorum mitigare studuit. Unde postquam eos increpauit, et admonuit quasi presentes, postquam etiam de eorum quasi absentium errore condoluit, iterum conuertens se quasi ad presentes commemorat quantam gratiam eis pre ceteris mortalibus contulerit, quantaque ruina super illorum superbiam uentura sit dicens: Ego dixi: Dii estis et filii Excelsi omnes; uos autem sicut homines moriemini et sicut unus de principibus cadetis : ac si diceret: Ego quidem uos ad hoc elegi ut in uice  mea iudices in mundo essetis, et aliis bene uiuendi exemplum preberetis; uos autem sicut carnales quique et imperiti spiritualem uitam abiicientes, omnemque commissorum curam negligentes et, quod adhuc peius est, sicut diabolus qui unus ex principibus celicolis erat, uos in elationem contra me erigentes damnatione perpetua peribitis. Hec igitur omnia diuine increpationis, et admonitionis dicta Psalmista spiritualiter audiens, et quam incorrigibiles sint iudices iniqui prenoscens, postulat Dominum, ut ipse solita pietate et equitate homines regat, dicens: Surge, Deus, iudica terram, quoniam tu hereditabis in omnibus gentibus . Quasi diceret: Quoniam, Domine, nullus pene hominum, qui super nos constituti sunt iudices et rectores,  de nobis miseris curat; tu qui super omnes dominaris, maximeque pauperes et egenos tueri dignaris, exsurge et redime nos ab omnibus malis.



CAPUT uIII. Eadem mutatio personarum in eodem psalmo aliis exemplis ostenditur, doceturque quam hec doctrina ad psalmos recte intelligendos necessaria sit; quam uera et iusta sint Dei iudicia secundum psalmi XuIII, u. 10.

Adhuc quiddam dicere libet de psalmis duobus, in quibus personarum mutatio continetur, id est de decimo quarto et de trigesimo primo, et post hec aliquandiu currere cupio in ceterorum psalmorum stadio, decerpens inde quoslibet flores ad explanandos plenius tres supradictos locutionis modos. Magnam denique intelligentiam prebet cantantibus  psalmos, si attendant cui persone unaqueque sententia deputanda sit, Dei an Psalmiste uel aliorum, et qua intentione quelibet sententia prolata sit, an pronuntiando, an admonendo uel increpando; ipsaque psalmorum uerba, que orando proferuntur, quantam uim humilitatis habeant in se ad placandum Deum. Si ergo hec omnia attendere uoluerimus, tunc demum psalmos rite cantare et ad penitentiam peccatorum nostrorum excitari poterimus. Pensandum quoque est, que sententie indigeant subauditionem qualisque sit ipsa subauditio, et que particulariter uel uniuersaliter sint intelligende. De his igitur omnibus, prout possumus, aliqua dicere uolumus. Sed prius de psalmis duobus supradictis dicamus.

 Eorum namque prior, cuius initium est: Domine, quis habitabit in tabernaculo tuo? personas duas continet, Psalmiste uidelicet et Dei. In primis enim Psalmista Dominum interrogat, dicens: Domine, quis habitabit in tabernaculo tuo, aut quis requiescet in monte sancto tuo?  Cui mox a Domino respondetur ita dicente: Qui ingreditur sine macula et operatur iustitiam, etc., usque in finem psalmi. Huius autem responsionis uerba, quoniam satis plana sunt ad intelligendum, precamur, fratres dilectissimi, ut eadem attendentes aliquatenus implere curetis: nichil enim nobis prodest legere, cantare sacra uerba, nisi pariter animo tractemus qualiter exinde edificemur.

 Secundus etiam psalmus, de quo nuperrime promisimus disputare, cuius initium est: Beati quorum, etc. , sub duarum personarum, Psalmiste et Dei, loquela prolatus est. In prima namque parte usque a circumdantibus me, Psalmista loquitur; in secunda uero Deus usque in quibus non est intellectus. Deinde iterum Psalmista usque in finem psalmi loquitur. Huius autem psalmi dicta non solum ob personarum mutationem explanandam, sed etiam propter supradictos tres locutionis modos hic commemoraui. Iidem quippe tres modi in tribus continuis uersibus prolati inueniuntur in illo; quorum uidelicet primus est: Intellectum tibi dabo; secundus: Nolite fieri sicut equus et mulus; tertius: In chamo et freno. In primo itaque Deus dicit: Intellectum  tibi dabo, et instruam te in uia hac qua gradieris; firmabo super te oculos meos. Quibus nimirum uerbis a Deo pronuntiatur unicuique homini, qualiter illum pre ceteris animalibus rationis capacem faciens instruat ad rationabilia quelibet et spiritualia studia, quibus in uia uite huius gradiendum est. Et ut in hac uia cautius gradiatur, oculos suos super eum iugiter ponere intimat. In secundo autem admonet omnes fideles ut hec que in superiori uersu iam dicta sunt attendentes, non sicut equus et mulus, quibus non est intellectus, sed ut rationabiles et iuxta intelligentiam sibi datam uiuant. In tertio autem uersu, qui subiungitur a Psalmista dicente: In chamo et freno maxillas eorum constringe, qui non approximant ad te, idem Psalmista postulat Dominum,  ut quicunque predicte intelligentie dona, tanteque admonitionis beneficia spernentes irrationabiliter uiuunt, hos flagellis aliquibus constringat et ad se uenire compellat. Talis autem compulsio licet a Psalmista petatur, dici ualet increpatio; quia cum peruersus quilibet a Domino flagellatur per idem flagellum increpatur. Que sequuntur in hoc psalmo ad Psalmiste personam referenda sunt. Ecce quam uaria personarum mutatio in psalmis supradictis inuenitur.

Eadem quoque in psalmis plurimis quos pretermisi continetur; non enim peritia mihi est tanta ut omnes eodem modo percurrere possem, in quo et peritissimi quique satis laborare habent. uerumtamen quod ego de talibus locutionum modis ceterisque  rebus explanandis superius promisi, adhuc prout ingenioli mei paruitas permittit, proferre cupio. In quo uos, fratres karissimi, me adiuuare apud Deum deposco, ut, sicut in psalmo proxime iam dicto promittit unicuique ad se confugienti, dicens: Intellectum tibi dabo, et instruam te in uia hac, qua gradieris, mihi concedere dignetur intellectum, et instruat me in uia hac explanationis quam aggredi cupio. Ideo autem de tribus locutionum modis aliqua explanare magnus mihi affectus aduenit ut, quia immensam Dei pietatem cum sacris litteris ad omnes fideles litteras easdem scientes iugiter clamare aliquomodo expertus sum, illud panderem, quam uariis modis mihi uideatur ad nos clamare. Non enim frustra in Euangelio sepius legitur: Qui habet aures  audiendi audiat . Et in Apocalypsi: Qui habet aurem audiat, quid spiritus dicat Ecclesiis . Et in prophetis: Conuertimini ad me, et salui eritis . Et in Psalmis: Attendite, popule meus, legem meam; inclinate aurem uestram in uerba oris mei . Multaque his similia in sacris Scripturis leguntur, per que innuitur magnum quiddam esse, pro quo tantopere ad nos Dominus clamat. Qua de re, quia illud magnum non temporale, sed eternum constat, oportet ut uerba Dei, quibus ad nos iugiter clamat, omni modo attendentes, uitam potius eternam quam mortem eternam obtineamus. Hec ergo dixi tam de causa, unde mihi suborta est quedam dicendi deuotio,  quam de ipsa re, unde dicere gestio, id est, de diuine pietatis clamore in sacris Scripturis facto. Nunc etiam, prout ualeo, proferre desidero ipsius clamoris modos, ut exinde aliquis incitatus diuinos audire discat affatus.

Et primum quidem ex psalmis sententiam quamdam proferre cupio, que mihi prestantior multis uidetur, hoc est: Iudicia Domini uera iustificata in semetipsa, desiderabilia super aurum et lapidem pretiosum multum, et dulciora super mel et fauum . Hanc igitur sententiam Psalmista proferens pronuntiando  insinuat nobis quam uera, quam desiderabilia et dulcia sint iudicia Domini,  ut omnis homo hec dicta audiens et intelligens secum tractet qualiter exinde edificetur. In primis uidelicet discutiendo quid uerum, quid desiderabile, quidue sit dulce. Deinde uero diligenter pensando utrum sibi uideantur desiderabilia et dulcia iudicia Domini. Iudicium namque Domini potest dici non solum illa extreme diei examinatio qua praui a bonis discernuntur; sed etiam omne quod in hac uita dispositione diuina geritur. Cuius uidelicet dispositionis iudicia, si iuxta hoc, quod homini possibile est, attendantur quam uera sint qualiterque in semetipsis iustificentur, desiderabilia pro certo super aurum pretiososque lapides, et dulciora super omnem mellis suauitatem sentientur.

Sed ut melius eadem pensare possimus, iudiciorum  humanorum falsitatem illis opponamus. Humana enim iudicia, aut per gratiam aut per odium alicuius, seu per malitiam uel ignorantiam, uel negligentiam sepissime ita deprauantur, ut nec uera esse nec in semetipsis iustificari ualeant: unde fit ut et falsitati subiaceant, et contraria in semetipsis existant. Nam cuiuslibet auaritia alterius auaritiam impugant, decertando scilicet, quis maiora rapiat. Eodem quoque modo luxuriosi contra alios luxuriosos, et superbi contra alios superbos ita sepius insurgunt, ut non aliter quam morte eorum placari possint. Eadem contrarietas de cunctis uitiis referri potest. Sed longe aliter de uirtutibus sentiendum constat. Unaqueque enim uirtus aliam sicut proprii corporis membrum adiuuat. Nam copia uirtutum  constat corpus uelut unum, ita ut qui humilitatem adipisci studuerint, aliter nequeant nisi simul caritatem obtinere studeant: cumque caritatis nec non humilitatis possessores fuerint, cito uelut infirmi uiatores in uia Dei lassescunt, nisi etiam castitatem in adiutorium sumant. Hanc autem, quia obtinere nequeunt, nisi cum multarum uirtutum supplemento aut easdem uirtutes simul obtinebunt, aut castimonia perfecta carebunt. Idem de ceteris uirtutibus sentiendum est. Omnes enim in unum ita conueniunt, ut alia aliam foueat, augeat, iustificet, probando uidelicet iustam et bonam esse.

Ex quibus omnibus colligitur, iudicia Domini, que nichil aliud sunt nisi uirtutes, uera et iustificata esse  in semetipsis; quia nec per gratiam, nec odium alicuius, nec per malitiam, nec per ignorantiam, nec per negligentiam a ueritatis et iustitie statu flectuntur, sed omnia in una eademque dispositione conuenientia perseuerant. Que igitur pia sunt testimonium prebent Deo, quia semper, dum tempus miserendi est, paratus sit ad ignoscendum cunctis ad se conuersis. De quo miserendi tempore Isaias propheta admonet nos, dicens: Querite Dominum dum inueniri potest, inuocate eum, dum prope est . Hinc et doctor noster Psalmista dicit: Confitemini Domino, quoniam bonus; quoniam in seculum misericordia eius . Que nimirum uerba huiusmodi sensum habere uidentur: Penitentiam agite, et conuertimini ad Deum in hoc seculo, in  quo tantummodo bonus est omnibus inuocantibus eum. Quod autem dicitur: Confitemini Domino, quoniam bonus; quoniam in eternum misericordia eius, de perennis uite misericordia solis electis exhibenda intelligi potest. Admonitiones ergo tante pietatis hoc omni modo testantur; quia Deus non uult mortem peccatoris, sed ut conuertatur et uiuat . Seuera autem iudicia ubicunque leguntur uel audiuntur facta, hoc nichilominus testantur quod Deus superbis resistat , quodque iuxta Psalmistam terribilis sit in consiliis super filios hominum   qui nichil aliud nisi humana tantum et carnalia diligere solent; quorum scilicet filii uocantur imitatores eorum: cuius enim quisque facit opera, eius uocatur  filius.



CAPUT IX. Amplius diuinorum iudiciorum quorumcunque ueritas et iustitia probatur. Adhortatio ad diligentem diuinarum Scripturarum lectionem, etc.

Inter hec pensandum est quam necessaria sint seuera Dei iudicia. Plurimi namque qui nec lectione, nec admonitione ulla hominum a prauitate sua flecti possunt, per flagella Dei conuertuntur ad ipsum. Nonne per hec pensari ualet quia, dum pia Dei iudicia conueniunt seueris et seuera piis, omnia eius iudicia sunt uera et iustificata in semetipsa?  Siue ergo sint pia siue seuera, ideo Deus operatur ea ut hos, qui saluandi sunt, quasi quibusdam retibus ad eternam salutem trahat. Unde et Psalmista, qui et seueritatem et pietatem Dei in  semetipso expertus cognouit utramque necessariam esse, postquam dixit: Iudicia Domini uera, iustificata in semetipsa; statim subiunxit, dicens: Desiderabilia super aurum et lapidem pretiosum multum, et dulciora super mei et fauum. Que nimirum uerba multi quidem dicere ualent; sed quam desiderabilia, nec non quam dulcia sint nemo sentire ualet, nisi qui fide ex opere pro agnitione eorum laborantes, intima eorum aliquantulum gustare merentur. Et quam felices qui talia nosse laborant; ut cum Psalmista gustantes quam suauis est Dominus , et quam fidelis et sanctus in omnibus operibus suis , iudicia Domini uera esse toto corde credant!

 Sed si forsitan aliquis dicat se libenter uelle credere iudicia Domini uera esse, sed nescire unde hanc fidem satis possit concipere: dicam breuiter aliqua eius iudicia unde facilius agnosci possint cetera. Omnes namque scimus et quotidie actu probamus, quia liberum arbitrium a Deo datum habemus, ut siue bona, siue mala uelimus agere, possimus. Hoc autem non sufficit nobis solummodo scire, nisi etiam tractemus cur nobis sit data libertas tanta uel male uel bene agendi. Non enim celi et terre Creator, rerumque omnium gubernator credendus est tanta nobis prestitisse sine causa. Sed omni modo attendendum quia ideo homini, quem ad similitudinem suam fecit, et liberum arbitrium et facultatem male uel bene agendi  dedit, ut haberet unde promereri posset aliqua eterne beatitudinis premia. Quis denique impossibilitatis uinculo constrictus probare posset quid agere uellet? aut quod premium illi foret dandum, qui nil potuit facere, nisi bonum? Hanc igitur inconuenientiam quicunque sepius attendit, citius agnoscit multo conuenientius esse. Quia, sicut Deus statuit, homo liberum abritrium habens et bene et male agere ualet, ut et ille, qui mala pro amore Dei contemnit, mercedem promissam, et ille qui bona negligit penam pronuntiatam consequatur. Ecce quam congrua et uera diuini iudicii dispositio, nullius gratie, uel odii instar iudiciorum humanorum falsitate corrupta; sed quasi in latissimo stadio omnibus currendi spatium prebens, ante omnium oculos  ponens bona et mala, aspera et mollia, arcta et lata, ut per hec omnium affectus probetur quid diligere uel respuere, quid concupiscere uel contemnere uelit.

Nonne ergo latissimum stadium merito dicitur, in quo tam uariis modis unusquisque currere potest? Quot modis enim unicuique datur facultas male agendi, tot modis etiam datur facultas bene agendi. Quia bene agendi occasionem prebent mala, cum ea uidentes, aut audientes, seu ad horam desiderantes, mox contemnimus. Et qui tanta possumus contemnere, quanta concupiscere, ex ipso contemptu tot coronas per Dei gratiam promereri possumus, quot mala contempsimus. Ecce satis euidens exemplum, in quo probari potest uerissimum Dei  iudicium. Iudicium quoque uerum dici potest, quod fit in his qui negligenter uitam suam ducentes, nichilque magis quam aliis preponi desiderantes, permittuntur tandem obtinere; cumque in regimine optato prepositi secularia magis quam spiritualia studuerint, timere et amare Deum neglexerint, in deliciis uelut ille diues de quo in Euangelio legitur quia induebatur purpura et bysso, et epulabatur quotidie splendide , omnimodo uixerint, tunc Dominus aut eos patitur in eodem regimine perdurare usque ad finem uite, postea uero cum supradicto diuite delicioso ad inferna deputari; aut aliquandiu superbire in potestate, et postea deponi cum magna inhonestate, ut humilitati in hac uita  penitentiam gerant; quod tamen multo felicius constat quam ceterum; quia nichil est infelicius felicitate peccantium. Quodlibet ergo horum Deus fieri iudicauerit, iudicium uerum dici poterit; quia scientes scriptum: Omnis qui se exaltat humiliabitur . Et: Deus superbis resistit; humilibus autem dat gratiam . multaque huiusmodi. Sed hec omnia contemnentes merentur ad horam quidem diuitiis uel dignitate extolli, sed postea deiici tam in hoc seculo quam in futuro. De talibus et Psalmista dicit: Deiecisti eos, Domine, dum alleuarentur ; et iterum: Deus confringet capita inimicorum suorum, uerticem capilli perambulantium in delictis suis . Et capita inimicorum Dei, et uertex capilli perambulantium in  delictis suis, quia una et repetita sententia est, dici possunt hi qui ceteros peccatores nequitiis suis excellunt, et ideo extolli cupiunt, ut ex hoc maiorem peccandi licentiam habeant.

Sed et illud iudicium Dei uerum dicendum est, cum congregationi uel plebi cuilibet sine disciplina et religione uiuenti irreligiosi pastores atque rectores preponuntur, ut per tales rectores ira Dei appareat que diu latebat. Unde Scriptura sacra dicit: Propter peccata populi regnare facit Dominus hypocritam . Hinc etiam sanctus Gregorius dicit: Occulte et iugiter perpetrate culpe merentur; ut reges pastoresque peruersi constituantur. Quod tamen iudicium non pro subiectorum damnatione euenit, sed ut sub hac peccati pena commoniti  et compulsi coram Deo penitentiam gerant pro commissis, eumque inuocantes pro necessitatibus suis se emendare studeant, imitantes uidelicet filios Isrel qui, ut in libro Iudicum legitur, quoties Deum offendentes traditi sunt in manus inimicorum suorum, penitentiam egerunt; deinde uero clamauerunt ad Dominum, et de necessitatibus eorum liberauit eos . Que uerba etiam Psalmista sepius repetens in psalmo centesimo sexto, ubi uarias offensiones et tribulationes eorumdem filiorum Isrel commemorat, dat fidelibus cunctis exemplum quid sibi pro offensionibus et tribulationibus suis sit agendum.

Dicamus adhuc et aliud exemplum unde iudicia  Domini, que in rebus plurimis incomprehensibilia sunt, nimisque profunda, sicut et Psalmista testatur dicens: Iudicia tua, Domine, abyssus multa , uel alicubi possint aliquantulum agnosci, sicque in his, que aliquatenus agnoscere possumus, quam congrua et uera atque fidelia sint, instructi, credamus etiam similia esse omnia illa que sentire nequimus. In libris namque sacris tam ueteris quam Noui Testamenti quotidie omnes instruimur ut mala relinquentes bona faciamus. Hec igitur instructio dispositione diuina et ante tempora multa iugiter facta est, et quotidie agitur; ut si qua ignorantia uel negligentia seu obliuione per diabolicas insidias a lege diuina fuerimus retracti, mox admoneamur ad meliora reuerti. Pro huiusmodi admonitione legitur  ubique ad missas lectio de diuersis Scripture sacre libris ad edificationem audientium excerpta, nec non sancti Euangelii doctrina. Pro hoc Psalmorum liber qui, sancto Spiritu dictante, quasi quidam sol omnibus in uia Dei ambulantibus uerbis sapientie diuine lucet, per diurnas atque per nocturnas horas partitus cantatur. Quod et ipse Psalmista prophetie spiritu plenus, personamque sancte Ecclesie in segerens preuidit, dicens: Septies in die laudem dixi tibi ; et: Media nocte surgebam ad confitendum tibi ; et iterum: In matutinis meditabor in te, Domine, quia fuisti adiutor meus . Hanc igitur laudem, quam sancta Ecclesia ubique tam in nocte quam in die Deo dicit, merito Psalmista se dixisse retulit; quia a suis  dictis proferendam presciuit, preteritum ponens pro futuro. Pro hac etiam admonitione pueri litteris instruendi inprimis psalmorum lectione introducuntur, atque memoriter retinere usu ecclesiastico iubentur, ut in litteris sacris enutriti, postea cum ad etatem intelligibilem peruenerint, facilius eas recolant et exinde in aliis Scripture sacre litteris meditari ualeant. Pro hac plurima sanctorum Patrum scriptura tam in Ecclesiis quam in aliis locis legitur, ut nemo litterarum scientia imbutus de legis diuine ignorantia se excusare possit. Nonne talis consuetudo, que sine dubio ex dispositione diuina processit, dicenda est fidelis et uera? Nonne Deus merito dicendus est fidelis qui per tantam librorum admonitionem omnes hanc legentes et audientes ad  eternam salutem trahere conatur? Sed, proh dolor! paucissimi inueniuntur, qui aures audiendi ita habeant ut attendere curent quid euangeliste, quid prophete, quid Psalmista uel quid alii sancte Ecclesie doctores nos admoneant. uerumtamen non ideo uerba Dei incassum proferuntur. Aut enim corrigunt legentes et audientes ea, aut in testimonium damnationis in die iudicii coram eis proferentur.

His igitur exemplis prolatis, peto uos, fratres karissimi, ut attendentes pietatem seueritatemque Dei studeatis litteras sacras non solum legere et audire, sed etiam operibus aliquatenus implere. uerba quoque doctrine, que pro edificatione uestra de psalmis protuli, et adhuc proferre cupio, tanto  maiori intentione, precor, suscipite, quanto districtiora esse iudicia Dei ex supradictis Psalmiste uerbis iam audistis. Idcirco enim sententiam tam piam tamque terribilem inter cetera sermonis mei uerba protuli, ut uos sollicitos et intentos facerem ad audienda legis diuine precepta. Sed nec aliter iudicia Domini desiderabilia et dulcia uidentur, nisi tota intentione legantur uel audiantur. Quamobrem audiamus quid loquatur nobis Dominus per sanctum Psalmistam, per quem uariis modis ad nos clamat, nunc pronuntiando ea que scienda uel facienda sunt, nunc admonendo pro eisdem; interdum uero increpando pro negligentia nostra. Qui ergo tam uariis modis ad uos loquitur, maximam curam nostri habere probatur.



CAPUT X. uaria moralia documenta ex diuersorum psalmorum uersibus collecta.


Sed quia superius de pronuntiatione cepimus loqui, nunc iterum inde loquamur. Psalmista namque pronuntians nobis sanctitatem Domini ac Saluatoris nostri, dicit: Beatus uir qui non abiit in consilio impiorum, et in uia peccatorum non stetit, et in cathedra pestilentie non sedit . Que uidelicet sanctitatis uerba, quia nulli hominum nisi soli Christo congruunt, omnes enim peccauerunt, ut ait Apostolus, et egent gloria Dei ; itemque Scriptura dicit: In multis offendimus omnes ; de Christo autem dicitur: Qui peccatum non fecit, nec inuentus est dolus in ore eius  , ipsum esse credimus quem Psalmista ita beatum uirum dicit ut nec abiret in consilio impiorum, nec in uia peccatorum stetisset, nec in cathedra pestilentie sedisset. Abire enim solummodo in consilio impiorum minimum quoddam peccatum est; quod uel illicite cogitando, uel incaute loquendo, uel in aliquo quinque sensuum lapsu perpetratur; stare autem in uia peccatorum est in quo aliquandiu quis moratus alios etiam peccare facit, sicut, cum quosdam homines praua agentes aliquando propter amicitiam laudantes ex hoc deteriores facimus, uel cum aliquod leue peccatum tam in nobis quam in aliis pro nichilo ducimus; sedere autem in cathedra pestilentie est pessima queque non solum facere, sed etiam docere, benefacientes  irridere et odire. Quia igitur ab his et ab omnibus iniquitatibus immunis erat Christus, ideo a Psalmista merito dictus est beatus uir.

Sed tanta beatitudo, licet minime conueniat nobis, qui in delictis nascimur et quotidie peccatis polluimur, ad hoc tamen prodesse potest ut per oppositionem iugiter attendentes, quanta distantia sit inter nos et eumdem Dominum nostrum, poscamus, ut misereatur nostri et benedicat nobis, illuminet uultum suum super nos, et opera manuum nostrarum dirigat . Si ergo tanti uiri beatitudinem recolentes simul et uenerantes queramus faciem eius semper, non secundum peccata nostra faciet nobis, neque secundum iniquitates nostras retribuet nobis; quoniam secundum altitudinem celi a terra corroborauit  misericordiam suam super timentes se, et quomodo miseretur pater filiorum, sic miseretur timentibus se, quoniam ipse cognouit figmentum nostrum . Hec et his similia Psalmiste dicta, que utique Spiritu sancto inspirante prolata sunt, quem non excitare possunt ad exquirendam Dei gratiam? Non homo, sed durus lapis est hic iure uocandus, qui non exquirit tantam Domini pietatem.

Inter hec quoque pensandum est quam congrue in capite libri psalmorum Psalmista loquitur de Capitis nostri, Domini uidelicet Iesu Christi, beatitudine et sanctitate, ut per hoc cunctis sancte Ecclesie filiis, qui membra eius esse debent, insinuaret ipsum semper inprimis esse inuocandum, et pre  omnibus diligendum ac uenerandum, ut scriptum est: Diliges Dominum Deum tuum ex toto corde tuo; hoc est maximum et primum mandatum .

Iam diximus, prout potuimus, de Capitis nostri qualitate. Nunc uero dicamus quomodo ipsum Caput nos instruat per Psalmistam. Sicut enim Dominus noster diues et potens est ad saluandos omnes qui inuocant eum in ueritate, ita etiam multiplex et latus est in mandatorum suorum pronuntiatione, semperque prospiciens quis in huius uite stadio pre ceteris ad eum currat eius precepta sequendo. Quod scilicet Psalmista agnoscens pronuntiat nobis, dicens: Dominus de celo prospicit super filios hominum, ut uideat si est intelligens, aut requirens Deum . In quibus uerbis hoc inprimis est  notandum quod Deus qui omnia, antequam fiant, nouit, non ideo nos inspicere dicitur ut ex habitu uel motu nostro quid in nobis sit quasi nescius discat; sed ut nos discamus et admoneamur attendere quam clementer atque subtiliter hoc Deus iugiter in nobis exploret, quid circa salutem nostram nos tractemus quantamque sollicitudinem non solum pro presentis uite subsidiis impetrandis, sed etiam pro eterna uita obtinenda habeamus. Huiusmodi quippe intentio primitus, ut dixi, in Psalmiste uerbis iam prolatis constat retinenda.

Deinde altius considerandum quomodo id pro quo Deus nos prospicit aliquatenus implere possimus, id est ut intelligamus et requiramus Deum. Quidquid enim intelligendum et requirendum est de Deo, interioris  hominis studio constat agendum, quia, cum uterque sit inuisibilis, et Deus scilicet et noster interior homo, utpote quia ad Dei similitudinem factus est, uterque etiam inuisibiliter sentit que de altero sentienda et requirenda sunt, quamuis Deus incomparabiliter excedat. Ille namque per seipsum omnia nouit; homo autem nec a semetipso, nec sine additamento aliquo scire quidquam ualet. Additamentum uero dico omnia uisibilia, per que instruimur ad inuisibilia intelligenda, sicut scriptum est: Inuisibilia Dei per ea que facta sunt intellecta conspiciuntur . Item additamentum esse dico illa intelligentie dona que in nobismetipsis ex Dei gratia iugiter retinemus; ex quibus est illud: Quod tibi non uis fieri, alii ne feceris . Nam si  alii nichil horum que nobis fieri nolumus agere debemus, mala autem nulla nobis agi omnimodo uolumus, mala etiam nulla alii agenda esse apertissime scimus. Tertium quoque additamenti genus per quod instruimur intelligere ac requirere Deum, in omnibus sacre Scripture litteris habetur. In his ergo tribus additamentis omne genus humanum quod ad intelligibilem duntaxat etatem peruenerit, probatur quid de Deo intelligat et quomodo illum requirat. Talia igitur Psalmiste dicta, quibus nobis pronuntiatur quia Deus super nos prospiciat ut uideat si in nobis sit intelligens aut requirens Deum, iugiter pensare debemus.

Pensandum est etiam quid idem Psalmista de  uerbi diuini predicatoribus pronuntiet, dicens: Celi enarrant gloriam Dei, et opera manuum eius annuntiat firmamentum . In quibus profecto uerbis intimatur quia gloriam operaque Dei nemo, nisi celi, id est celestis et spiritualis uite amatores, enarrare possint. Unde apostolus Paulus, qui glorie diuine maximus predicator erat, de se aliisque apostolis dicit: Nostra conuersatio in celis est . Talium ergo predicatorum sonus, ut in eiusdem psalmi dictis subsequentibus reperitur, in omnem terram exiuit, et in fines orbis terre uerba eorum . O quantus propheta fuit Psalmista, qui pene omnia que de Christi gloria erant futura, queque in sancta Ecclesia erant gerenda, quasi iam preterita pronuntiare potuit!  Ideoque, que de predicatoribus Christi predixit iam quasi preterita enarrauit, dicens: In omnem terram exiuit sonus eorum, et in fines orbis terre uerba eorum.

Audistis itaque, fratres karissimi, quales esse debeant qui gloriam Dei enarrare desiderant. Audite etiam quid sanctus Psalmista dicat de his qui ad peragenda diuine laudis officia constituti sunt in Ecclesia. Pronuntiat namque de his, dicens: Non mortui laudabunt te, Domine, neque omnes qui descendunt in infernum. Sed nos, qui uiuimus, benedicimus Domino ex hoc nunc et usque in seculum . Ubi inprimis notandum quos mortuos uel quos uiuos appellet. Si enim de his quos uulgaris usus appellat mortuos talia dixisset, ridiculum magis quam rationabilem sententiam proferre uideretur;  quod de uiro tali minime oportet credi. Sed hoc magis credendum est de illo qui spiritualiter uiuens spiritualiter etiam loquebatur, hos uidelicet uocans mortuos qui, uitiis et carnalibus desideriis tantummodo deseruientes, nullam curam de animarum salute retinent; hos autem uiuos qui, secundum Apostolum, carnem suam crucifigentes cum uitiis et concupiscentiis , Christo qui uera uita est uiuere student eius preceptis obediendo. De huiusmodi mortuis et uiuis Scriptura sacra sepe loquitur. De mortuis quidem in Euangelio Dominus ad quemdam dicit: Sine mortuos sepelire mortuos suos . Hinc et Apostolus dicit: uidua, que in deliciis est, uiuens mortua est . Et Psalmista in psalmo quodam testatur,  dicens: Uniuersa uanitas omnis homo uiuens , subaudi mundo. De his autem qui mortui sunt mundo, sed uiuunt in Christo per prophetam dicitur: uiuent mortui tui, Domine . Et Apostolus: Si complantati, inquit, facti sumus similitudini mortis Christi, simul et resurrectionis erimus ; et iterum: Si mortui sumus cum Christo, credimus quia simul etiam uiuemus cum Christo . Item Dominus in Euangelio unicuique, quantiscunque peccatis fuerit deditus, si in eum credens ea deserit, promittit, dicens: Qui credit in me, etiamsi mortuus fuerit, uiuet . Ex quibus omnibus colligitur quia Psalmista eos qui uitiis adhuc omnimodo deseruiunt,  mortuos; illos autem qui in Christo iam uiuunt, uiuentes appellet, dicens: Non mortui laudabunt te, Domine, neque omnes qui descendunt in infernum; sed nos, qui uiuimus, benedicimus Domino ex hoc nunc et usque in seculum . Quamobrem, si Deum laudare uelimus, tales fieri studeamus, ut sibi placeat ipsius laudis seruitus.



CAPUT XI. Quam uberes in psalmis sententie occurrant que tribulatis solatio sint, quamque Psaltes diuinus omnibus omnia factus fuerit.

His igitur prolatis de illa puritate quam laudantes Dominum debent amare, uideamus quoque quid aliunde clamet ad nos Dominus per Psalmistam. Innumerabiles namque sunt eius sententie ad uarias  personas pro uariis doctrinis prolate, quas ego uniuersas nequeo proferre. Sed aliquas exinde libet decerpere, que et pene omnibus litteratis sunt plane et maxime uidentur necessarie tam ad piorum consolationem, quam ad impiorum terrorem. Sed prius consolationis dicta proferamus.

Dulcis et rectus Dominus; propter hoc legem dabit delinquentibus in uia. Diriget mansuetos in iudicio, docebit mites uias suas. Uniuerse uie Domini misericordia et ueritas requirentibus testamentum eius et testimonia eius. Firmamentum est Dominus timentibus eum, et testamentum ipsius ut manifestetur illis . Non in finem obliuio erit pauperis, patientia pauperum non peribit in finem . Lex Domini immaculata conuertens animas, testimonium  Domini fidele sapientiam prestans paruulis: Iustitie Domini recte letificantes corda, preceptum Domini lucidum illuminans oculos . Qui non accepit in uano animam suam nec iurauit in dolo proximo suo, hic accipiet benedictionem a Domino . Dominus uirtutem populo suo dabit, Dominus benedicet populo suo in pace . Quam magna multitudo dulcedinis tue, Domine, quam abscondisti timentibus te! Abscondes eos in abscondito faciei tue a conturbatione hominum. Proteges eos in tabernaculo tuo a contradictione linguarum . Beati quorum remisse sunt iniquitates, et quorum tecta sunt peccata. Beatus uir, cui non imputabit Dominus peccatum, nec est in spiritu eius dolus . Rectum est uerbum Domini et omnia opera eius in fide. Diligit misericordiam et iudicium, misericordia Domini plena est terra . Beata gens, cuius est Dominus Deus eius; populus, quem elegit in hereditatem sibi . Ecce oculi Domini super metuentes eum, et in eis, qui sperant super misericordia eius; ut eruat a morte animas eorum, et alat eos in fame . Immittit angelus Domini in circuitu timentium eum, et eripiet eos . Iuxta est Dominus his qui tribulato sunt corde, et humiles spiritu saluabit. Multe tribulationes iustorum, et de omnibus his liberabit eos Dominus. Custodit Dominus omnia ossa eorum, unum ex his non conteretur .  Melius est modicum iusto super diuitias peccatorum multas. Nouit Dominus dies immaculatorum, et hereditas eorum in eternum erit. Non confundentur in tempore malo, et in diebus famis saturabuntur, quia peccatores peribunt. Apud Dominum gressus hominis dirigentur, et uiam eius uolet. Cum ceciderit non collidetur, quia Dominus supponit manum suam . Beatus uir, cuius est nomen Domini spes eius, et non respexit in uanitates et insanias falsas . Que scilicet sententia specialiter dicta contra eos qui, iuxta morem ethnicorum, auguriandi uel turpiter ludendi utuntur uanitate, commemorat eum beatum esse qui huiusmodi uanitates respuit.

Dominus uirtutum nobiscum, subaudi est, susceptor  noster Deus Iacob . Beatus, qui intelligit super egenum et pauperem, in die mala liberabit eum Dominus . Hec autem sententia particulariter est intelligenda quia, sicut non omnes egeni et pauperes beati sunt, sed solummodo pauperes spiritu beati existunt; ita quoque ille qui super eosdem ita intelligit, ut illis misereatur, beatus solummodo in hoc facto dicendus est. Letetur mons Sion, et exsultent filie Iude propter iudicia tua, Domine . Cuius sententie sensus est iste: gloriam tuam, Domine, speculantes et nomen tuum confitentes letentur in te. Sacrificium Deo spiritus contribulatus, cor contritum et humiliatum, Deus, non despicies . Beatus, quem elegisti et assumpsisti, Domine, inhabitabit  in atriis tuis . Dominus dabit uerbum euangelizantibus uirtute multa . Deus noster, Deus, subaudi est, saluos faciendi, et Domini Domini exitus mortis . Que sententia, quia obscura uidetur, opus est ut explanetur. Sic enim intelligendam esse arbitramur: Deus, quem nos Christiani colimus, ille solus potens est saluos facere, et in sua potestate est quemlibet a mortis periculo liberare.

Quam bonus Isrel Deus his qui recto sunt corde . Beati qui habitant in domo tua, Domine, in secula seculorum laudabunt te . Misericordiam et ueritatem diligit Deus; gratiam et gloriam dabit Dominus. Non priuabis bonis eos qui ambulant in innocentia. Domine uirtutum, beatus  homo, qui sperat in te . Deus, qui glorificatur in consilio sanctorum, magnus et terribilis super omnes qui in circuitu eius sunt . Hec sententia tam ad piorum consolationem quam ad impiorum terrorem intelligi potest. Qui habitat in adiutorio Altissimi in protectione Dei celi commorabitur . Que sententia sic est intelligenda: qui in adiutorio Dei quasi habitans iugiter confidit, talis uir Deum certissimum protectorem habebit. Iustus ut palma florebit, sicut cedrus Libani multiplicabitur . Beatus homo, quem tu erudieris, Domine, et de lege tua docueris eum . Testimonia tua, Domine, credibilia facta sunt nimis; domum tuam decet sanctitudo in longitudinem  dierum . Lux orta est iusto et rectis corde letitia . Dominus in Sion magnus et excelsus super omnes populos . Misericordia Domini ab eterno et usque in eternum super timentes eum, et iustitia illius in filios filiorum his qui seruant testamentum eius, et memores sunt mandatorum ipsius ad faciendum ea . Letetur cor querentium Dominum . Beati, qui custodiunt iudicium, et faciunt iustitiam in omni tempore . Magna opera Domini exquisita in omnes uoluntates eius. Confessio et magnificentia opus eius, et iustitia eius manet in seculum seculi. Memor erit in seculum testamenti sui, uirtutem operum suorum annuntiabit populo suo, ut det illis hereditatem gentium, opera manuum eius  ueritas et iudicium. Fidelia omnia mandata eius, confirmata in seculum seculi, facta in ueritate et equitate . Beatus uir qui timet Dominum, in mandatis eius uolet nimis . Hec sententia uniuersaliter est intelligenda, quia omnis uir qui timet Dominum et in mandatis eius uiuere cupit beatus pro certo est.

Potens in terra, subaudi uiuorum, erit semen eius, generatio rectorum benedicetur. In memoria eterna erit iustus, ab auditione mala non timebit . Auditio mala quam iustus non timebit significat illam terribilem sententiam, que in iudicio extremo dicenda est reprobis a Domino: Discedite a me, maledicti, in ignem eternum, etc. . Excelsus super omnes gentes Dominus et super celos  gloria eius; qui in altis habitat et humilia respicit in celo et in terra, suscitans a terra inopem et de stercore erigens pauperem, ut collocet eum cum principibus populi sui . Pretiosa in conspectu Domini mors sanctorum eius . uox exsultationis et salutis in tabernaculis iustorum . Beati immaculati in uia, qui ambulant in lege Domini. Beati, qui scrutantur testimonia eius, in toto corde exquirunt eum . Pax multa diligentibus legem tuam, Domine, et non est illis scandalum . Qui confidunt in Domino, sicut mons Sion; non commouebitur in eternum, qui habitat in Ierusalem. Benefac, Domine, bonis et rectis corde . Qui seminant in lacrymis, in exsultatione metent. Euntes  ibant, et flebant, mittentes semina sua. uenientes autem uenient cum exsultatione, portantes manipulos suos . Cum dederit dilectis suis somnum, ecce hereditas Domini . Somnus hic uocatur mors sanctorum que, dum uenerit mox hereditas, id est merces magna a Domino promissa, aderit.

Beati omnes qui timent Dominum, qui ambulant in uiis eius . Apud Dominum misericordia et copiosa apud eum redemptio. Speret Isrel in Domino ex hoc nunc et usque in seculum . Quia igitur Isrel uir uidens Deum interpretatur, hac sententia fidelis quilibet, qui Dominum merito uidere dicitur, ad hoc incitatur ut  spem suam in Domino ponat: Beatus qui tenebit et allidet paruulos suos ad petram . Cuius sententie sensus est iste: Beatus qui cogitationes malas, mox cum oriri ceperint et adhuc parue sunt, confitetur Christo, qui petra est dictus, rogans eum ut ipse eas prius a se expellat quam ad maioris nequitie effectum perueniant. Suauis Dominus uniuersis et miserationes eius super omnia opera eius. Fidelis Dominus in omnibus uerbis suis, et sanctus in omnibus operibus suis. Alleuat Dominus omnes qui corruunt, et erigit omnes alios, subaudi ad se conuersos. Prope est Dominus omnibus inuocantibus eum in ueritate. uoluntatem timentium se faciet, et deprecationem eorum exaudiet et saluos faciet eos . Beatus, cuius Deus Iacob adiutor eius,  spes eius in Domino Deo ipsius, qui fecit celum et terram, mare et omnia que in eis sunt. Dominus soluit compeditos, Dominus illuminat cecos. Dominus erigit elisos , subaudi si ad eum conuertantur. Beneplacitum est Domino super timentes eum et in eis qui sperant super misericordia eius . Beneplacitum est Domino in populo suo, et exaltabit mansuetos in salutem . Hec igitur omnia ideo disponente Deo pronuntiata sunt a Psalmista, ut omnes fideles in huiusmodi dictis haberent consolationem contra uniuersam perturbationem.

Quibus et illa congrue possunt adiungi que in quadragesimo tertio psalmo proferuntur ex persona martyrum et omnium qui persecutionem patiuntur  propter iustitiam. Quoniam propter te mortificamur tota die, estimati sumus sicut oues occisionis. Exsurge, quare obdormis, Domine, exsurge, et ne repellas in finem, et cetera his similia que in eodem psalmo continentur. Eiusdem quoque sensus dicta inueniuntur in psalmo septuagesimo nono, ubi dicitur: Posuisti nos in contradictionem uicinis nostris, et inimici nostri subsannauerunt nos. Deus, conuerte nos, etc. Nouerat enim Psalmista electos Dei sic ab eo consolari, ut tamen aliquando illos permitteret aut publicis persecutionibus aut occultis tentationibus fatigari. Ideoque utrumque pronuntiauit, consolationes scilicet et perturbationes eorum. In quodam etiam uersu utrumque comprehendit, dicens: Multe tribulationes iustorum, et de omnibus his liberabit  eos Dominus . O mire sanctitatis uirum et cunctis fidelibus uenerandum, qui tanta prenoscere et pronuntiare meruit! Nam quod apostolus Paulus de semetipso dixit: Omnibus omnia factus sum, ut omnes lucrifacerem , de isto quoque uiro potest aptissime dici qui ut omnibus diuine pietatis diuitias, quas ipse experimento didicit, pronuntiaret, nunc quidem docet eos orare tam pro se quam pro aliis, proferens ad hoc talia uerba que peritissimi quique possunt plus mirari quam dictu imitari; nunc confitendo et penitendo peccatorum ueniam a Deo querere; nunc pro qualibet uirtute obtinenda, interdum uero pro quibuslibet uitiis depellendis Deum inuocare; aliquando  Dominice incarnationis, passionis resurrectionis et ascensionis eius mysteria studet pandere; nunc diuinorum iudiciorum subtilitatem et ueritatem pronuntiat; interdum iudices iniquos ammonet et increpat; nunc diuine pietatis suauitatem omnes gustare exhortatur; nunc sapientie diuine inmensitatem admiratur; sepissime ad laudandum Deum fideles omnes inuitat; interdum uero quales esse debeant laudantes Deum indicat; aliquando etiam hoc pandit quod Deus iugiter super nos respiciat, ut uideat quis ex nobis eum requirere studeat; sepe omnes ad Deum confugientes consolatur tam separatis quam oppositis sententiis malorum et bonorum, quorum alterum iam protuli; alterum uero adhuc annuente Deo proferam.



CAPUT XII. Quibus psalmorum sententiis peccatores terreantur


Cum igitur tam uariis modis roboraret atque doceret omnes in fide stabiles, recordatus est etiam in psalmo septuagesimo secundo eorum qui adhuc uelut infirmi in fide scandalizantur facile de iudiciis diuinis. Postquam enim dixit ex persona firmiter credentium: Quam bonus Isrel Deus his qui recto sunt corde! mox ex eorum persona qui adhuc infirmantur in fide subiungit, dicens: Mei autem pene moti suut pedes, pene effusi sunt gressus mei, quia zelaui super iniquos, pacem peccatorum uidens, etc., his similia que in eodem psalmo inueniuntur. Si uero aliquis contendat Psalmistam talia uerba magis ex propria quam ex aliorum dixisse persona, attendat  qualiter alibi unumquemque admonens super hoc errore dicat: Noli emulari in eo qui prosperatur in uia sua, in homine faciente iniustitias ; et: Qui malignantur exterminabuntur; sustinentes autem Dominum ipsi hereditabunt terram . Multa quoque his similia in psalmis inueniri possunt.

Sed et in hoc satis excusatur ab huiusmodi insipientia quod in loco quodam se perhibet deuitare otiosa uerba, dicens ad Dominum: Igne me examinasti, et non est inuenta in me iniquitas; ut non loquatur os meum opera hominum , subaudi prauorum seu quorumlibet hominum, quorum opera multa, licet sint necessaria, non tamen conuenit de eis turpiter loqui, ne forte aliqui irrationabilia uerba audientes scandalizentur; quod enim  turpe est facere, turpe est et dicere. Et ut adhuc aliud testimonium inferam ad excusandum Psalmistam, legamus scripta Apostoli qui, licet in omni sanctitate uixerit, ex peccatorum tamen persona dixit: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum . Ex quibus omnibus colligitur quia Psalmista nullo modo credendus est a fide moueri, cum impios ac sceleratos quosque in hoc seculo uidisset prosperari.

Iam satis dictum est quomodo Psalmista consoletur omnes qui esuriunt et sitiunt iustitiam, dicamus etiam qualiter deterreat omnes iniquos, nunc quidem pronuntiando quanta sibi mala futura sint, si permaneant  in peccatis; nunc autem increpando eos; interdum etiam orando ut uel uindictam debitam recipiant, uel contra fideles nequitiam suam implere nequeant. Sed de iniquorum omnium capite, id est Antichristo inprimis dicamus, qui licet in temporibus nouissimis uenturus sit, Psalmista tamen more suo futura quasi preterita narrans de illo in psalmo nono, loquitur quasi iam uenisset, dicens inter cetera: Non est Deus in conspectu eius, inquinate sunt uie illius in omni tempore. Auferuntur iudicia tua, Domine, a facie eius, omnium inimicorum suorum dominabitur. Dixit enim in corde suo, non mouebor a generatione in generationem sine malo. Cuius maledictione os plenum est et amaritudine et dolo, sub lingua eius labor et dolor. Item in persona Deg   Idumei persequentis se Psalmista eumdem Antichristum quasi presentem alloquitur, dicens in quinquagesimo primo psalmo: Quid gloriaris in malitia, qui potens es in iniquitate? Tota die iniustitiam cogitauit lingua tua . Hic igitur in quantam malitiam et superbiam prolapsurus sit, tam ex supra dictis Psalmiste uerbis quam ex Pauli apostoli scriptis agnosci ualet, in quibus de ipso ita legitur: Qui aduersatur et extollitur supra omne quod dicitur Deus aut quod colitur, ita ut in templo Dei sedeat, ostendens se tanquam sit Deus . Hec ergo sint dicta de iniquorum omnium capite, non, ut ipsum credamus ullo modo deterrendum aut in melius conuertendum, sed ut illi qui adhuc in malitia sua perseuerantes eius  membra sunt deterreantur et, cum tempus sit miserendi, ad Christum conuertantur.

Iam diximus de iniquorum omnium capite, dicamus nunc de eius membris, quomodo Psalmiste terreantur uerbis: Non resurgunt impii in iudicio, neque peccatores in consilio iustorum . Filii hominum, usquequo graui corde, ut quid diligitis uanitatem et queritis mendacium?  Deus iudex iustus, fortis et patiens, nisi conuersi fueritis, gladium suum uibrabit, arcum suum tetendit, et parauit illum . uirum sanguinum et dolosum abominabitur Dominus . Disperdat Dominus uniuersa labia dolosa, linguam magniloquam . uiri sanguinum et dolosi non dimidiabunt  dies suos . Filii hominum dentes eorum arma et sagitta, et lingua eorum gladius acutus . Sagitte paruulorum facte sunt plage eorum et infirmate sunt contra eos lingue eorum . Quibus sententiis licet generaliter omnes iniqua loquentes corripiantur, specialiter tamen si qui dolis uersute rationis utuntur ad decipiendos simplices quoque, ut dialectici, nec non prudentie secularis gnari. Utrique enim in tantum sepe inflantur magne uerbositatis scientia ut diuine rationis subtilitati credant se posse contradicere. Unde etiam Psalmista postquam dixit: Disperdat Dominus uniuersa labia dolosa, linguam magniloquam , statim subiunxit, dicens: Qui dixerunt: Linguam nostram magnificabimus, labia nostra a nobis  sunt, quis noster Dominus est?  Que uerba superbie sensum talem uidentur habere: Peritiam tantam ex labore nostro acquisiuimus, ut et disputationi diuine possimus respondere. Dicentes enim: Quis noster Dominus est, ostendunt se dubitare de immensa Dei uirtute. Talia autem in corde, et corde loquuntur, non attendentes quia scrutans est corda et renes Deus . Sed uiri dolosi non dimidiabunt dies suos . Et sagitte paruulorum facte sunt plage eorum ; quia in tanta arrogantia et superbia positi sepe ante maturam etatem subitanea morte rapiuntur, et tunc omnis eorum disputatio, quam inuincibilem credebant, ad nichilum uelut infantium aut insipientium garrulitas redacta in damnationem eorum uertitur, sicque  completur in eis quod Psalmista alibi de talibus testatur, dicens: Gladium euaginauerunt peccatores, intenderunt arcum suum, ut decipiant pauperem et inopem, ut trucident rectos corde. Gladius eorum intret in corda ipsorum, arcus eorum confringatur .

Hec igitur quoniam dicta sunt de his, quorum lingua est quasi gladius acutus, quique alios dolosis uerborum iaculis confundere solent, mox Psalmista subiungit, dicens: Melius est modicum iusto super diuitias peccatorum multas : per hoc uidelicet insinuans paruam spiritualis sapientie notitiam meliorem esse quam multiplicem secularis prudentie uersutiam, que pro diuitiis maximis diligitur a pluribus. Ideo autem huiusmodi homines appellat  peccatores, quia maxime peccant qui prudentiam carnis, que secundum Apostolum mors est, plus quam necesse sit amant. Tanta namque superbia eis exinde oritur, ut cuncta legis diuine statuta aut blasphemare, aut pro nichilo computare presumant, quasi non sint tante sapientie, tanteque perfectionis ut merito debeant obseruari. Pro qua nimirum superbia idem sepe quidem peccatores; interdum uero uiri sanguinum et dolosi appellantur a Psalmista. Apostolus quoque similia de eiusdem prudentibus refert, dicens: Quia cum cognouissent Deum, non sicut Deum glorificauerunt, aut gratias egerunt , etc. In circuitu impii ambulant .

Qua sententia arguuntur non solum hi qui per  loca plura uagantes in temporalium rerum uarietate undique querunt, quomodo uoluptati sue satisfaciant; sed etiam hi qui in uno loco otiosi existunt, nichilque aliud nisi circuire et uisere aliorum opera student. Inueniatur manus tua, Domine, omnibus inimicis tuis. Dextera tua inueniat omnes qui te oderunt . Confundantur omnes iniqua agentes superuacue . Qui loquuntur pacem cum proximo suo, mala autem in cordibus eorum; da illis, Domine, secundum opera ipsorum, et secundum nequitiam adinuentionum ipsorum . Erubescant impii, et deducantur in infernum, muta fiant labia dolosa, que loquuntur aduersus iustum iniquitatem in superbia et in abusione .  Ecce quam sepe loquitur Psalmista contra dolosos, nunc deterrendo, nunc orando. Orat etiam ne ipse tante nequitie laqueis constringatur, dicens: Domine, libera animam meam a labiis iniquis et a lingua dolosa ; et: Non declines cor meum in uerba malitie . Unde, queso, fratres karissimi, abstinete ab huiusmodi prauitate: nam mors et uita in manibus lingue . Et si in uobis sit aliquis in dialectica peritus, utatur ea sicut milites boni gladiis solent uti. Quamuis enim secum iugiter portent gladium, norunt tamen eum non nisi contra hostes extendendum. Sic et dialectici in subtili et argumentosa ratione facere debent nullum domesticum, id est fidelem et simplicem, sed sacre fidei hostes, hoc est, hereticos solummodo  gladiis uerborum subtilium petentes, sicut et sancti Patres fecisse leguntur.

Dominus dissipat consilia gentium; reprobat autem cogitationes populorum, et reprobat consilia principum . Considerat peccator iustum, et querit mortificare eum. Dominus autem non derelinquet eum in manibus eius, nec damnabit eum cum iudicabitur illi . Uniuersa uanitas omnis homo uiuens , subintellige mundo. Homo cum in honore esset, non intellexit, comparatus est iumentis insipientibus, et similis factus est illis . Hec uia illorum, id est hec actio illorum, qua comparati sunt iumentis insipientibus, scandalum, id est, ruina et damnatio est ipsis, et postea in ore suo complacebunt , id est interdum  ore suo benedicunt, sed corde Deo maledicunt. Sicut oues in inferno positi sunt, mors depascet eos. Et dominabuntur eorum iusti in matutino , id est in extrema presentis uite die, cum ceperit clarescere qualitas bonorum et malorum, uel cum illuminantur abscondita rerum et manifestantur consilia cordium; tunc iusti dominabuntur super iniustos, aut iudicantes eos, aut gaudentes quod penas eorum euaserunt: Et auxilium eorum ueterascet in inferno a gloria eorum . Deus dissipauit ossa eorum qui hominibus placent, confusi sunt, quoniam Deus spreuit eos . Alienati sunt peccatores a uulua, errauerunt ab utero, locuti sunt falsa . Alienati sunt a uulua, et:  errauerunt ab utero, unum idemque est, sed dupliciter intelligi potest: peccare enim potest unusquisque ab utero matris sue, id est ab initio uite sue; peccare nichilominus potest ab utero sancte Ecclesie, id est ab eo tempore quo cepit credere, uel errando a fide, uel deserendo opera que professus est in baptismate.

Furor illis secundum similitudinem serpentis, sicut aspidis surde et obdurantis aures suas. Deus conteret dentes eorum in ore ipsorum, molas leonum confringet Dominus . Exsurgat Deus et dissipentur inimici eius, et fugiant qui oderunt eum a facie eius, sicut deficit fumus deficiant, sicut fluit cera a facie ignis, sic pereant peccatores a facie Dei . Exsurge, Deus, iudica causam tuam, memor esto  improperiorum tuorum, eorum que ab insipiente sunt tota die. Ne obliuiscaris uoces inimicorum tuorum, superbia eorum qui te oderunt, ascendit semper . Inimici Domini mentiti sunt ei, et erit tempus eorum in secula . Inimici Domini dicuntur qui in baptismo abrenuntiantes diabolo et pompis eius postea mentiuntur, et nullam pro hoc penitentiam gerunt, quorum tempus erit in secula, quia dicitur eis in iudicio: Ite in ignem eternum . Omnes principes eorum, qui dixerunt: Hereditate possideamus sanctuarium Dei , id est destruamus uel persequamur homines sanctos, qui sunt templum Dei. Deus meus, pone illos ut rotam, hoc est permitte illos in malitia et in instabilitate sua perdurare, et sicut  stipulam ante faciem uenti ; ut scilicet leuitate sua moti facile rapiantur ad malum. Ecce inimici tui, Domine, peribunt, et dispergentur omnes, qui operantur iniquitatem .

Usquequo peccatores, Domine, usquequo peccatores gloriabuntur?  Deficiant peccatores et iniqui, ita ut non sint . Confundantur omnes, qui adorant sculptilia, qui gloriantur in simulacris suis . Peccator uidebit, subaudi cornu iusti exaltari, ut in superiori uersu dicitur, et irascetur; dentibus suis fremet et tabescet, subintellige pre dolore perenni, ubi est fletus et stridor dentium, desiderium peccatorum peribit ; quia malum quod semper desiderabant, uel contra bonos certando, uel semet maculando, in  eorum penam uertetur. Longe a peccatoribus salus; quia iustificationes tuas non exquisierunt . Dominus iustus concidet ceruices peccatorum, confundantur et conuertantur retrorsum omnes qui oderunt Sion . uir linguosus non dirigetur in terra, uirum iniustum mala capient in interitu . Homo uanitati similis factus est, dies eius sicut umbra pretereunt . Talia igitur uerba terroris, que ad deterrendos aliquos iam protuli, ideo a Psalmista credo per diuine pietatis dispensationem esse pronuntiata, ut peruersi quilibet contemnentes, ut solent, dicta consolatoria, que superius dixi, saltem per hec terribilia uerba ad salutiferam compunctionem moti  ad Christum conuertantur.



CAPUT XIII. Diuina iustitia et clementia ex oppositorum natura ostenditur, et selectis psalmorum sententiis eadem doctrina confirmatur.

Deinde uero colligere cupio sententias, in quibus per oppositionem consolationis et terroris dicta pariter continentur; ut per hoc disputandi genus, quod efficacissimum constat, adeo ut quasi in medio uita et morte posita legentes et audientes quodammodo compellat uitam, hoc est meliora, eligere: aliqui attendentes clementiam seueritatemque Dei simul prolatam eligant potius clementia Dei saluari, quam seueritate eius puniri. Tante enim clementie est Deus ut omnem seueritatem suam, que interdum more  eloquii nostri ira Dei dicitur, ideo contra delinquentes in hoc seculo exerceat, quatenus eis a prauitate sua correctis in futuro misereri ualeat. Unde et Psalmista dicit: Nunquid obliuiscetur misereri Deus, aut continebit in ira sua misericordias suas?  Quam nimirum sententiam non affirmando, sed denegando protulit, quia non obliuiscetur misereri Deus, neque continebit in ira sua misericordiam, id est, non deserit misericordiam propter iram, sed potius inter seueritatem suam, que abusiue ira eius dicitur, miseretur his qui inuocant eum in ueritate . Ut autem disputandi genus per oppositas sententias factum approbemus, intueamur qualiter omnipotens Deus non solum homines atque animalia, sed etiam ipsum mundi  statum per aliquas oppositas species quotidie disponat.

Et primum quidem de hominibus dicamus. Nonne ergo spiritus et caro, unde subsistit homo, in tanta oppositione sibi inuicem aduersantes laborant ut non nisi difficillima ratione conuenire ualeant? Caro enim, ut ait Apostolus, concupiscit aduersus spiritum, et spiritus aduersus carnem . Sed huiusmodi oppositio non ad damnum, sed ad profectum nostrum iudicio diuino decreta est ut, cum ex nobis nequeamus coadunari, queramus auxilium Domini sicque discamus quia nichil boni sine illo facere possumus. Sed et uir et mulier si ita fuerint oppositi ut attendatur quia Deus nequaquam frustra mulierem uiro infirmiorem creauit uiroque subditam esse decreuit,  sed ut probaret utrumque in alio; uirum quidem, si rite preesse; mulierem uero, si rite subesse uellet; uel si uir grates ullas Deo pro prioratu tanto agere, uel mulier pro culpa suggestionis illius, qua uirum decepit, uellet se humiliare, si, inquam, talis oppositio inter uirum et mulierem a Deo facta probationis causa creditur, magnus utique profectus exinde oritur. Eiusdem oppositionis specie omnes prelati et subditi, omnes domini et serui, omnes sani et infirmi, omnes diuites et pauperes quotidie probantur; isti scilicet qualiter presint quantasque grates Deo referant pro sanitate uel abundantia concessa, ast alii qualiter sint subditi et si quid peccatis suis infirmitatem uel paupertatem imminentem deputent. Omnes namque iam prenominati, si inuicem  rite opponantur, alii quidem uiri, alii uero mulieris personam gestare uidentur. Et sicut mulier uirum seducens meruit subdi, ita omnes qui infirmiores uel pauperiores aliis in Ecclesia existunt, credendi sunt hoc meruisse ut ceteris subderentur, uel infirmitate uel paupertate grauarentur.

Sed si forte aliquibus hec uideantur incredibilia et inepta pro eo uidelicet quod mulier, sicut legitur, pro suggestione iniqua meruerit uiro subiici, illi uero nichil tale commiserint, attendant, queso, quia in hoc similia meruerunt, quod unusquisque per carnis sue concupiscentiam aliquando seduxit spiritum, sicut mulier uirum. Quod si huic rei obiicitur omnes mortales in eodem crimine prolapsos esse, respondemus  ita esse; sed quia alius alio magis minusue peccat, in potestate Dei est quem uelit magis, uelit minus pro peccatis suis punire; quem uelit humiliare uel exaltare; quem uelit eliger el reprobare. Ipse enim dicit: Miserebor cui uoluero . Et Apostolus: Non est, inquit, potestas, nisi a Deo; que autem sunt a Deo ordinate sunt: itaque qui resistit potestati Dei ordinationi resistit . Cumque hec omnia ita esse perpenderint, nichil in dispositione diuina reprehendant, sed cum Psalmista dicant: Quoniam rectus Dominus Deus noster, et non est iniquitas in eo ; et iterum: Iustus es, Domine, et rectum iudicium tuum . Ecce quam necessaria oppositionis species est, in qua aliquatenus agnoscere possumus  iudicia Domini esse uera, et quia non iustificabitur in conspectu eius omnis uiuens .

Per eiusdem quoque oppositionis speciem omnes uirtutes clarescunt, si fuerint uitiis contrariis opposite. Quid multa? Nulla prorsus bona satis agnosci possunt, nisi per opposita et contraria sibi mala; aut enim uilescunt, aut pro nichilo computantur bona, nisi opponantur mala. Sic etiam pietas Dei in equis, in bobus, in ouibus, et in canibus ceterisque animalibus necessariis consideratur, si leonum, luporum aliarumque bestiarum ferocitas in nos iugiter propter peccata nostra deseuiens opponatur. Similiter lux per tenebrarum oppositionem non solum clarior, sed et gratior uidetur. Sic tempora diurna per nocturna, sic estiua per hiemalia, sic calida per  frigida temperata efficiuntur grata. Sic aurum omneque pretiosum metallum per uilioris metalli speciem quale sit declaratur. Est etiam in hoc inestimabilis gratia Dei consideranda, quod supradicta quedam oppositis uariata utrinque efficiantur delectabiliora. Unde Scriptura dicit: Alternis uti delectabile est . Cum ergo ex his omnibus que iam uobis, fratres karissimi, diximus, satis pateat magnam uim habere oppositionem rerum, attendentes, queso, quia eadem uis est in oppositione uerborum, audite Psalmiste uerba que Sapientia miscuit diuina, dans ex una parte quasi calida, ex altera uero quasi frigida, ut cui non congruit merum uinum, quia calix in manu Domini uini meri plenus misto , id est qui negligit  bibere de sincerissima Dei gratia utriusque Testamenti doctrinis mista, bibat feces, id est, de ira Dei, unde bibent omnes peccatores terre . Fecis autem nomine nequaquam proprie appellatur ira Dei, sed abusiue, eo quod omnibus uideatur amara. Sed de oppositorum qualitate satis dictum est; dicamus nunc ipsas sententias per oppositionem prolatas.

Nouit Dominus uiam iustorum, et iter impiorum peribit , subaudi nisi conuertantur. Que nimirum subauditio addenda est in omnibus sententiis, in quibus de peccatorum interitu disputatur, ut: anima, que peccauerit, ipsa morietur , subaudi nisi per penitentiam conuertatur. Et si quis forte hec denegare uoluerit, legat  in Ezechiele ipsius Domini uerba dicentis: Si dixero impio: Morte morieris, et egerit penitentiam a peccato suo, feceritque iudicium et iustitiam, uita uiuet et non morietur . Moxque eiusdem sententie oppositum, quod in omnibus sententiis de consolatione iustorum dictis subaudiendum est, subiungam. Legitur namque in eodem Ezechiele quia ante promissa consolationis uerba Dominus iustos, ne de se aliquid presumant, deterreat, dicens: Etiamsi dixero iusto quod uita uiuat, et confisus in iustitia sua fecerit iniquitatem, omnes iustitie eius obliuioni tradentur . Ecce quam terribilis sententia consolatoria a Domino opponitur, unde omnia dicta terroris et consolationis separatim posita exponuntur!

 Populum humilem saluum facies, Domine, et oculos superborum humiliabis . Multa flagella peccatoris, sperantem autem in Domino misericordia circumdabit . Diuites eguerunt et esurierunt; inquirentes autem Dominum non minuentur omni bono . Oculi Domini super iustos, et aures eius in preces eorum; uultus autem Domini super facientes mala; ut perdat de terra memoriam eorum . Iniusti punientur et semen impiorum peribit; iusti autem hereditabunt terram, et inhabitabunt in seculum seculi super eam . Brachia peccatorum conterentur; confirmat autem iustos Dominus . Iniusti disperibunt simul, reliquie impiorum interibunt; salus autem iustorum a Domino, et  protector eorum in tempore tribulationis . Omnes Dii gentium demonia; Dominus autem celos fecit . Custodit Dominus omnes diligentes se et omnes peccatores disperdet . Suscipiens mansuetos Dominus, humilians autem peccatores usque ad terram . Ecce audistis, fratres karissimi, quam fortes sunt opposite sententie, quas Psalmista, more medicorum, amara et dulcia pocula offerentium omnibus protulit, ut cui unum minime conuenit, alterum accipiat, et qui de sententiis uel de seueritate uel de pietate Dei absolute dictis corrigi nolunt, saltem talibus, que utrumque proferunt, corrigantur.

In tantum autem collationem uel oppositionem seueritatis et pietatis diuine profectuosam esse  Psalmista sensit; ut ipse fateatur quantum exinde profecisset, dicens: uirga tua, Domine, et baculus tuus ipsa me consolata sunt , per uirgam uidelicet cum qua flagellamur, seueritatem Dei; per baculum uero, in quo inniti et sustentari solemus, pietatem Dei significari uolens, ac si aperte diceret: Quandiu, uel in sola seueritate tua, Domine, uel in sola pietate me posui, parum profeci; cum autem utramque in corde meo conferens timere simul et amare te cepi, tunc tandem me proficere et consolationem perfectam adesse sensi. Hinc autem alibi dicit: Misericordiam et iudicium cantabo tibi, Domine . Quasi diceret: Alios quidem misericordiam  sine iudicio; quosdam uero iudicium sine misericordia exhibentes non approbo; tibi autem, Domine, soli, qui utrumque exhibere studes, sed tamen misericordiam prius et deinde iudicium exhibens, omnia rite disponis, merito laudem dico.



CAPUT XIu. Sententie psalmorum, quibus omnes generatim fideles ad studia sanctitatis incitentur.

Ut arbitror, iam satis dixi quantum profectum unusquisque possit acquirere in collatione et oppositione tam rerum quam sententiarum uel in psalmis uel in aliis libris positarum; nunc autem consideremus illa Psalmiste uerba, que specialiter admonendo uel exhortando protulit. Hec autem maxime ad secundam personam dicta inueniuntur, quia  sicut nobismetipsis minime solemus imperare, ita etiam usus non est nosmetipsos admonere, nisi forte ad nosmetipsos quasi ad alios admonendos, admonitionis dicta per secundam personam uertamus, sicut et Psalmista semetipsum admonens in loco quodam dicit: Conuertere, anima mea, in requiem tuam, quia Dominus benefecit tibi . Dicamus ergo ea que ad fideles omnes admonendo protulit: Seruite Domino in timore et exsultate ei cum tremore. Apprehendite disciplinam nequando irascatur Dominus et pereatis de uia iusta . Sacrificate sacrificium iustitie et sperate in Domino . Attollite portas, principes, uestras et eleuamini, porte eternales, et introibit rex glorie . Hec uox est celestium uirtutum  Ecclesiarum principes, qui ciuitatis Dei porte dicuntur admonentium, ut tam se quam sibi subiectos ad suscipiendam Dominice incarnationis gloriam uirtutibus congruis preparent. Exspecta Dominum, uiriliter age, et confortetur cor tuum, et sustine Dominum . Afferte Domino, filii Dei, afferte Domino filios arietum . Hec uerba ad apostolos uel ceteros sancte Ecclesie pastores dicta intelligi possunt, ut eos quos per Euangelium genuerunt ad Christum offerant.

Psallite Domino sancti eius et confitemini memorie sanctitatis eius . Diligite Dominum, omnes sancti eius, quoniam ueritatem requiret Dominus, et retribuet abundanter facientibus superbiam. uiriliter agite, et confortetur cor uestrum, omnes qui  speratis in Domino . Nolite fieri sicut equus et mulus, quibus non est intellectus . Exsultate, iusti, in Domino; rectos decet laudatio . Magnificate Dominum mecum, et exaltemus nomen eius in idipsum. Accedite ad eum et illuminamini, et facies uestre non confundentur. Gustate et uidete quoniam suauis est Dominus. Beatus uir, qui sperat in eo. uenite, filii, audite me, timorem Domini docebo uos. Prohibe linguam tuam a malo et labia tua ne loquantur dolum. Diuerte a malo et fac bonum, inquire pacem et persequere eam . Spera in Domino et fac bonitatem; inhabita terram et pasceris in diuitiis eius. Delectare in Domino et dabit tibi petitiones cordis tui.  Reuela Domino uiam tuam, et spera in eum, et ipse faciet. Noli emulari in eo qui prosperatur in uia sua, in homine faciente iniustitias. Desine ab ira et derelinque furorem. Noli emulari, ut maligneris. Declina a malo, et fac bonum, et inhabita in seculum seculi. Exspecta Dominum et custodi uiam eius, et exaltabit te, ut hereditate capias terram: cum perierint peccatores uidebis. Custodi innocentiam et uide equitatem, quoniam sunt reliquie homini pacifico . Audi, filia, et uide, et inclina aurem tuam, et obliuiscere populum tuum et domum patris tui . Hec sententia ad unamquamque fidelem animam dicitur admonendo, ut inclinans aures audiendi ad Dei summi Patris monita obliuiscatur pristinam conuersationem et pompas diaboli patris  omnium infidelium.

uenite et uidete opera Domini, que posuit prodigia super terram, auferens bella, subaudi infidelitatis, qua diabolus uniuersum impugnabat mundum, usque ad fines terre . Omnes gentes, plaudite manibus, iubilate Deo in uoce exsultationis . Hec uox est exhortantis omnes gentes, que iam crediderunt uel crediture sunt, ut plaudant manibus et iubilent Deo in uoce exsultationis, id est concordent operibus et lingua in Christi laude. Audite hec, omnes gentes, auribus percipite, omnes qui habitatis orbem . Hec uox est exhortantis omnes qui habitant in terra, ut audientes que in hoc psalmo dicuntur de diuitibus et rectoribus iniquis, quomodo scilicet propter honorem sibi  tributum et uane glorie appetitum comparati sunt iumentis insipientibus, caueant ne illis eadem contingant. Immola Deo sacrificium laudis et redde Altissimo uota tua , id est immola Deo sacrificium quod sibi est gratissimum, uota scilicet tua, ut abnegans temetipsum sequaris Christum. Hinc et in alio psalmo dicitur: In me sunt, Deus, uota tua, que reddam laudationes tibi , quasi diceretur: Licet extrinsecus non habeam sacrificium tibi, Domine, offerendum, in me tamen habeo quod tibi pro laudis sacrificio offerre ualeo: Inuoca me in die tribulationis, et eruam te, et honorificabis me . Iacta super Dominum curam tuam et ipse te enutriet; non dabit in eternum fluctuationem iusto .

 Si uere utique iustitiam loquimini, recte iudicate, filii hominum , hoc est, si ueram iustitiam scitis et loquimini, facite etiam iudicium rectum; bene enim loqui et male facere nichil est aliud nisi se ipsum damnare. Nolite sperare in iniquitate et rapinas nolite concupiscere; diuitie si affluant, nolite cor apponere . Iubilate Deo, omnis terra, psalmum dicite nomini eius, date gloriam laudi eius . Benedicite, gentes, Deum nostrum et auditam facite uocem laudis eius . Cantate Deo, psalmum dicite nomini eius, iter facite ei qui ascendit super occasum . uouete et reddite Domino uestro omnes qui in circuitu eius affertis munera . Attendite, popule  meus, legem meam. Inclinate aurem uestram in uerba oris mei . Exsultate Deo adiutori nostro, iubilate Deo Iacob . Iudicate egeno et pupillo, humilem et pauperem iustificate. Eripite pauperem, et egenum de manu peccatoris liberate . Intelligite, insipientes in populo, et stulti, aliquando sapite . uenite, exsultemus Domino, iubilemus Deo salutari nostro, preoccupemus faciem eius in confessione, et in psalmis iubilemus ei . Cantate Domino canticum nouum, cantate Domino omnis terra. Cantate Domino, et benedicite nomini eius; annuntiate de die in diem salutare eius . Qui diligitis Dominum odite malum, custodit Dominus animas sanctorum suorum, de manu peccatorum  liberabit eos. Letamini iusti in Domino, et confitemini memorie sanctificationis eius . Cantate Domino canticum nouum, quia mirabilia fecit . Hec uox est Psalmiste adhortantis omnes fideles ad laudem Dei; et quasi aliquis Psalmistam interrogaret que mirabilia Dei significaret, mox addit, dicens: Saluauit sibi dexteram eius et brachium sanctum eius. Notum fecit Dominus salutare suum; in conspectu gentium reuelauit iustitiam suam . Per dexteram brachiumque Dei iehsu Christus intelligitur, quem Pater omnipotens tunc saluauit, cum eum in mundum mittens a cunctis mundanis periculis eripuit, et quod mirabilius est, solum inter homines sine peccato uiuere fecit. Ipse etiam salutare Dei, quod notum fecit, ipse  iustitia, quam in conspectu gentium reuelauit, dicitur. In quibusdam libris habetur: Saluauit eum dextera eius; quod scilicet si apud nos diceretur ita, ego quoque eadem sequerer uerba; sed, ut mihi uidetur, quodlibet horum dicatur non erratur.

Exaltate Dominum Deum nostrum, et adorate in monte sancto eius, quoniam sanctus Dominus Deus noster . Iubilate Domino, omnis terra; seruite Domino in letitia . Benedicite Domino, omnes uirtutes eius, ministri eius, qui facitis uoluntatem eius . Confitemini Domino et inuocate nomen eius; annuntiate inter gentes opera eius. Cantate ei, et psallite, narrate omnia mirabilia eius. Querite Dominum, et confirmamini, querite faciem eius semper .  Confitemini Domino quoniam bonus, quoniam in seculum misericordia eius . Laudate, pueri Dominum, laudate nomen Domini . Laudate eum, omnes gentes, laudate eum, omnes populi, quoniam confirmata est super nos misericordia eius, et ueritas Domini manet in eternum . Rogate que ad pacem sunt Ierusalem, subaudi celestis, que edificatur ut ciuitas terrena uariis sumptibus . Laudate Dominum, quoniam bonus Dominus; psallite nomini eius, quoniam suaue . Nolite confidere in principibus, in filiis hominum, in quibus non est salus . Lauda, Ierusalem, Dominum, lauda Deum tuum, Sion . Iuuenes et  uirgines, senes cum iunioribus laudent nomen Domini, quia exaltatum est nomen eius solius . Sed et omnis spiritus laudet Dominum .

Que de tribus modis locutionis diuine, id est, de pronuntiatione, de admonitione, de increpatione explanare promisi, iam satis, ut reor, impleui, licet pauca de increpatione ipsaque iuxta ordinem propositum minime dicta sint. Hoc autem ideo factum est, quia cum idem modus inueniatur rarius quam ceteri, locutionis eiusdem ordinem obseruare nequiui; sed quouis ordine, dummodo satis aperte sint dicta, precor, fratres karissimi, ut attendatis quid per eadem dicta Dominus nobis innuat. Magnum quippe est quod tam uariis modis insinuatur, quod  ego, quantum ualeo, uobis refero. Cum igitur Deus per sacram Scripturam nobis quelibet pronuntiat, siue consolando, siue deterrendo, nam per has geminas species omnis diuina pronuntiatio agitur: unde in Euangelio Dominus, utramque proferens dicit: Qui crediderit et baptizatus fuerit, saluus erit; qui uero non crediderit condemnabitur : aufert a nobis omnem ignorantie excusationem, ne quis nostrum merito possit dicere, quia nemo nos conduxit . Cum autem nos pro his, que iam pronuntiata sunt, admonet, paternum affectum ostendit, sciens quia humanum est et maximum accidens negligentibus obliuisci. Admonet etiam propterea ut et nos illis, quos uel sponte suscepimus, uel ab aliis commissi sunt ad instruendum,  similiter faciamus admonentes eos sepius ut intimatam sibi doctrinam attendant. Deinde uero cum uiderit nos parum profecisse ex assidua lenique admonitione, non idcirco nos deserit; sed adhuc nos sustinens quasi pater pius addit increpationes, nunc uerbis, ut est illud: Ut quid diligitis uanitatem, et queritis mendacium ; aliquando flagellis, iuxta quod ipse dicit: Ego, quos amo, arguo et castigo .

Hec igitur tria omnipotens Deus cunctis hominibus non solum ad exemplum exhibet, ut nemo alios cito deserat, uel despiciat, seu condemnet; sed etiam ad testimonium extremi iudicii, ut qui hic per tam uariam institutionem nullatenus corrigere et emendare se uolunt, illic merito se damnandos sciant. Et  ne quis ex coniectura propria hec me dixisse arbitretur, audiat quid ipse Dominus in Euangelio dicat: Qui spernit me, et non accipit uerba mea, habet qui iudicet eum; sermo quem locutus sum ille iudicabit eum in nouissimo die . Talia ergo attendentes iugiter, queso, uobiscum tractate; quia nulla excusatio, nullumque restat refugium euadendi iudicium diuinum his qui modo contemnunt ipsum. Hec itaque ideo dixi, ut modos causamque diuine locutionis eo magis, quo sepius uobis insinuarem. Spero etiam me satis dixisse de illis duobus modis, quibus nos ad Deum loquimur, hoc est, de oratione et confessione, quos cum ceteris explanandis superius explanare promisi.



CAPUT Xu. Que sit confessio penitentie, que laudis? Documenta moralia ex libris Salomonis, Iob, Isaie, Ieremie, etc.


Illud uero, quod necdum me dixisse recolo, iam profero; quia confessio in Scriptura sacra duas species habere perhibetur: una quidem est penitentie, quam confitendo peccata nostra coram Deo gerimus; altera uero laudis. Sed utraque sepius inuenitur in psalmis. Unde est illa sententia ad penitentiam pertinens: Confessio et pulchritudo in conspectu eius ; ut intelligatur quia non nisi per confessionem et penitentiam obtinere ualeamus pulchritudinem Deo placitam; et: Confitemini Domino, quoniam bonus; quoniam in seculum misericordia  eius . De confessione uero laudis dicitur: Confitebor tibi, Domine, in Ecclesia magna, in populo graui laudabo te ; et: Confitebuntur celi mirabilia tua, Domine .

His igitur omnibus prolatis adhuc quiddam dicere cupio, quod licet alicui reprehensibile uideatur; spero tamen quia plurimis placeat. Perpendens namque quam multiplex doctrina diuine laudis et totius utilitatis esset in psalmis; intellexi et illa uerba inesse, quibus saluberrimum est uti in cuiuslibet studii uel operis liciti initio, et quibus utendum est ad orationem intimam in congregatione positis, queque conueniant dicere ad benedicendum quempiam. Ad initium quippe cuiuslibet operis boni saluberrimum  est dicere: Adiutorium nostrum, subaudi sit, in nomine Domini, qui fecit celum et terram . Quod scilicet et Apostolus obseruandum precipiens dicit: Omne quodcunque facitis in uerbo aut in opere, omnia in nomine Domini Iesu gratias agentes Deo Patri per ipsum .

Cum uero hi qui in congregatione positi sunt, pro necessitatibus suis preces intimas agere uoluerint, nusquam, ut reor, uerba ad hoc aptiora inueniunt, quam hi psalmi sunt: Deus misereatur nostri . Ad te leuaui oculos meos . Ecce quam bonum et quam iucundum . Cum precibus istis: Propitius esto peccatis nostris . Memento nostri, Domine, in beneplacito populi tui . Esto nobis, Domine,  turris fortitudinis . Da nobis, Domine, auxilium de tribulatione . Exsurge, Domine, adiuua nos . Que ergo supradictis psalmis et precibus uerba aptiora ad inuocandum Deum possunt inueniri his duntaxat qui in loco uno positi unanimes in Dei seruitio consistere student? Ob hoc etiam psalmum apposui tertium, in quo Psalmista fratres unanimes laudat, dicens: Ecce quam bonum, et quam iucundum habitare fratres in unum!  Ut ex hoc cantantes aliquid admoniti studeant imitari ambulantes in domo Dei cum consensu, ne forte pro discordie nequitia, si sit in medio eorum, ueniat mors super illos, et descendant in infernum uiuentes ,  subaudi peccatis, antequam aliqua penitentia mortificentur: illi enim quasi uiuentes in infernum descendunt qui nullatenus hic per penitentiam mortificantur antequam moriantur.

Ad benedicendum autem quemlibet aptissimus inuenitur hic psalmus: Leuaui oculos meos, cum precibus istis, que sumpte sunt ex psalmis: Saluum fac seruum tuum, Domine . Nihil proficiat inimicus in eo . Exaudiat te Dominus in die tribulationis, mittat tibi auxilium de sancto . Benedicat te Dominus ex Sion, qui fecit celum et terram . Quis igitur hec supradicta orationis uel benedictionis uerba, atque his similia que plurima in psalmis inueniuntur, secum iugiter ruminans et attendens  ad edificationem non trahitur? Quis autem ea intelligens iugiter cantat uel audit, et non attendit ut edificetur, nisi qui perditioni eterne iam deputatus est? Non autem ideo illuc quisquam deputatur, quia ei modo pulsanti non aperiatur; sed sicut omnis qui petit accipit, et qui querit inuenit, et pulsanti aperietur; ita nullus qui non petit, non accipit; qui non querit non inuenit, et non pulsanti non aperietur, exceptis his qui necdum ad intelligibilem etatem peruenientes, nec petere, nec querere, nec pulsare nouerunt. Unde, fratres karissimi, quibus notitia litterarum concessa est, cantantes psalmos, precor, attendite quid cantetis, quam consolatoria uel terribilia sint quedam psalmorum uerba.

Attendite etiam quanta pietatis diuine dispensatio  sit in hoc quod per illum hominem talia dicta profecta uoluit, qui quanto maiora crimina perpetrauit, tanto magis diuitias superne gratie post conuersionem experiri potuit, iuxta illud Apostoli: Ubi abundauit iniquitas, superabundet gratia , ut nulla excusatio possit esse his qui non credunt tante pietati. Quanto enim quis maiora pericula uel beneficia in se expertus fuerit, tanto certius de utrisque aliis enarrare poterit quam dulcis Dominus, qui tam uaria ratione Psalmistam sanctum decreuerat erudiendum, ut pariter cuncti ualeant exinde doceri. Hucusque per amena lataque Psalmorum prata cucurri, tam admirando inuestigabilem sapientie diuine latitudinem, que in eisdem psalmis continetur, quam decerpendo exinde flores  quosdam studiosis moribus utiles, ita ut nullum ex centum quinquaginta psalmis relinquerem, de quo non aliquos flosculos rationi illate conuenientes decerperem.

Iam uero cursum libet tendere aliorsum, ad libros uidelicet Salomonis, in quibus, quia tanta est multitudo prouerbiorum quibuslibet personis congruentium, ut in his pene tanquam in psalmis recreari possint omnes esurientes et sitientes iustitiam, pretermisi aliqua decerpere. Ibi enim eloquentissimi quique unde sufficienter satiantur, ibi et simplices unde recreari possint, inueniunt; ibi sapientissimis per argumentosa uerba quasi mensa exquisitis deliciosisque dapibus plena preparatur, ibi paruulis adhuc infirmis  lac per simplicia dicta exhibetur; ibi mansueti atque humiles, studiosi et Deum timentes, ita laudantur ut eos possit magis delectari optima queque sectari. Econtra uero superbi et arrogantes, otiosi et negligentes talibus uerbis ibi increpantur, ut etiam corda eorum stimulare et flagellare uideantur. Cumque ex eis flores sententiarum aliquos decerpere interdum uellem circumspiceremque ubi potissimum hoc facere possem, mox pre multitudine eorum equali decore rutilantium impediebar, nesciens que magis carpende forent. Unde uos, fratres karissimi, qui litteras optime scitis, admoneo ut eosdem Salomonis libros, nec non Iesu filii Sirach librum sapientia plenum, sepius legentes exinde eligatis que uobis maxime necessaria magisque desiderabilia uideantur.

 Iam uero ad sancti Iob librum currere cupio, non ut ex hoc sententias aliquas, sicut de psalmis decerpsi, capiam, sed ut hoc solummodo commemorem qualiter eius mirabilis patientia cunctis fidelibus, maximeque dolentibus et afflictis iugiter sit attendenda, quodque necesse sit ut attendentes quia eamdem uersutiam eamdemque nequitiam quam diabolus in illum exercuit, in nos quoque et in omnes homines exercere studeat si tantum permittatur, preueniamus eius dolos tam sacra lectione quam continua profectus nostri meditatione. Sicut enim illum nunc per substantiam perditam, nunc per filios interemptos, interdum uero per amicorum uxorisque consilium peruersum tentauit; ita omnes  homines, quantum a Deo permittitur, per rerum damna, per praua amicorum consilia tentare non cessat. Et sicut ille in tentatione tanta minime superatus a Deo coronari meruit in hac uita per duplam omnium rerum suarum, quas amisit, recompensationem; ita omnes qui fortiter tentationibus diabolicis resistunt, duplicem coronam uel in anima et corpore, uel in hac uita et futura recipient. Hanc ergo admonitionem licet breuiter de sancti Iob libro factam dignanter, queso, suscipite.

Deinde uero ad prophetarum libros currens, hoc in eis quam maxime considerandum existimo quod omnia uerba, que uel ad filios Isrel, uel ad Chaldeos, uel ad quaslibet gentes prophetando, seu admonendo dixerunt, ad nos simul et ad omnes fideles  eisdem uitiis deditos dicta esse, credenda sunt. Et ut hec ita esse firmiter sciatis, audite quasdam prophetarum sententias. Isaias namque dicit: Audite, celi, et auribus percipe, terra, quoniam Dominus locutus est , subaudi que ego loquor uobis. Cum ergo dicit: Audite, celi, et auribus percipe, terra, non specialiter quoslibet populos, sed per celos spiritualiter uiuentes, per terram uero carnaliter conuersantes significans utrosque admonet; illos quidem, ut in celesti uita permaneant; istos uero, ut a carnali conuersatione recedant. Lauamini, mundi estote, auferte malum cogitationum uestrarum ab oculis meis, quiescite agere peruerse, discite benefacere, querite iudicium, subuenite oppresso,  iudicate pupillo, defendite uiduam, et uenite et arguite me, dicit Dominus . ue, qui sapientes estis in oculis uestris, et coram uobismetipsis prudentes!  ue, qui condunt leges iniquas et scribentes iniustitiam scripserunt, ut opprimerent in iudicio pauperes! Quid facietis in die uisitationis et calamitatis de longe uenientis?  Ecce dies Domini uenit crudelis et indignationis plenus ad ponendam terram in solitudinem et peccatores eius conterendos de ea . ue qui profundi estis corde; ut a Domino abscondatis consilium, quorum sunt in tenebris opera!  ue, qui predaris! nonne et ipse predaberis? et qui spernis, nonne et ipse sperneris?  Confortate manus dissolutas et genua debilia roborate. Dicite  pusillanimis: Confortamini, nolite timere; Deus ipse ueniet et saluabit uos . Conuertimini ad me, dicit Dominus, et salui eritis, omnes fines terre . Audite me duro corde, qui longe estis a iustitia . Querite Dominum dum inueniri potest, inuocate eum dum prope est. Derelinquat impius uiam suam, et uir iniquus cogitationes suas, et reuertatur ad Dominum, et miserebitur eius, et ad Deum nostrum, quoniam multus est ad ignoscendum . Hec itaque Isaie prophete uerba, nunquid specialiter dicta sunt uel ad filios Isrel, uel ad alios quoslibet populos? Nonne magis dicta sunt ad omnes fideles, ut exinde admoniti efficiantur meliores?

Ieremias quoque propheta admonet nos dicens:  Hec dicit Dominus: Non glorietur sapiens in sapientia sua, et non glorietur fortis in fortitudine sua, et non glorietur diues in diuitiis suis; sed in hoc glorietur, qui gloriatur scire et nosse me, quia ego sum Dominus, qui facio misericordiam et iudicium, et iustitiam in terra, hec enim placent mihi, ait Dominus . Maledictus uir, qui confidit in homine, et ponit carnem brachium suum, et a Domino recedit cor eius. Benedictus uir, qui confidit in Domino, et erit Dominus fiducia eius . Hec dicit Dominus: Repente loquar aduersum gentem et aduersus regnum; ut destruam et disperdam illud. Si penitentiam egerit gens illa a malo suo, quod locutus sum aduersus eam, agam et ego penitentiam super malo quod cogitaui, ut facerem ei. Et  subito loquar de gente et regno, ut edificem et plantem illud. Si fecerit malum in oculis meis; ut non audiat uocem meam, penitentiam agam super bono, quod locutus sum, ut facerem ei . Quis rogo per hec uerba Dei non deterretur? quis etiam non consolatur, si tamen credit ad omnes fideles esse dicta?

Audite quoque quid per Ezechielem prophetam ad nos dicat Dominus: Anima, que peccauerit, ipsa morietur. Iustitia iusti super eum erit, et impietas impii super eum erit. Si autem impius egerit penitentiam ab omnibus peccatis suis, que operatus est, et custodierit uniuersa precepta mea, uita uiuet et non morietur . Si autem auerterit se  iustus a iustitia sua, et fecerit iniquitatem secundum abominationes, quas operari solet impius, nunquid uiuet? Omnes iustitie eius, quas fecerat, non recordabuntur . Conuertimini et agite penitentiam ab omnibus peccatis uestris, et non erit uobis in ruinam iniquitas. Proiicite a uobis omnes preuaricationes uestras, in quibus preuaricati estis, et facite uobis cor nouum et spiritum nouum . Talia igitur uerba, que de tribus prenominatis prophetis iam protuli, ex multis difficilibus pro cunctorum admonitione fidelium decerpere studui, existimans paucis prodesse, si qua difficilia ex eis studerem proferre.

Sed et per historiam, que in libro Danielis prophete scripta est, omnes fideles admoneri  possunt, si attendere studeant quia sicut illos tres pueros, licet in captiuitate et in peregrinatione essent, nullatenus tamen uel per minas uel per supplicia rex Nabuchodonosor amouere poterat a cultu Dei; ita etiam ipsi debent nulla prauorum hominum suasione a lege diuina amoueri. Non enim sine causa Dominus olim fieri permisit talia, sed ut presentis temporis homines in quibus fraus, fallacia et contemptus Dei, nec non omnis iniquitas regnat plus quam in temporum precedentium hominibus, iuxta Apostolum dicentem: In nouissimis diebus erunt periculosa tempora, et erunt homines semetipsos amantes , admoneret ut fidem, quam sancti martyres tam in ueteri quam in Nouo Testamento positi inter supplicia horrenda  constanter retinebant, ipsi uel in pace sancte Ecclesie studeant retinere. Que scilicet admonitio non solum in libro Danielis, sed etiam in cunctis sanctorum martyrum passionibus inueniri potest.

De aliis quoque prophetarum libris sententias aliquas uobis proferrem, nisi quod nimis difficiles sunt tam ad intelligendum quam ad proferendum; quod enim coram multis refertur debet esse aut planum aut facili ratione explanandum. uerumtamen pauca uerba proferam de propheta Sophonia, que et satis plana et cunctorum notitie sunt necessaria. Nam cunctis est necessarium ut credant tremendum ultimumque Dei iudicium, et ut se preparent ad ipsum. De quo iudicio Sophonias ita scribit: uox diei Domini amara, tribulabitur ibi fortis. Dies  ire, dies illa, dies tribulationis et angustie, dies calamitatis et miserie . Et post pauca subiungit, dicens: Antequam uenient, querite Dominum, omnes mansueti terre, qui iudicium eius es is operati. Querite iustum, si quomodo abscondamini in die furoris Domini . Hec de prophetis breuiter commemoraui, ne tante sanctitatis libros in Scripture sacre cursu penitus preterisse uidear.



CAPUT XuI. Documenta moralia, ad recte currendum necessaria ex dictis et gestis Christi in quatuor Euangeliis relatis, excerpta et explicata.

Nunc igitur licet gressu claudicante ad totius  Scripture sacre arcem, id est Euangelium currere libet, quod quia instar montis excelsi inter ceterarum sublimitatem scripturarum ita supereminet, ut ad summitatem eius peruenire nequeam, tam meritis quam scientia quasi utroque pede, proh dolor! claudus, magnum mihi uidetur, si saltem ad radices eiusdem montis perueniens, aliquos ibi flosculos capere potero.

Hoc autem inprimis inde carpendum uidetur, quod Dominus et Saluator noster, cuius ibi gesta et miracula ueneranda leguntur, Deus et homo uerus esse credendus est. Quod enim Deus est, illa sanctissima Ioannis uerba declarant: In principio erat uerbum, et uerbum erat apud Deum, et Deus erat uerbum . Quod autem factus est homo  illa nichilominus dicta probant: Et uerbum caro factum est, et habitauit in nobis . Item utrumque sanctus Mattheus testatur, narrans de Domino, quia esuriret et tentatus esset a diabolo ut homo, quodque ei angeli ministrarent ut Deo. Multa etiam his similia tam uerbis quam operibus declarata testimonia in Euangeliis inueniuntur; que ideo inprimis ex historia euangelica protuli, quia ad fidem sacram pertinent, que totius religionis diuine fundamentum constat. In quocunque enim homine huiusmodi fides et scientia solidatur, facilius omnia intelligit que scriptura ueteris et Noui Testamenti de Christo testatur. Ad hec etiam pensandum est in Euangeliis, quia a quibuscunque uel bonis uel malis Christus interrogabatur, communi  salutis humane causa factum est ut dispositione tali proderetur ueritas doctrine per responsa Christi. Nisi enim precederent interrogationes aliquorum, non poterat omnibus responderi, non poterat quorumdam malitia apte increpari, non poterat quorumdam ignorantia congrue edoceri. Sed ut hec que dicimus apertius innotescant, exempla proferemus. In Euangelio namque Matthei legitur: Quia discumbente Iesu in eiusdem Matthei domo cum publicanis et peccatoribus, Pharisei de tanta pietate scandalizati dicebant ad discipulos eius: Quare cum publicanis et peccatoribus manducat Magister uester?  Hec iehsu audiens, ait: Non est opus ualentibus medicus; sed male habentibus: non enim ueni uocare iustos, sed peccatores  . Nonne attendere ualetis, quia tante doctrine, tante pietatis responsio a Christo prolata non esset, nisi interrogatio licet maligna Phariseorum precederet? Eiusdem quoque doctrine causa interrogatus iehsu a discipulis Ioannis: quare discipuli eius non cum aliis ieiunarent, respondit iehsu: Non possunt filii sponsi lugere, quandiu cum illis est sponsus . Quibus uerbis magna sancte Ecclesie consolatio traditur in eo quod et se sponsum Dominus, et discipulos suos filios sponsi uocare dignatus est, concordans uidelicet aliis qui eum eodem nomine appellare solebant. uerumtamen tante consolationis uerba Dominus respondendo non proferret, nisi interrogatio iam commemorata precederet.  Similis doctrina in Euangelio eodem inuenitur, ubi Domino loquente ad turbas, dixit ei quidam: Ecce mater tua, et fratres tui foris stant querentes te . Cui Dominus respondit: Que est mater mea, et qui sunt fratres mei? Et extendens manum in discipulos suos dixit: Ecce mater mea et fratres mei, quicunque enim fecerit uoluntatem Patris mei, qui in celis est, ipse meus frater, et soror, et mater est . O piissima dispensatio Domini nostri Iesu Christi, qui ideo uoluit a matre cognatisque carnalibus tunc queri, ut congrue nos instruere posset quanta differentia sit inter carnales et spirituales fratres, quodque omnes uoluntatem Dei facientes dici possint fratres, et matres, atque sorores eius.

 Eiusdem doctrine causa inuenitur ibi, ubi Scribis et Phariseis ad Dominum dicentibus: Quare discipuli tui transgrediuntur traditiones seniorum, non enim lauant manus suas, cum panem manducant . Ipse respondens eis, in primis quidem exemplis conuenientibus increpauit eorum hypocrysin; postea uero discipulis inquirentibus explanauit, quomodo magis coinquinet hominem sordida mentis conscientia, uerbaque praua quam manus illote, dicens: Homicidia, adulteria, falsa testimonia, blasphemie, hec sunt, que coinquinant hominem; non lotis autem manibus manducare, non coinquinat hominem . Disposuit pius Dominus et causam, unde doceret quam necessaria sit fides, constantiaque orandi in Chananea muliere  que, licet ab eo tam silentio quam uerbis contumeliosis contempta et indigna eius miseratione uideretur, non tamen destitit a precibus, donec ipse collaudans eius fidem, constantiamque orandi diceret: Magna est fides tua, fiat tibi sicut uis . Huius igitur mulieris fide et constantia omnes fideles instruuntur, ut in precibus suis sint stabiles et in diuina pietate confidentes: eadem namque Domini pietas in omnes ad se clamantes constat.

Prouidit etiam Dominus causam qua doceremur recte in eum credere, quaque pastoribus sancte Ecclesie potestas ligandi atque soluendi daretur. Nam cum in loco quodam interrogasset discipulos suos, quem uel homines ceteri, uel ipsi eum dicerent, respondens Petrus pro omnibus dixit: Tu es  Christus filius Dei uiui . Qui mox pro tante fidei confessione beatus a Domino respondente dictus, claues regni celorum et potestatem ligandi atque soluendi tam in celis quam in terris accipere meruit. Unde et cunctis sancte Ecclesie pastoribus eadem potestas ligandi atque soluendi tradita creditur. Notandum quoque quia cum aliarum rerum notitia per interrogationes tam malorum quam bonorum a Domino tradatur, precipua fidei sancte confessio per solam Dominice interrogationis causam panditur. Cui rei pene simile est quod ipse Dominus assumens quosdam discipulos, duxit eos in montem excelsum, ubi uox audita est de nube, dicens: Hic est Filius meus dilectus, in  quo mihi complacui, ipsum audite . Que scilicet uerba, quia specialiter diuinitatem Domini nostri testantur, qua nichil excellentius est, congruum fuit ut, sicut superius sancte fidei confessio a beato Petro apostolo prolata est ex Dominice interrogationis causa, ita etiam uerborum illorum, que de supernis diuinitatem Domini nostri testabantur, nulla efficientia alia esset nisi ipse Dominus ducens illuc discipulos quo audita sunt eadem uerba. Merito enim ea, que inferiora sunt, ex inferioribus causis; que autem superiora sunt, ex superioribus quoque causis efficiuntur. Hec ergo subtilis adnotatio uerborum, simul et gestorum Domini nulli, queso, uideatur inepta. Iustum namque est ut iuxta uires nostras pensemus et ueneremur  omnia Saluatoris nostri gesta. Que nescimus, ueneremur; que autem aliquid intelligimus, cum timore et amore proferamus. Nam quid alii credant uel sentiant de euangelicis dictis ignoro; ego quidem credo quia nulla dicta uel gesta in eis scripta careant mysteriis maxime utilitatis, adeo ut cunctorum cogitationibus in eis respondeatur.

Et ut hec ita esse probemus, dicamus aliquem cogitare quid facere debeat de parentibus uel fratribus, seu quibuslibet amicis peruersis: utrum scilicet cum eis maneat an illos deserat, quos ita incorrigibiles esse sentit ut nullatenus eos edificare possit? Quisquis igitur ille est qui talia cogitat; si litteras scit, in eisdem litteris consilium querere debet a Domino. Ille uero inquisitus pro causa tali  respondet in Euangelio, dicens: Si manus tua, uel pes tuus scandalizet te, abscide eum et proiice abs te; bonum tibi est ad uitam ingredi debilem uel claudum, quam duas manus, uel duos pedes habentem mitti in ignem eternum . Ecce quomodo Dominus per uerba euangelica respondet omnibus super re iam supra dicta interrogantibus: Manus enim uel pes noster scandalizans nos est aliquis amicus qui prauitate sua nos a uia Dei cupit auertere, quem uidelicet abscidere et proiicere, id est, separare a nobis precipimur, ne forte propter eius amicitiam, uel aliquod temporale subsidium sibi coherentes in damnationem perpetuam simul ueniamus. Nonne huiusmodi responsum in Euangelio continetur aptissimum?

 Similia quoque responsa illic inuenientur de rebus aliis. Nam si et hoc querimus quid facere ei debeamus, qui mala nobis multa faciendo noster quodammodo debitor est, ut pro his puniatur, sed ueniam omni modo postulat, promittens se emendare, nec ulterius contra nos talia perpetrare? Respondet Dominus in Euangelio per parabolam illam: Simile est regnum celorum homini regi, qui uoluit rationem ponere cum seruis suis, etc. . In qua nimirum parabola pariter intimantur et responsum diuinum quid super inimico ueniam petente facere debeamus, et pena, si hoc minime fecerimus. Dicitur enim quia si nos debitoribus nostris ueniam petentibus dimittere noluerimus,  nec nobis debita nostra, id est peccata, a Domino dimitti.

Item si quis rectorum, quibus cura ecclesiastica commissa est, ut prouideant licita matrimonia; uel si quis illorum quibus uxores accipere congruit, tractare uoluerit optimi coniugii causam, interroget per aliquos litteras scientes, si ipse nescit, Dominum, qui post uerba quedam de coniugii institutione prolata in Euangelio sic conclusit sententiam dicens: Quod Deus coniunxit, homo non separet : que uidelicet sententia uidetur pandere causam quomodo uel recto retinenda uel recte dimittenda sit uxor. Si enim coniugium, quod Deus coniunxit, non est ab homine separandum, patet profecto quia quod ipse nequaquam  coniungit separari liceat. Nullum quippe coniugium ideo iungit ut illius uota atque precepta postponantur, sicut uerbi gratia ille postponit qui continentiam Deo uouens postea matrimonio et negotiis secularibus se coniungit. Hoc itaque coniugium, quoniam Deus non coniunxit, homo separet. Coniugium autem, quod Deus statuit, arbitror, hoc est ut pro filiorum procreatione et pro utriusque uiri scilicet et mulieris adiutorio uxor ducatur ab illo duntaxat qui nec se ipsum uouit, nec a parentibus suis, cum esset paruulus, ad spiritualis uite obseruantiam datus est. Similiter intelligendum esse uidetur quod paulo post Dominus subiungit, dicens: Quicunque dimiserit uxorem suam, nisi ob fornicationem, et aliam duxerit, mechatur ; quibus uerbis  colligitur quia si aliquis dimittens ex quacunque causa uxorem, nisi ob fornicationem, mechatur, apparet utique quia qui solummodo pro fornicationis causa uxorem dimiserit, sicut uidelicet is qui uxore accepta postmodum in adulterii, homicidii, latrocinii et in alia his similia scelera cadit, et deinde pro fornicationibus tantis congruam penitentiam agere cupiens, uxore omnibusque mundialibus negotiis relictis, ad monasterium confugit; qui ergo pro huiusmodi fornicatione uxorem dimiserit, non mechatur. Alioquin si semel suscepta in coniugium mulier quelibet postea nullatenus dimitti liceret, quomodo illa Domini sententia intelligenda esset, per quam etiam uite eterne premia relinquenti uxorem repromittit, dicens: Omnis qui relinquit domum, uel  fratres, aut sorores, aut patrem, aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit?  Ex hac igitur sententia colligitur quia huic, qui pro Dei solummodo amore et non propter odium aliquod irrationabile uxorem reliquerit, licet contra fas eam susceperit, uite perennis merces repromittitur. Fornicatio quoque congrue dici potest omnis illiciti coniugii causa, que in canonibus aliisque libris scripta continetur. Talibus itaque uerbis responderi potest et illi qui pro iustissima coniugii causa querit uxorem ducere et qui cupit eam licenter relinquere. Si autem tanta cura agenda est, quomodo uxor uel legitime ducatur uel licenter  relinquatur, quid sit de illis qui, se concubinis et meretricibus plurimis iugiter polluentes, nil curant qualiter honeste uiuant, sed tantum more pecudum irrationabilium omne tempus uite sue peragunt? Has ergo sententias de Euangelio decerpsisse me nulli, queso, displiceat, sed attendat quia que Dominus dignatus est loqui et docere nobis etiam licet proferre.



CAPUT XuII. Alia eiusdem generis documenta ex sacrosanctis Euangeliis.

Item si aliquis in corde suo tacitus querat utrum homines tam ab initio mundi quam a pueritia sua ad Dei cultum ueniant sponte et suis meritis, an uocatione Dei. Legat illam parabolam a Domino dictam:  Simile est regnum celorum homini patrifamilias, qui exiit primo mane conducere operarios in uineam suam . Quod enim dicit patremfamilias primo mane exisse, ut conduceret operarios in uineam suam, significat quia Dominus et in initio mundi et in prima cuiuslibet hominis etate quos uult ad gratie sue notitiam eligit. Quod autem circa horam tertiam exiit significat quia in tertia mundi, nec non in tertia hominis etate quosdam ad se eligere nititur. Simile mysterium sexta et nona hora continet. Quod uero circa undecimam dicitur exisse et quosdam, quos otiosos inuenit, sicut et prius, in uineam suam conduxit significat quia Deus et in fine mundi et in senectute sua homines multos a bono opere diu uacantes ad salutis eterne gratiam uocaturus est.  Quod tempore uespertino adueniente paterfamilias procuratori suo iussit ut operariis mercedem tribuat, incipiens a nouissimis usque ad primos, significat quia Dominus in cuiuslibet fine hominis in uinea Domini, id est in Ecclesia sancta laborantis, angelos suos mittit ad suscipiendam illius animam, maxime tamen eorum animas qui sub illo tempore quo Christus in hunc mundum uenit, hoc est in fine seculorum, credere ceperunt. Receperunt enim quodammodo mercedem circa undecimam horam uenientes prius quam antea uenientes, quando apostoli, martyres, confessores, uirgines atque omnes sancti post aduentum Christi effecti magis in Ecclesia sancta uenerari ceperunt quam illi qui ab initio mundi usque ad Christi aduentum sanctificati  sunt. Est et aliud quo nouissimi prius quam primi mercedem accepisse credi possunt, quia non solum apostolis, sed etiam cunctis Ecclesiarum pastoribus data est a Domino nostro potestas ligandi atque soluendi. Hec autem potestas illis sanctis qui ante aduentum Christi fuerant minime legitur concessa. Quod uero dicuntur hi qui prius in uineam Domini uenientes laborabant et post nouissimos mercedem acceperant aduersum patremfamilias murmurasse, iuxta litteram nequit accipi quia nulla murmuratio inter quoslibet electos eterne beatitudinis mercedem adeptos accidit, sed mystice possunt intelligi murmurasse hi, qui ex Iudeis credentibus in primitiua Ecclesia, ut in Actibus apostolorum legitur,  indigne ferebant gentibus predicari uerbum Dei prius quam ipsis, qui longe antea in lege Domini conuersantes, quasi in uinea laborabant. Potest et hoc ad murmurationis uerba referri quod plurimi in cordibus suis sepius admirantes iudicium Dei dicunt: Cur Deus quosdam nouiter conuersos prius ex hac uita subtractos ad celestia regna ducat quam illos qui a pueritia usque ad senectutem summopere certauerunt sibi seruire? Cui etiam numerationi satis conuenit quod paterfamilias ad quemdam murmurantium dixit: An oculus tuus nequam est quia ego bonus sum?  Quasi diceret: Nunquid intentio tua ideo peruersa est quia ego pius et misericors sum, et quibus uolo prius quam tibi premia eterna dabo? His igitur uerbis possunt omnes  edoceri, quia nemo, nisi gratia Dei ductus, in cultu pie actionis laborat; sed nec nullus iudicium Dei reprehendere debet cur alium sero, alium autem citius perennis uite premiis remuneret.

Cunctis etiam pastoribus Ecclesie, qui tantummodo laborant semet preferre aliis fastu superbie, non bona actione, in Euangelio pronuntiatur qualiter se preferre debeant, ita Domino dicente: Quicunque uoluerit inter uos maior fieri, sit uester minister, et qui uoluerit inter uos primus esse, erit uester seruus: sicut filius hominis non uenit ministrari, sed ministrare . Omnes namque, qui a Domino cupimus coronari, debemus prius eius mandata atque exempla imitari, quoniam et nos a nostris amicis atque subditis hoc exigimus ut, si  aliqua a nobis premia uel commoda uoluerint obtinere, ipsi prius uoluntatem nostram studeant implere.

Et ne quis propter aliqua opera bona humane laudis appetitu impulsus superetur, attendat illam parabolam: Simile est regnum celorum thesauro abscondito in agro, etc. . Nisi enim actio bona interdum ab hominibus abscondatur, a malignis spiritibus uelut a latronibus pecunia male prodita aufertur.

His simul qui sepius Deo promittunt benefacere, sed non faciunt, respondetur in Euangelio quia nequiores sunt illis qui non promittunt, sed tamen aliquando bona faciunt que non promiserunt. Hoc namque Dominus indicat per illam parabolam, quam  ad Phariseos dixit: Homo quidam habuit duos filios, et accedens ad primum dixit: Fili, uade hodie operare in uinea mea; ille autem respondens ait: Nolo. Postea autem penitentia motus abiit. Ad alterum uero similiter dixit; qui respondens ait: Eo, domine, et non iuit. Quis ex duobus fecit uoluntatem patris? Dicunt illi: Primus. Dicit illis iehsu: Amen dico uobis, quia publicani et meretrices precedunt uos in regnum Dei . Hac igitur parabola admonentur non solum Iudei, qui promittentes Deo legis precepta seruare non impleuerunt, gentes autem, que non promiserunt, conuersi ad Christum, eiusdem legis precepta impleuerunt, sed etiam monastice professionis homines, qui sepius Deo promittunt  spiritualem uitam sectari, secularia relinquere; sed, proh dolor! plurimi non faciunt. Seculares uero uiri, licet nichil tale Deo promiserint, operantur tamen sepius ea que ad spiritualem uitam pertinent, ideoque, sicut Iudeos publicani et meretrices, sic monachos negligentes precedunt in regno Dei seculares uiri.

Notandum quoque quanta sit pietatis diuine dispensatio in eo quod documenta salutis nostre quedam, que, nullis accidentibus causis, per interrogationes aliquorum uel per gesta miraculorum suorum proferenda esse preuidit, per parabolas et similitudines a se excogitatas protulit. Si quis uero dubius nosse cupiat si quid humana uersutia et sapientia ualeat contra diuinam, legat hoc quod scriptum est  in Euangelio, quia scilicet abeuntes Pharisei consilium inierunt ut caperent Iesum in sermone . Qui licet eum dolosis uerbis primitus laudantes extollerent, cunctisque hominibus perfectiorem dicerent, et sic demum post tantam laudem tentantes interrogarent, estimantes eum, ut ceteros homines, laudatum facilius posse decipi, ille tamen, priusquam aliquid ad interrogata responderet, eorum nequitiam potenter increpauit, dicens: Quid me tentatis, hypocrite? . In quibus uerbis pensare possumus quia, nisi Deus esset, tam cito uersutiam tantam nosse nequiret. Sed et hoc potest omnis intelligens et requirens Deum in eisdem uerbis perpendere quia nemo alium, non solum Deum, sed nec homines, tentare et inuadere debet per uerba  dolosa. Postquam autem Dominus Phariseorum nequitiam increpauit, iussit eos ostendere sibi denarium, ut per denarii ostensionem congrue posset respondere ad interrogata; interrogabant enim, si censum dare Cesari liceret. Cumque denarium obtulissent, interrogauit et ipse Dominus eosdem Phariseos de denarii inscriptione, quam aspiciebat. Illis uero respondentibus quia Cesaris esset imago inscripta, tunc tandem protulit sententiam, pro qua interrogatus erat, dicens: Reddite ergo que sunt Cesaris Cesari, et que sunt Dei, Deo . O quam frustra iacitur rete ante oculos pennatorum!  O quam frustra Deo opponuntur subtilium iacula uerborum! sicut enim puluerem proiicit uentus a facie terre , sic Phariseorum  uersutia proiecta, et redacta est ad nichilum a Domini sententia. Ipsi denique insidiantes illi, ponentesque sub una sententia duo retia, in quorum alterutro non dubitabant eum capi, dixerunt: Licet censum dare Cesari, an non?  Ut si ille decerneret censum Cesari tribuendum, caperent eum in hoc quod contra legis precepta statueret Iudeos cultui diuino deditos uel cuiquam homini censum dare. Si uero diceret non esse fas censum Cesari tribuendum, mox eum apud Cesarem accusarent pro eo quod sibi debitum tributum denegasset tribuendum. Hec igitur Phariseorum erant retia, in quibus non dubitabant Dominum implicari. Sed ille per medium eorum ita secessit illesus, ut  neutra parte fuisset uel tactus. Dixit enim et Cesari que sua forent, et que Dei forent Deo reddenda. In quibus uerbis duo pensanda sunt: quorum unum iam diximus, quia obstructum est os loquentium contra Dominum; alterum uero est, quia ille qui super omnes, et per omnia, et in omnibus dominatur dignatus est decernere terreno principi uel ulla commoda dari. Merito itaque sapientiam simul et clementiam Domini iugiter ueneramur, dicentes cum Psalmista: Magnus Dominus noster, et magna uirtus eius, et sapientie eius non est numerus . Et iterum: Uniuerse uie Domini misericordia et ueritas, requirentibus testamentum eius et testimonia eius . Hec igitur uerba sapientie et pietatis diuine, que de euangelice lectionis  expositione, nec non de psalmis nuperrime protuli, dolosos quosque precor attendere, ne forte, obcecati pro temeritate sui, similes efficiantur Phariseis, qui foris quidem hypocrisis moribus dealbati, intus autem erant pleni spurcitia omni.



CAPUT XuIII. In quibus Euangeliorum locis perpetuo uigilare, fraudulentis cogitationibus resistere, semper proficere iubeamur, et quid prosit baptizatis paruulis fides offerentium.

Et ut aliquid studiosius uigilent ad melioris uite conuersationem, audiant quid Dominus in Euangelio quoslibet admonendo dicat: uigilate, quia nescitis qua hora Dominus uester uenturus sit . Dominus quippe ad unumquemque uenit cum  obitus sui hora appropinquauerit; ad cuius aduentum uigilat qui se bonis operibus ad obitum suum preparat; cuius etiam aduentui similitudinem breuem et notissimam adiungit, ut unusquisque se eo magis illuc preparet, quo certior factus est exinde cum adiuncta similitudine. Hec est autem similitudo quam Dominus subiungit, dicens: Illud autem scitote, quoniam, si sciret paterfamilias qua hora fur ueniret, uigilaret utique et non sineret perfodi domum suam . Qua similitudine omnes tanto magis admoneri possunt, quanto sibi constat maxime nota. Si enim scirent qua hora fur ueniret, uigilarent utique et non sinerent perfodi domum suam; sic etiam si mortis sue horam, que per furem significatur, prescirent, bonis utique operibus, etsi non  antea, in proximo tamen se ad hanc prepararent. Sed si omnipotens Deus, qui omnia in sapientia fecit, et cuius misericordia plena est terra, sciret omnibus utile esse mortis sue horam prenoscere, notam procul dubio faceret illis. Fortassis enim plurimi ex hac notitia omne tempus uite sue in flagitiis peragerent usque ad proximam obitus sui horam. Unde colligitur multo melius esse ut, incerti de obitus nostri tempore, semper solliciti simus, semper in bonis operibus uigilemus. Adiungit etiam Dominus quedam uerba, pronuntiando quanta sit merces illius qui bene uigilat, dicens: Beatus ille seruus quem, cum uenerit dominus eius, inuenerit uigilantem . Que sit autem retributio bene  uigilantis serui, cum Dominus omnipotens ad eum uenerit, in plurimis intimatur libris, ex quibus unam Apostoli profero sententiam, dicentis: Oculus non uidit, nec auris audiuit, nec in cor hominis ascendit, que preparauit Deus diligentibus se .

Quoniam multe sunt hominum cogitationes hoc solummodo attendentes qualiter se excusent pro quolibet uitio quod uel contra Dominum uel contra proximum committunt, Dominus, huiusmodi stultitiam preuidens, scit enim cogitationes hominum quoniam uane sunt , omnimoda admonitione occurrit, ut eos a cogitationibus peruersis corrigat. Unde in Euangelio quoslibet admonens, dicit: In qua mensura mensi fueritis, remetietur uobis ; quasi diceret: »Nolite frustra  laborare hoc cogitando quod uel occulta uel aperta crimina uestra Deum lateant, ut exinde iudicium eius euadere possitis; scit enim et id ipsum quod cogitatis, qualiter unumquodque uitium non penitendo sed excusando possitis coram eo occultare. Sed quia hoc non solum nichil prodest, sed etiam multum nocet, mentes uestras corrigite penitendo et confitendo peccata uestra, faciendo quoque aliis que uultis illos facere uobis. Si cui aliqua fecistis damna, omnimodo laborate ut restituantur ablata, aut, si hoc paupertas impedit, tam a Deo quam ab illo cui damna sunt facta precibus intimis indulgentia petatur. Si ergo in hac mensura mensi fueritis aliis, remetietur profecto uobis eadem mensura a Domino.« Eamdem quoque sententiam confirmans Dominus  subiungit, dicens: Qui enim habet, dabitur illi, et qui non habet, etiam quod uidetur habere auferetur ab eo . Que nimirum uerba, ut credimus, ita sunt intelligenda: Qui habet curam hanc ut dona iam accepta bene distribuat, dabitur illi ut alias etiam uirtutes accipiat. Qui autem curam huiusmodi non habet, ipsa etiam cognitio salutis eterne, quam a gratia Dei datam habuit, auferetur ab eo, ita ut, in reprobum sensum cadens, faciat ea que non conueniunt.

Deinde uero quasi aliquis quereret cui rei quodlibet opus bonum in initio, et in longiori profectu et in perfectione simul foret, addit similitudinem unde questio talis absolui possit, dicens: »Sic est regnum Dei, quemadmodum si homo iaciat semen in  terra, et dormiat, et exsurgat nocte ac die, et semen germinet, et crescat dum nescit ille: ultro enim terra fructificat, primum herbam, deinde spicam, deinde plenum frumentum in spica; et cum se produxerit fructus, statim mittit falcem, quoniam adest messis.« Cuius uidelicet parabole sensus est iste: Regnum Dei est quodlibet opus bonum, quod nimirum opus quasi semen in terra iactamus, cum intentionem bonam cordi nostro inserimus. Semen enim in terra mittere, est desideria bona concipere. Postquam uero semen in terra iactauerimus, dormimus, quia iam in spe boni operis requiescimus. Nocte ac die interea surgimus, si nec per aduersa, nec per prospera a timore et amore Dei animum  auertimus. Semen germinat, et crescit, cum nos nescimus, quia semel concepta uirtus per gratiam Dei intra nos iugiter augetur et ad prouectum ducitur. Ultro terra fructificat primum herbam, deinde spicam, deinde plenum frumentum in spica, cum, preueniente nos gratia Dei, mens nostra sponte ad fructum boni operis assurgit; primum quidem producens opera recta, sed teneritudine quadam circumdata et adhuc contra cuiuslibet tentationis impetus infirma; deinde uero uirtutem cuiusque operis boni tantam, ut sit ualida contra queque tentamenta. Plenum autem frumentum tunc terra fructificat, cum in omni opere bono proficimus et ad perfectionis maturitatem solidamur. Cumque eo modo se produxerit fructus, messisque aduenerit  tempus, statim homo mittit falcem et desecat messem; quia omnipotens Deus, cum unumquemque ad opera perfecta perduxerit, eius temporalem uitam per emissam sententiam incidit, ut granum suum ad celestia horrea perducat. Hec itaque, fratres karissimi, attendentes, supplicate Deo ut, si in herba pusille fidei, uel tenere deuotionis ad studium bone actionis adhuc estis, ille uobis concedere dignetur tale incrementum, talemque spiritus maturitatem, quatenus ad plenum fructum perennis uite mereamini peruenire.

Sunt etiam multi qui arbitrantur ex diabolica fieri potestate quecunque noxia et aduersa in mundo contingunt: quibus respondetur in Euangelio per illum quem Dominus curauit, expellens ab eo demones  legionis nomen habentes. Iidem namque demones, cum se expellendos esse ab homine agnoscerent, nisibus totis deprecabantur Dominum dicentes: Mitte nos in porcos, ut in eos intreamus , statimque a Iesu accepta licentia exeuntes introierunt in porcos, et magno impetu grex porcorum precipitatus est in mare. In quo nimirum facto omnes possunt edoceri quia, si diabolus non habuit potestatem ledere porcos, qui sunt animalia uilissima, nisi permissus, multominus ledere preualet quemquam hominem, animalibus cunctis excellentiorem, nisi a Deo accipiat potestatem. Cum enim homines magis diabolo quam Deo seruire studuerint, tunc dabitur ei potestas a Domino, ut eosdem, qui sibi seruire student, affligens, faciat sentire qualis sit  dominus ille cui decreuerunt seruire, quatenus uel afflicti cogantur Domino uero submitti.

Pensandum nichilominus est quod ei qui sanatus fuerat, a Domino precipitur ut, in domum suam uadens, annuntiet uicinis suis quantam sibi gratiam Dominus fecerit, et quomodo sui misertus fuerit: quod scilicet geminam habere potest intelligentiam. Una quippe docet nos spiritualiter ut, ad domum conscientie nostre reuersi, emendemus in melius quod ignoranter peccauimus, sicque per melioris uite conuersationem annuntiemus uirtutem Domini in nobis factam. Alia uero intelligentia, licet carnalis sit, potest tamen edificare aliquos, docens ut gratiam Dei, que nos fecit corporaliter sanos, annuntiemus  uicinis nostris, ut nobiscum laudantes Deum discant sperare in misericordia eius.

Respondetur quoque in Euangelio his qui putant magna diuitum munera Deo cariora esse quam parua pauperum munuscula. Hoc autem Marcus euangelista narrans scribit ita: Sedens iehsu contra gazophylacium, aspiciebat quomodo turba iactaret es in gazophylacium. Et multi diuites iactabant multa. Cum uenisset autem una uidua pauper, misit duo minuta, quod est quadrans. Et conuocans discipulos suos ait illis: Amen dico uobis, quoniam uidua hec pauper plus omnibus misit, qui miserunt in gazophylacium: omnes enim ex eo quod abundabat illis, miserunt; hec uero de penuria sua, omnia que habuit, misit totum uictum suum .  Ecce audistis qualiter eadem uidua magis laudabatur a Domino pro oblatione paruissima, quam illi diuites pro muneribus magnis. Qua de re cunctis fidelibus scire datur quam discretus sit iudex supernus, quam pius in retributione, quam subtilis in consideratione. Hunc ergo decet timere et uenerari, qui tam subtiler cuncta potest intueri.

Multe sunt cogitationes hominum, que si pura fide rectaque intentione rerum spiritualium ueritatem querunt, nequaquam permittuntur diu errare. Aut enim aperte eis quod requirunt manifestatur, sicut supra ostendimus, aut mystice per alicuius operis figuram insinuatur, ut modo uolumus aperire ex Euangelica lectione. Queri itaque potest quid prosint paruulis nichil scientibus offerentes eos ad baptisma,  pro eo scilicet quod, ibi ubi discipuli iubentur baptizare fideles quoslibet, non solum nichil de eorumdem offerentium utilitate, sed nec de eorum aduentu quidquam commemoratur, quasi credendum sit nichil prodesse paruulis offerentium labor. Sed, ut mihi uidetur, multum prodest paruulis baptizandis offerentium fides; moxque subiungo unde illud probari credo. Nam in quodam Luce Euangelio legitur quia uiri quidam, portantes hominem qui erat paralyticus, querebant eum inferre et ponere ante Iesum, et non inuenientes qua parte illum inferrent, pre turba, ascenderunt supra tectum, et per tegulas submiserunt illum cum lecto in medium ante Iesum. Quorum fidem ut uidit, dixit: Homo, remittuntur tibi peccata tua . Ecce  opus apertum et corporale, per quod insinuatur spirituale! Sed prius mysterium lectuli in quo infirmus portabatur, deinde cetera consideremus. Lectulus namque ad portandum quemlibet aptus, quatuor columnellis compositus subsistit. Sic et fides catholica, que Deum omnipotentem in Trinitate et Unitate uenerandum docet, in quatuor Euangeliis, uel, si hoc magis placet, in tribus personis et unitate sancte Trinitatis existere probatur. Quam fidem quisquis alii tradit, docens eum quod sine ipsa saluari nequeat, hic illum quasi in lecto positum ante Iesum portat. Hec itaque dicta sint de lecti mysterio. Nunc uero, ut promisimus, cetera consideremus. Sicut igitur Dominus, uidens eorum fidem  qui paralyticum offerebant, dixit ad eumdem paralyticum: Homo, remittuntur tibi peccata tua ; ita credo agi per eos qui paruulos ad baptisma offerunt. Inspicere namque credo Dominum ad offerentium fidem, et dicere: »O paruuli, remittuntur uobis peccata uestra.«

Non solum autem in hoc Euangelio, sed et alibi legitur quantum ualeat fides pro aliis laborantium. Orare quippe pro aliis est quasi Deo offerre eos, sicut mulier Chananea pro filia, sicut Iairus archisynagogus pro filia, sicut centurio pro seruo, rogantes, exaudiri meruerunt in his quos Domino curandos obtulerunt. Item scriptum est in Euangeliis Matthei, Marci et Luce, quia quidam offerebant Iesu paruulos ut tangeret illos. Cumque discipuli  talia prohibere uellent, increpauit eos iehsu, et ait: Sinite paruulos uenire ad me: talium enim regnum celorum . Ex quibus omnibus colligitur quia, quamuis, in Euangelio illo quo discipuli baptizare iubentur, memoria nulla offerentium paruulos habeatur, credendum est tamen et subaudiendum adesse debere, simulque eorum fidem baptizandis multum prodesse. Huiusmodi namque subauditio in multis sacre Scripture locis inferenda est, alioquin ea que scripta sunt sacre fidei plerumque nequeunt aptari. Hec igitur propter quosdam simplices et littere solius, non autem intelligentie spiritualis, amicos dixi, ut hunc loquendi morem quem ipsi in sermone exercent communi , agnoscant etiam litteratorie insertum eloquentie.



CAPUT XIX. Exhortatio ad diuites, rerum diuinarum incurios, imprudentes Ecclesiarum pastores, intemperantes et diuine uocationis contemptores.

Libet etiam illa Euangelice lectionis uerba proferre in quibus specialiter admonentur hi qui spem suam ponunt in diuitiis et uoluptatibus uite presentis, quique uerbo Dei ad tempus credunt, sed in tempore tentationis recedunt , ut, attendentes quod Psalmista dicit: Nolite sperare in iniquitate, et rapinas nolite concupiscere; diuitie si affluant, nolite cor apponere , discant magis in Domino quam in diuitiis confidere. Tales ergo Dominus per  parabolam admonens, dicit: Exiit qui seminat seminare semen suum; et, dum seminat, aliud cecidit secus uiam et concultatum est, et uolucres celi comederunt illud. Et aliud cecidit supra petram, et natum aruit, quia non habebat humorem. Et aliud cecidit inter spinas, et simul exorte spine suffocauerunt illud. Et aliud cecidit in terram bonam, et ortum fecit fructum centuplum. Hec dicens clamabat: Qui habet aures audiendi audiat . Quod igitur in semine cuiuslibet grani uisibiliter contingant omnia, sicut Dominus disseruit in parabola, notum est omnibus; ideoque ex his que nouimus debemus pensare incognita, id est spiritualia, que significantur per nota et uisibilia. Unde et Dominus, postquam parabolam  protulit, statim clamauit dicens: Qui habet aures audiendi audiat; per hoc uidelicet nos admonens ut de carnalibus spiritualia, de uisibilibus inuisibilia attendere studeamus. Non enim ille aures audiendi habet, qui nec attendere nec implere curat audita. Audiamus ergo, fratres karissimi, Dominice admonitionis uerba non solum corporis, sed etiam cordis aure, ut et ille nos pro necessitatibus nostris ad eum clamantes dignetur audire. Nam quod tantopere admonuit ut omnis aures audiendi habens sua dicta audiret, non tantum pertinet ad premissa parabole uerba, sed etiam ad ea que exponendo subiunxit, dicens: Semen est uerbum Dei. Quod secus uiam cadit, significat eos qui audiunt; deinde uenit diabolus et tollit uerbum de corde eorum, ne credentes salui  fiant. Quod uero supra petram, hi sunt qui, cum audierint cum gaudio, suscipiunt uerbum, et hi radices non habent, quia ad tempus credunt, et in tempore tentationis recedunt, etc. .

Hec igitur expositionis Dominice uerba, quamuis cunctis fidelibus pensanda sint, aliquid tamen amplius pensare debent negligentes quique. In illis enim omnia inueniuntur que de infructuosa terra dicuntur. Ipsi quippe audiunt uerbum Dei, sed deinde ueniente diabolo ita obliuiscuntur eiusdem uerbi, quasi nunquam audierint. Ipsi sunt petra supra quam semen cadens non fructificatur, quia, licet cum gaudio suscipiant uerbum Dei, in radice tamen cordis illud minime figentes, ad tempus credunt, et in tempore tentationis recedunt. Ipsi etiam, si forte possessiones  magnas retinent, a sollicitudinibus, et diuitiis et uoluptatibus uite huius suffocantur, ut non referant fructum , nulla non uisibilia et carnalia attendentes. Sed ideo maxime efficiuntur negligentes, quia, timorem amoremque Dei spernentes, credunt se temporalia et eterna bona uno dilectionis genere adipisci posse, siue propterea quoniam, cum pro certo sciant utraque discernenda esse in dilectione, proponunt sibi longum uite presentis spatium diuinamque pietatem, que cunctis ad se licet sero conuersis ueniam promittit; et hac promissione abutentes, credendo scilicet quia quandocunque uoluerint cito conuerti possint , interim toto nisu terrenis solummodo curis et uoluptatibus occupantur. Cumque  de die in diem, de mense in mensem, de anno in annum conuersionis tempus differunt, aut uix demum conuertuntur, aut, quasi catenati a consuetudine pessima, sine conuersione moriuntur. Nam ex peccati pena, quam in longa conuersionis dilatione promeruerunt, uidebitur eis quandoque difficile quod quondam uisum fuerat facile. Ad expellendam ergo tam periculosam tamque tremendam negligentiam satis iuuat si parabola iam commemorata eiusque expositio sepius et intente legatur, si tamen simul adsit cura oratioque iugis, ut expellatur. Ipsam enim diuinorum uerborum lectionem et intentionem nimium formidans, diabolus fugit a legentibus et meditantibus diuina.

 Quod uero necessarium sit cunctis fidelibus substantiam terrenam possidentibus eterna gaudia mercari et exquirere cum temporalibus bonis, satis indicatur per parabolam illam: Homo quidam erat diues, qui habebat uillicum ; quia in fine lectionis eius, cur illam protulerit Dominus manifestat, dicens: Facite uobis amicos de mammona iniquitatis, etc. . In qua etiam parabola Dominus, argumentum a contrario sumens de uillico fraudem faciente, innuit nobis quia tam a contrariis quam a consequentibus rebus possint exempla edificationis proponi. Fraus enim omnis contraria est Christiane fidei, et ideo hanc facere licet nulli. Sed tamen aliquomodo possumus exinde edificari, attendentes scilicet quia, si aliquis secularium per fraudem sue  utilitati prospexit in futurum, multo magis nos debemus per eleemosynam iuste acquisitam prouidere que nobis in futura uita expediunt. Cui nimirum exemplo simile est, si aliquis religiosus, uidens meretricem omni modo ornatam amatoribus suis, mox optet dicens: utinam ego ita studerem placere Christo, sicut ista meretrix studet placere mundo! uel si quis spiritualis doctor discipulos suos admoneat dicens: sicut multi studiosi sunt ad obtinendam prudentiam carnis, ita et uos studete ut spiritualem prudentiam obtineatis; cum peruersa sit et meretrix et prudentia secularis. Ex quibus colligitur quia pessima queque ad edificationem assumi possunt.

Omnibus etiam pastoribus ecclesiasticis, qui discretione maxima indigent ad procurandos quoslibet  lapsos, attendenda est illa parabola quam Dominus protulit de illo homine qui, ad Hierusalem in Iericho descendens, incidit in latrones, et ab eis uulneratus relinquitur semiuiuus. Cumque a pretereuntibus quibusdam minime uisitaretur, Samaritanus quidam iter faciens suscepit eum sanandum, infundensque oleum et uinum, reddidit sanum . Infusio enim olei et uini necessariam pietatis et seueritatis commixtionem significat, sine qua nullus peccatorum uulneribus plenus sanari poterit. Hinc ergo doctores uniuersi possunt satis instrui quia nec pietas sine seueritate, nec seueritas sine pietate in peccatoribus curandis tenenda est.

Similiter ne concessis et licitis rebus intemperanter utamur, seu in eis plus quam liceat innitamur,  attendenda est iugiter illa parabola: Homo quidam fecit cenam magnam, et uocauit multos . Quod enim ibi dicitur cena magna facta et uocati multi, sed quidam propter! uille empte, quidam propter boum emptorum probationem, quidam uero propter uxorem nouiter ductam se excusantes uenire noluerunt , significat maximam quidem multitudinem fidelium ad superna gaudia inuitatam; sed, dum plurimi nimie possessionum obtinendarum ambitioni, quidam autem coniugio licito intemperanter dediti inueniuntur, pauci sunt qui uocationi diuine obedientes ad regna celorum perueniant. uerumtamen eo plus metuenda est huius parabole sententia, quo minus a multis timetur, qui  quotidie non solum ob nimiam uillarum atque boum pretio condigno acquirendorum ambitionem et propter intemperatum uxoris amorem, sed etiam, quod multo nequius est, ob eos agros quos fraude aliqua acquirere uel auferre student de locis sanctis seu pauperibus, et propter meretricis inductionem, se conantur excusare a uocatione diuina. Si enim hi qui rebus iuste acquisitis et Deo concessis intemperanter utuntur, a regno celesti excluduntur, quid credendum est de illis qui per uim et fraudem aliquam aliena rapientes, et meretricibus semet iugentes, in his usque ad finem uite perseuerant? Hec itaque iuxta litteram dicta sint.

Deinde, iuxta spiritualem intelligentiam, considerare libet qui significentur per illos tres excusantes  se a cena ad quam inuitati erant. Primus namque dixit: uillam emi, et necesse habeo exire et uidere illam; rogo te, habe me excusatum. Alter dixit: Iuga boum emi quinque, et eo probare; illa rogo te, habe me excusatum. Tertius eodem modo excusauit se dicens: Uxorem duxi, et ideo non possum uenire . In istis ergo tribus se excusantibus existimo intelligi posse tria genera hominum, gentilium uidelicet, et Iudeorum atque hereticorum. Ex quibus gentiles, quia, amplissimas possessiones in hoc mundo retinentes nil cogitabant qualiter uite perennis participes fierent, significantur per illum, qui dixit: uillam emi, et necesse habeo exire et uidere illam, etc., que scilicet excusationis uerba toties in corde suo unusquisque dicit quoties temporalia bona eternis gaudiis  preponit. Cum enim quis aliquid emere cupit, unum pro altero reddit. Ita et ille agit qui liberum arbitrium habens ut faciat bona uel mala, spiritualia uel carnalia, spiritualia quasi uendens a se abiicit, et carnalia emendo recipit. Ille autem seruus qui inuitabat omnes intelligi potest uel naturale ingenium uel quecunque scientia boni et mali a Deo tributa, ut sciat unusquisque declinare a malo et facere bonum. Sed huiusmodi seruus nuntiauit hec domino suo, quia uniuscuiusque conscientia et cogitatio patet Deo. Per eum uero qui dixit: Iuga boum emi quinque, etc., Iudeos in perfidia sua permanentes intelligo, qui, dum in quinque libris Moysi fiduciam maximam habentes nil curant de ceteris Scripture sacre libris, quorum doctrina pleniter  corrigi possent, quasi excusantes dicentesque: Iuga boum emi quinque, in corde suo respondent ei qui se inuitat, naturali ingenio, cuilibet scientie a Deo sibi tradite. Per tertium autem qui dixit: Uxorem duxi, et ideo non possum uenire, hereticos intelligi posse credo. Nam dum tractant qualiter in heresi suscepta permaneant, eamque magis quam sacram et uniuersalem fidem diligant, quasi dicentes in corde suo: Uxorem duxi, et ideo non possum uenire, respondent ei, qui se inuitat, summi patrisfamilias seruo, de quo supra dictum est. Quecunque enim carnalia uel delectabilia homo Deo preferre satagit, pro his excusationes multiplices in corde suo gerit, quasi excusatio aliqua Deum fallere possit, qui nouit  omnia antequam fiant. Inter eosdem quoque hereticos falsorum Christianorum multitudo conuenienter potest connumerari, quia, dum unusquisque uitiorum amori ita se coniungit ut diuini amoris cultum deserat, uxorem profecto talem duxit propter quam uenire nequeat ad uite perennis cenam. Sicut ergo sapientia, omnes uirtutes generans, sapientis uxor uel amica uocatur, ita etiam stultitia, per quam omnia nutriuntur uitia, stulti uxor uocari potest.

Post hec uero mittitur seruus in plateas et uicos ciuitatis, ut pauperes ac debiles, cecos et claudos introducat ad cenam, quia infirma mundi elegit Deus, ut confundat fortia . Pauperes enim isti humiles possunt intelligi; per debiles autem et cecos et claudos significantur hi qui, uaria debilitate  ac cecitate mentis oppressi, claudicauerunt a semitis diuine legis; sed, postquam agnouerunt gratiam Dei tantam esse circa peccatores, nisibus totis ad Dominum sunt conuersi. Per illos uero qui compellebantur intrare ad cenam, intelligere possumus sceleratos quoslibet ad Deum conuersos, qui, pro eo quod peccatis nimiis pressi fiduciam nullam in suis meritis habebant, quasi compulsi ad Dei gratiam festinabant. Possunt et hi in eadem compulsione intelligi qui in tantam corporis infirmitatem seu pericula ueniunt, ut pro reparatione uite compellantur emendationes morum Deo promittere. Sed terribile est ualde quod post compulsionem talem subiungitur a Domino, dicente: Dico autem uobis quod nemo uirorum illorum qui uocati sunt gustabit cenam  meam . Si igitur nemo uirorum illorum qui uocati sunt gustabit cenam Dei, quis potest saluus fieri? Non enim preter illos quos ipse uocabit aliquis est saluandus, sed illi tantummodo saluantur qui ab eo uocantur. Queramus ergo, et, opitulante Deo, inueniemus qualiter hec terribilis sententia absque scandalo fidei salutisque nostre intelligi possit. Nam si superiora huius Euangelii dicta attendimus, ubi scilicet legitur quia quidam uocati ad cenam uenire noluerunt, tunc utique eamdem sententiam ad illos specialiter dictam esse agnoscimus. Et, ut ita esse apertius clarescat, dicamus eiusdem sententie uerba: Dico autem uobis quod nemo uirorum illorum qui uocati sunt, gustabit cenam meam. Ubi cum dicitur: nemo uirorum illorum qui uocati sunt,  satis patet quia solummodo de illis intelligendum est proxime uocati sunt qui propter superbiam et contemptum Dei ironice dicuntur uiri, sicut et alias iusti, dicente Domino: Non ueni uocare iustos, sed peccatores , hoc est, non ueni uocare eos qui, suam iustitiam uolentes constituere, iustitie Dei non sunt subiecti , sed humiles, qui gratia Dei credunt se magis saluari posse quam ex meritis propriis.

Potest etiam eadem sententia aliter intelligi. Quia enim uocare Dei est unicuique notitiam et intelligentiam benefaciendi dare, nemo uirorum illorum qui tantummodo uocati sunt, et non simul tracti diuina inspiratione ut esuriant et sitiant iustitiam,  uel compulsi aliqua infirmitate seu aduersitate ut timorem amoremque Dei concipiant, gustabit cenam Dei. Unde et alibi Dominus dicit: Nemo potest ad me uenire, nisi Pater meus, qui misit me, traxerit eum . Hec igitur omnia Dominus et Saluator noster prenoscens, et uel aliquos de damnandis saluare uolens, deterrendo profert sententiam dicens: Multi sunt uocati; pauci uero electi , ac si diceret: multi quidem sciunt benefacere, sed pauci sunt qui bene faciant. Quicunque ergo, hanc terribilem sententiam attendentes, formidant ne et ipsi propter delicta sua computentur in numero multorum reproborum, moxque se emendare decernunt, hi profecto, eadem hora qua talia in corde suo penitus deliberant inspiratione diuina  tracti, in numero paucorum electorum a Deo computantur.



CAPUT XX. Aduersus splendidas mensas et uestes, rapinam, superbiam, pusillanimitatem, etc.

Si quis uero arbitretur peccatum non esse nimio pretiosarum uestium ornatu uti, et cibis deliciosis iugiter epulari, attendat illa uerba que Dominus de diuite et paupere protulit. Narrat namque de diuite quia, pro eo quod indutus est purpura et bysso, et epulabatur quotidie splendide, quodque de substantia sua nec micas mendicanti Lazaro dare uoluit, in inferno sepultus sit. Sed et hoc pensandum est cunctis quia diues idem, non pro eo quod alicui sua auferret, sed quod propria aliis non erogaret,  ad infernum ductus esse legitur . Unde, si pro minori peccato ipse punitus est, multo magis puniendi sunt qui peccata maiora faciunt, id est qui aliena rapiunt. Nemo igitur de rapine licentia sibi blandiatur, sed argumento minoris culpe, id est tenacitatis, ad considerandam rapinam, que maior est culpa, instruatur, sciens pro certo quia argumentis, per que meliora uel maiora quelibet agnoscere possumus, omnes a Deo probamur.

Adhuc quiddam de ratione incepta libet dicere. Sunt etenim multi ita peccatis exigentibus obcecati, ut nec credant penam esse infernalem. Quod quia Dominus, qui omnes homines saluare uult, presciuit, ideo forsitan talia de diuite ad infernum ducto, ibique tam pro se quam pro aliis poscente et non impetrante,  disseruit, ut omnes qui uel de penis infernalibus dubitant, uel suos propinquos saluari desiderant, eos potius in hac uita quam in inferno positos pro salute sua tractare admoneant.

Superbiam quoque, que omnes uirtutes destruere nititur, docet nos Dominus fugere, proferens in Euangelio similitudines duas, quarum una est: Duo homines ascenderunt in templum ut orarent; unus Phariseus et alter publicanus . Alia uero est: Cum inuitatus fueris ad nuptias: recumbe in nouissimo loco . Ex utraque ergo possumus edoceri quanta ruina et confusio superbiam soleat sequi. Utraque etiam una eademque sententia terminatur: quia scilicet omnis qui se  exaltat, humiliabitur; et qui se humiliat, exaltabitur.

Item, ne de promissionibus suis unquam desperemus, exemplis quibusdam docuit nos Dominus. Promisit namque discipulis suis, simulque omnibus in se credentibus, dicens: Ubi sunt duo uel tres congregati in nomine meo, ibi sum in medio eorum . Quod quia semper impleat spiritualiter, aliquando uoluit demonstrare corporaliter. Nam discipulis suis ad castellum quoddam euntibus, et de se colloquentibus, ipse iehsu Christus, repente apparens, ibat cum illis; sicque, eorum conuiator effectus, licet ab eis dubitantibus in primis non esset agnitus, omnibus que de se ipso erant prolate instruxit Scripturis.

Legitur in Euangelio Ioannis: Quia nuptie facte  sunt in Cana Galilee , ad quas uocatus est Dominus, et Mater et discipuli eius. Hoc igitur quod superius dixi de Domino, quia scilicet ipse disponeret omnes causas unde illius doctrina et miracula proderentur, in huius etiam Euangelii uerbis pensari potest. Ut enim probaret quia bone sunt non solum spirituales nuptie, ubi sancta Ecclesia sibi coniuncta est, uel unaqueque fidelis anima copulatur sibi, qui se sponsum uocare dignatus est, dicens: Non possunt filii sponsi lugere , et de quo Ioannes dixit: Qui habet sponsam sponsus est , sed etiam carnales, que ob propagandos humane nature filios a Deo statute sunt, ipse non dedignatus est ad has uenire, ut eas et uisibili miraculo, et, quod multo maius est, inuisibili  sanctificaret. Nam quod ex aqua uinum fecit, licet sit magnum mirandumque nimis miraculum, tamen quantum distat ortus ab occidente, tantum distat inter spiritualem Noui Testamenti intelligentiam, et inter carnalem ueteris scientiam, quam ipse potentia sua uelut aquam in uinum conuertit, cum omnem creaturam spiritualiter intelligendam esse docuit, ut sol et luna, panis et petra intelligi possunt. Sol enim, super omnem terram lucens, ipsum Dominum nostrum ubique maiestate sua lucentem significat; luna uero, nunc incrementa sui nunc autem detrimenta sui sustinens, sanctam Ecclesiam que per filios suos interdum crescit interdum uero decrescit. Panis, qui cor hominis confirmat , ipsum Dominum confirmantem omnes qui  sperant super misericordia eius ne inter huius uite pericula deficiant; petra etiam, que solida est ad quodlibet edificium superponendum, item Dominum nostrum qui solidus est omnibus super eum edificantibus significat; sicut et ipse testatur in quodam Euangelio, dicens: Omnis qui uenit ad me et audit sermones meos, et facit eos, ostendam uobis cui similis sit. Similis est homini edificanti domum, qui fodit in altum, et posuit fundamenta supra petram ; per quam uidelicet petram se ipsum significauit. Eodem modo, cum non solum parabolas ab illo in Euangelio mystice prolatas, uerum etiam omnia humane uite officia ad spiritualis intelligentie usum aptari posse tradidisset, aquam profecto  conuertit in uinum. Hoc quoque miraculum toties facit, quoties quemquam a carnali uita ad spiritualem conuertit. Ideoque et nos, fratres karissimi, Dominum nostrum tanti miraculi operatorem deprecemur ut, ad nos ueniens, nuptiasque in nobis faciens tales per quas ipse quidem sponsus, anima uero nostra efficiatur sponsa, aquam carnalis uite, quam uel pro necessitate mortalis nature uel pro mala consuetudine hucusque bibimus, in uinum spiritualis uite dignetur conuertere.

Docuit etiam Dominus in Euangelio prelatos et iudices non debere precipites esse in iudicio. Nam cum quamdam mulierem in adulterio deprehensam Iudei ante illum statuerent, et pro huiusmodi crimine iudicium ipsius exquirerent, non statim pro  exquisito respondit iudicio, sed inclinans se aliquandiu in terra scribebat digito; admonens uidelicet omnes fideles hoc facto ut, cum quelibet proximorum uitia conspiciunt uel audiunt, non ante hec respondendo iudicare [iudicent], quam ad conscientiam propriam reuersi discretionis digito eam diligenter sculpant, et, in ea, quid Conditori placeat quidue displiceat sedula examinatione discutiant. Per inclinationem denique Iesu humilitas, per digitum discretionis subtilitas, per terram uero cor humanum, quod uel bonarum uel malarum actionum solet reddere fructus, exprimitur.

Sepe contingit ut inter multos peritos aliquis sit tardioris ingenii; quod scilicet Dominus non tantum propter eius imperitiam uel diffidentiam fieri permittit,  sed etiam ut alii tam futuri quam presentis temporis homines eadem imperitia laborantes corrigantur et instruantur. Nimis enim prouidus est Dominus, et nulli uel bene uel male contingere permittit propter se solum; sed ut simul alii corrigantur aut consolentur per illum. Cuius nimirum prouidentie causa sanctum Thomam apostolum inter alios apostolos credentes permisit ad tempus dubitare de resurrectione sua, ut cuncti in quocunque loco uel tempore positi per eius dubitationem instruerentur ad fidem. De qua dubitatione sanctus Gregorius in homelia quadam disserens ait: Nunquid, fratres karissimi, casu gestum creditis ut electus discipulus de resurrectione dubitaret, dubitans palparet, palpans crederet? Non hoc casu, sed diuina  dispositione gestum est. Egit namque miro modo diuina clementia: ut discipulus dubitans, dum in Magistro suo uulnera palparet carnis, in nobis uulnera sanaret infidelitatis; plus enim nobis Thome infidelitas ad fidem, quam credentium discipulorum fides profuit.

Iam diu per amena et lata sacre Scripture prata utcunque digrediens, et flores qui uidebantur optimi exinde decerpens, eis quibus ex scientia sufficienti facultas est plurima scripta quasi transiliendo percurrere, uiam demonstraui in qua iugiter meditando, conuersando spiritualiter currere possint. Et quam dulcis cursus eius qui in lege Domini meditatur die ac nocte! Quia quecunque faciet,  prosperabuntur . uerumtamen quoniam et ipse aliquantulum expertus sum, et ab aliis sepius audiui, in quolibet studio nullum cito posse fieri perfectum, sed a paruis rebus omnia incipere, instar cuiuslibet grani, quod, postquam ex semine in terram proiecto ortum fuerit, primum quidem in herbam, deinde in spicam, postremum uero in plenum frumentum crescendo uertitur. Quo uidelicet significatur omnes ad alta tendentes per tentationes multas probandos esse prius quam ad perfectionis fructum perueniant.



CAPUT XXI. Narrat auctor que tentationes et facta in conuersionis et cursus sui spiritualis initio sibi obuenerint.

 Libet hic scripta cuiusdam fidelis mihique notissimi fratris inserere, qui, ad conuersionem ueniens, et Scripturam sacram legendo frequentans , nimia diuturnaque hostis antiqui impugnatione fatigabatur in eadem sacra Scriptura. Quanto namque studiosius ille legebat, tanto magis tentationis molestia, ut sibi uidebatur, crescebat. Cumque per Dei gratiam post multum temporis ab hac impugnatione eriperetur, cogitans qualiter, per ea que passus erat, tam ipse quam alii edificari possent, scripsit non solum illatas tentationis molestias, sed etiam sacre Scripture uerba, nec non quecunque ex diuina inspiratione sibi prouenerant, quibus interea respondendo utebatur pro clypeo, et qui sibi erant karissimi spiritualesque  amici, ostendit. Hec igitur, quia et mihi poscenti sepius legenda dedit, cogitare cepi ut his qui in Scriptura sacra se exercere student aliquomodo panderem; quatenus, per eamdem impugnationem quam ipse passus erat, illi cautiores fortioresque contra diabolum efficerentur. Sic quippe incipit scribere de tentationum suarum molestia.

Delusiones Satane uarias uigilans ac dormiens pertuli, quas licet uniuersas nequeam dinumerando promere, aliquas tamen memorie insitas, prout possum, uolo referre. Et reor hoc primum de fraudibus his perhibendum, quod et ante monachilis uite professionem, et postea diu perpessus sum; quia scilicet satis stolida improuidaque mihi inesset uoluntas conuersionis, quam, contra Scripturam  sacram, que dicit: Omnia fac cum consilio , sine consilio parentum et amicorum, quamque, in maximo iuuentutis feruore positus, subito uellem adire; nimisque foret inconsultum ut huiusmodi homo quisquam tam periculosum susciperet uotum: ideoque multo melius esse ut, prestolans usque ad etatis maturioris perfectionem, tunc tandem, cum se uirtus ingesserit omnis sponte, pro desiderata tractem conuersione. Hec quidem et his similia in primis mihi quasi compatiendo et consulendo intulit illusio diabolica; deinde uero, cum talia ad plenum uoluntatis sue effectum, Dei gratia resistente, non potuisset tentator nequissimus in memet obtinere, ad maioris excitatus est pugnam nequitie.  Nam arte solita ad desperationem me pertrahere studuit, inspirans uidelicet incassum me talem uelle reuerti, qui tantis criminibus sim implicatus, ut non solum principibus, sed etiam multitudini cetere ipsisque simul parentibus et cognatis exosus essem. »Putasne, inquit, ut tam sceleratus homo apud Deum iudicem districtissimum ueniam possit promereri, quandoquidem, sicut scriptum est: uix iustus saluabitur?  Ne cupias ergo que non sunt cupienda; sed potius ad ea laboris tui studium conuerte que amodo possis obtinere. Si enim ita, ut tu stolidissime estimas, omnibus concessa foret huiusmodi facultas ut scilicet ad regna celestia tam peruersus quam iustus homo pertingere posset, nequaquam apostolus ille excellentissimus Paulus  diceret: Non enim est omnium fides . Et iterum idem dicit: Non omnes obediunt Euangelio . Ipseque Saluator et ueracissimus auctor hec rudimenta suis mundoque simul dedit omni: Qui potest capere, capiat . In qua procul dubio sententia prescius innotuit quod non omnis bona possit.« Cum igitur defusionibus torquerer talibus, quis, putas, mihi tunc erat animus? Nil aliud certe tunc preualui nisi flere, et, iuxta Psalmistam, fuerunt mihi lacryme mee panes die ac nocte . Fateor nimirum ex intimo corde, quia nullus nisi per gratiam Domini solam talia potest uincere. Postquam autem insidiator calidissimus me ad desperationis illate consensum nequit pertrahere, conatus est etiam per alia sue  fraudis argumenta ad iustitie diuine blasphemiam me deflectere, non deterrendo uel improperando, sed quasi condolendo et compatiendo afflictioni mee, suggerens uidelicet cordi meo huiusmodi cogitationes: »O quam miserande iuuenis, cuius dolorem nullus hominum dignatur attendere! Quis autem hominum uel excogitare potest tanta te iam depressum afflictione? Unde nec illis debes imputare; quia quod nequeunt scire, in eo non possunt subuenire. Nouit enim Dominus et preualet omnia solus. Ideoque illi soli constat imputandum quidquid uidetur ineptum et inordinatum. Cum ergo sciat et possit omnia, quare non adiuuat te in tribulatione tua, qui pro eius amore reliquisti et prius seculum, et modo  diutius inestimabilem sustines cruciatum? Que, rogo, ista erit ratio districtionis, que ad se iugiter clamantes omnibus cruciat modis? Fac quod facturus eris; depone superuacuas preces et luctus; quia ille in hac seueritate in qua hactenus erat, amodo etiam perseuerat: nam nimis stultum est ea precibus attentare que te scias non posse impetrare. uerumtamen noli timere, quia nunquam unius potentis iniustitia omnes permittitur perdere. Quomodo enim posset fieri ut homo quisquam mereretur semper affligi? uel quis mortalis sine peccato ualet esse ab initio usque ad finem uite? Aut paruuli innocentia qualiter acquiri potest in senecta? sicut Christus docet: Nisi, inquiens, conuersi fueritis, et efficiamini sicut paruuli, non intrabitis in regnum celorum . Nunquid et hoc te mouet, quod Ezechiel propheta comminatur, dicens: Anima que peccauerit, ipsa morietur?  Si enim omnis, qui peccat, morti subiacebit, profecto nullus homo saluus erit; quia nemo absque peccato inueniri potest. Nonne similiter et illam mirabilem sententiam, quam paulo post idem Propheta dicit, tua mens attendit? ait ergo: Si auerterit se iustus a iustitia sua, et fecerit iniquitatem, omnes iustitie eius erunt in obliuionem . Hinc est quod ille Iudas traditor Domini, cum hoc unum traditionis crimen admisisset, post multimoda iustitie opera damnatus est. Attende adhuc et alia duo maxima huius rationis exempla, in quibus probari et definiri potest omnis nostra sententia. Legitur enim in Exodi libro, quia  dixerit Dominus ad Moysen: Miserebor cui uoluero, et clemensero in quem mihi placuerit . Rursumque in Euangelio scriptum est quia uolens quidam discipulus eius fieri, ac dicens: Sequar te, quocunque ieris , repulsus est ab eodem Domino dicente: uulpes foueas habent, et uolucres celi nidos; filius autem hominis non habet, ubi caput suum reclinet . O indiscreta seueritas! O miseranda equitas, que tantummodo uoluntatis sue arbitrium sequitur, et ad se confugientes suscipere dedignatur! Intolerabilis certe talis est disciplina, nullique merito placitura.«

Huiusmodi quoque delusiones diu perturbauerunt meas cogitationes, in quibus satis probari ualet quantis periculis mens mea subiaceret.

 Ad easdem delusiones uidetur pertinere quod subsequenter uolo referre. Sepe igitur contigit ut, quia matutinis horis ad signum primum, sicut regula sancta docet, uolui exsurgere, phantasmatico aliquo longe ante tempus surgendi excitatus oratorium uenirem festinus. Hoc etiam tandiu credidi opus esse diuinum, quousque ex tempestiui soporis impedimento coactum me sentirem ad intempestiuum. Patiebar et hoc per aliquot annos in nocturnis horis, ut, licet admodum sanus in lectulo dormiens iacerem, cum ad matutinas laudes surgere deberem, quasi compede quodam membrorum omnium constringerer debilitate, sicque ad ecclesiam nutanti et difficillimo gressu peruenirem. Proferenda est adhuc tentatio  et delusio una, quam tanto difficilius intimare queo, quanto nunquam aliquid huiusmodi legebam uel audiebam ab ullo. Postquam enim suprascriptis et aliis multis tentationibus, quarum quasdam minime in memoria habeo, quasdam uero, ne legentibus sint tedio, hic proferre nolo, sum impulsus, sed, per Dei gratiam, a fide et spe celestis auxilii nequaquam euulsus; tunc impugnatione tali diutius torqueri me sentiebam, per quam et de Scripture sacre scientia et ipsius Dei essentia prorsus dubitare compellebar. In aliarum quidem tentationum discrimine aliquod refrigerii interuallum, aliquod spei prestabatur refugium; in istius uero passione per horas continuas omnis fere solatii priuabar cognitione. In aliis, per sacre documenta Scripture aliquatenus  roboratus, contra illata mortis iacula fidei speique armis decertaui; in ista autem, omni dubitatione et mentis cecitate circumseptus, si uel ulla in Scripturis sacris ueritas sit ac profectus, uel si Deus omnipotens constet, prorsus dubitaui. In aliis, inquam, tolerabilis aliquomodo et temperata fuit impugnationis causa; in ista autem talis erumpebat uiolentia, ut non solum spirituales, sed etiam corporales mei sensus uigore solito destituerentur. uidebatur enim mihi interdum ut, quasi obuelato uisu et auditu, nil iuxta uires solitas uidere aut audire possem, interimque quasi cuiusdam mecum colloquentis, et ore etiam apposito uerba meis auribus susurrando immittentis audirem, dicentisque: »Cur labore cassato tam diu fatigaris? Ubi est illa spes  pretiosa quam usque modo retinebas in Scriptura? Nonne, omnium mortalium stultissime, casibus propriis poteris probare quia et Scripturarum testificatio et totius creature imaginatio absque ratione constat et sine rectore? Nunquid experimento non cognoscis quoniam aliud librorum relatio diuinorum, et aliud uita moresque probantur esse hominum? Putasne tot millia hominum errare, qui, ut ipse quoque hactenus cernebas, nec obseruare, sed nec suscipere curant documenta librorum?«

Cumque super his mestus in corde meo memorarem sepius quasi interrogando et obiiciendo: »Si ita est, inquiens, cur tanta conuenientia est in omnibus fere Scripturis diuinitus inspiratis ut ratione pari et de conditore Deo et de mandatorum ipsius obseruantia  enarrent?« uisum est huiusmodi uerba iterum quasi respondendo mihi inspirari: »Ideo utique, o insensate, Scriptura, in qua confidis, de Dei persona, et de religione multiplici uerba profert; quoniam homines illi qui Scripture eiusdem auctores olim exstiterunt, eodem modo quo etiam in tempore presenti homines uiuunt, ipsi tunc uixerunt. Modus autem uiuendi in tempore presenti, sicut tu quoque scis, constat talis ut honeste quidem et religiose satis homines loquantur, aliter uero longe sint actus eorum, sicut scilicet expedit, et fragilitas humana permittit. Non hec ita esse quotidie potes probare? Unde patet et auctores scripturarum antiquarum religiosa quidem honestaque dicta composuisse, sed non secundum eorumdem dictorum qualitatem uixisse.  Igitur secundum talem modum omnes legis diuine libros intellige conscriptos, ut uidelicet religiositatis et uirtutis superficiem quamdam exterius habeant, interius uero rationem aliam et intellectum exquirant; sicut in plurimis maximeque in diuinis codicibus facile reperiuntur sententie, aliam in littera, aliam in intelligentia rationem retinentes. Hec autem omnia ita esse, uno Pauli apostoli testimonio approbo: Littera enim, inquit, occidit; spiritus autem, id est, sensus, uiuificat  Nonne satis aperte per hec Apostoli uerba doceris quia, si librorum dicta sequeris, maxima pericula patieris? Idem quoque de Dei essentia intelligendum est. Alioquin si aliqua persona uel uirtus Dei omnipotentis  esset, nequaquam tanta confusio atque diuersitas in rebus cunctis appareret; sed neque tibi discrimina tanta contingerent, talisque dubitatio quam modo pateris minime immineret.«

Cum igitur huiusmodi delusionibus diuturnis plus quam credibile sit impugnarer, et propter inauditam ipsius impugnationis qualitatem ulli fratrum aperte indicare uererer , tunc, solo prostratus, et pre amaritudine suspiria longa trahens, et uires animi colligens, emisi talem labiis et pectore uocem: »O si quis es Omnipotens, et si sis undique Parens, sicut et in libris legi sepissime multis! iam, precor, ostende quis sis et quid quoque possis, eripiens citius me a periculis imminentibus; nam sufferre magis nequeo  discrimina tanta.« Nulla dehinc mora; et ablata est per Dei gratiam non solum omnis illa dubitationis supradicte nebula, sed etiam scientie lux tanta in corde meo emicuit, ut et nunquam postmodum tales dubitationis mortifere tenebras sustinerem, et ea que minus antea cognoui intelligere cepissem. Cuius etiam intelligentie gratia in tantum per idem tempus mihi augebatur, ut non eam facile possem occultare. Instinctu enim quodam ineffabili et feruore insolito succensus, aliquam laudis diuine operam pro gratia collata assumere incitabar. Cumque eamdem intelligentie gratiam nec prorsus tacere nec conuenienti ratione possem perhibere, tractare cepi, quia forsitan dictando et scribendo feruor insitus liceret proferri.



CAPUT XXII. Unde ac quomodo incitatus ad scribendum fuerit Ohtlo, quasque consolationes in animo perceperit et diuinas inspirationes feruente tentatione.


Hoc itaque modo occasionem scribendi sumens, et ea que superius, de illusione diabolica proferebam, et que adhuc proferre uolo, de inspirationis diuine colloquio scripsi, ita incipiens: Quoniam igitur delusiones diabolicas peccatorum meorum causa exortas atque contra me suscitatas aliquantulum protuli, consequens profecto et rationabile uidetur ut etiam diuine inspirationis modos, quibus mens mea ad repugnandum instruebatur, scribendo aperiam, ne forte  aliquis, delusiones easdem hic tantummodo scriptas et non protinus celestis adiutorii instrumenta ex lectione pari agnoscens, aut me uictoriam adeptum, que mea nunquam est, mihimet deputasse arbitretur; seu etiam, quia mihi defuisset protectio diuina in meis, in suis pariter tentationibus idem sibi euenturum uereatur. Cui suspicioni nullum dans locum, fateor me contra diaboli insidias omni modo per gratiam diuinam instructum, sed, desidia lasciuiaque animi torpentem, nullo umquam certamine debito uel uigiliarum, uel ieiunii, seu cuiuscunque continentie pro uiribus datis pugnasse. Nam, ut preteream collata scientie liberalis dona, que circumspectionis instrumenta constant maxima, memini me frequenter, et maxime cum primum de stratu meo in matutinis  exsurgerem horis, mox a quodam quasi mecum surgente mecumque simul gradiente per ineffabilem modum nunc increpari, interdum leniter admoneri, crebro etiam humillimo nisu obsecrari pro emendatione morum et uitiorum, eorum quidem in primis que hesterno forsitan die ignoranter committens pro nichilo duxi; tum uero pro eorum que in quocunque tempore admisi aut inepte ridendo, uel incaute loquendo, seu iactando, uel adulando, siue detrahendo, seu etiam inutilia cogitando; postremo pro emendatione cuiuslibet uitii quod longe iam antea perpetratum uix memini.

Cumque huiusmodi inspiratione et instinctu circumuentus ecclesiam intrassem, et ad orationis studium me suppliciter inclinassem uel prostrauissem,  Deus scit quod non mentior, uidebatur mihi quasi aliquis etiam me deposceret eodem studio orandi: »Sicut, inquiens, tibi gratum est ut a me rogata consequaris, ita quoque mihi pretiosum constat si tu precibus obedias meis. Nonne ergo tu, quem sepe rogaui ne hoc uel illud uitium geras, adhuc in illis perseueras? Nunquid non adhuc in te resident carnalium rerum desideria, seruitutis diuine negligentia, iactantie et arrogantie nec non uestitus superflui studium, illius hominis odium quem scis a te non esse odiendum? dicente Scriptura: Omnis qui odit fratrem suum, homicida est . Si enim ille, te frustra persequens, iniquus est, quid ad te pertinet, ut eum similiter persequaris? Nonne scis scriptum: Mihi uindictam, et ego retribuam, dicit Dominus  ? Si uero talis est ut eum conuertere possis, cur hoc negligis? Nonne ad hoc unicuique ingenium liberalisque scientia a Deo prestatur, ut alios edificare moliatur? An arbitraris ut te tantummodo in alios peccantem uelim tolerare, et non similiter alios in te delinquentes usque ad penitentiam exspectare? Quin potius attende quia, sicut omnium Creator Paterque sum mortalium, ita erga omnes unum patientie et paternitatis habeo affectum. uos autem homines hoc decet omnimodo prouidere, ut tanta pietatis mee deuotio uobis ualeat prodesse. Ubi ergo nunc est patientia et constantia, nec non illa perfectio, quam sepe Deo promisisti, si ille te eripiens a periculis imminentibus constitueret in habitu monachico? En Deus effecit quod mens  tua sepe rogauit; tu quoque quare tuum tardas persoluere uotum? Rogasti etiam tibi talem prestari locum in quo copiam haberes librorum. Ecce exauditus es. Ecce libros retines diuersum dogma ferentes, in quibus eternam poteris cognoscere uitam. Cur rebus uariis mentem per inania spargis, et minus optatum festinas sumere donum? Ad hec etiam rogare studuisti ut, quia te ad toleranda aduersa preparatum et promptum existimasti, aliquam super te permitterem uenire molestiam tentationis, per quam meruisses aliquatenus expurgari a peccatis. Ecce et hoc ita exaudiui, ut non secus nequissimi tentatoris uota, sed potius iuxta uires tibi concessas ab eo fatigareris, et tamen, cum ab huiusmodi compugnantia  uel aliquid attentaris, mox, uelut ignarus et inermis, uictus abibis! Constat ineptus homo, qui se scit subdere neutro, nec paci uidelicet nec bello: paci, quia, cum nulla aderit pugna, se tanquam ualidum et promptum sponte affert ad pugnandum; bello autem, quia, cum primum insonuerit clangor pugne, mox depositis armis fugit ad solatia pacis. Quem ergo sanctorum Patrum in ueteri aut in Nouo Testamento degentium tam gratum mihi tamque pretiosum esse unquam legisti, ut eum in tribulationis alicuius fornace noluissem probari? In quibuscunque igitur libris diuine legis placeat, hoc, quod iam dixi, exquire, et inuenies procul dubio mihi non in sua uoluntate homines delicatos, sed magis in tribulatione ac persecutione probatos, semper placuisse  Unde in Euangelio dicitur: Beati qui persecutionem patiuntur propter iustitiam, quoniam ipsorum est regnum celorum . Et iterum euangelica uerba testantur: Regnum celorum uim patitur, et uiolenti rapiunt illud . Item scriptum est de eodem: Arcta et angusta uia est que ducit ad uitam . Hinc etiam Paulus apostolus dicit: Nemo coronabitur, nisi qui legitime certauerit .

»Cum ergo hec et his similia multa in Scripturis sacris scias scripta, quare tu, si aliquam uite perennis coronam uis percipere, nil tribulationis aut molestie pro criminibus saltem commissis cupis sustinere? Attende itaque diligenter ad ea que iam dicere uolo, quoniam legisti talia crebro. Plurimi namque  sanctorum non tantum pro peccatorum emendatione seu correctione, quantum propter probationem uel perpetue felicitatis compensationem tormenta in hoc mundo pertulerunt, sicut sanctus Iob, Daniel, Isaias, Ieremias in ueteri, in Nouo autem Testamento omnes pene martyrum chori leguntur ideo magis passi ut, uelut aurum in fornace probatum, puriores effecti eterna perfruerentur requie, quam ut pro sceleribus puniti reatum persoluerent illata tribulatione. Tu uero nichil horum tibi merito uindicare potes, ut scilicet magis ad probationem quam ad peccatorum absolutionem amodo affligaris. Sed ad hoc tribulationes omnimodas tibi opus est tolerare, ne pro reatibus tuis eternas penas cogaris subire.

 »Hoc quoque oportet ut iugiter recorderis, quia plurimi, pro peccatis multo leuioribus quam tua sint, iusto Dei iudicio, aut tormentis grauibus uel inhonesta membrorum amissione uix presentem uitam redimere meruerunt, seu etiam, quod miserabilius est, aut gladiis, aut bestiis, uel igne, siue aquis consumpti mortem repentinam subierunt. Que omnia, licet multimodis criminibus sepe meruisses, non solum pietate diuina protectus euasisti; uerum etiam interim dona utriusque hominis ingentia, que mortalibus plurimis sunt denegata, tu, uelut ex meritis aliquibus equisita, ab annis puerilibus usque in presens semper tenuisti. Nonne ergo hec tanta recordatione sunt digna? Nunquid  ullam in Deum habes iuste querimonie causam? Scio utique te eo maiorem pro tribulatione quacunque recenti querimoniam habere, quo minus in tempore precedenti aduersa solitus eras ulla sustinere. Ideoque contra Domini flagella, peccatis tuis abolendis nimis necessaria, tanto magis modo murmurare soles, quanto maiori clementia patientiaque ille hactenus iniquitates tuas sustinuit omnes. Sed hec est iniustissima hominum recompensatio, ut, cum a pueritia usque ad senectutem omnigenis peccatorum sordibus inuoluti mira Dei pietate sustineantur, et postea, ne eternis deputentur suppliciis, pro eorumden peccatorum ablutione aliquatenus affligantur, nullas ei grates studeant impendere, uel pro exhibita compassione, uel pro emendatione. Noli  ergo mirari quia mihi placet omnes homines probari: nam nec sibi, nec aliis satis cogniti forent, nisi eos tentamenta aliqua certos ac probatos facerent. Quis enim miles, nullum prelii periculum expertus, preliandi socius erit certus? Ideoque multi, in otio et in pace inutili nutriti, quamuis fortes se esse credant, cum uenerint ad bellum, continuo fuge querunt presidium. Sic etiam tu arbitratus es temet ante tentationis tempus ualidum ad omnia, et ecce quam infirmus sis ex tentatione apparet illata. Nunquid adhuc nescis quantum sit NOSCERE QUID SIS? Certe si necdum tentatio aliqua te fortiorem, tui tamen te fecit certiorem; quia prius te, quod non eras, credidisti ualidum; nunc, ueritatem proprie fragilitatis expertus, agnoscis te infirmum.  Hec est namque illius agnitio infirmitatis, de qua Apostolus dicit: uirtus in infirmitate perficitur . Igitur Deo gratias age; quia, quamuis inuitum, te fecit iam tibi notum, et proprie fragilitatis conscium.

»Consideraque simul, quia tanto maiori deuotione ac fide regimini diuino debes amodo obtemperare, quanto pluribus experimentis iam probasti omnia in Deo tuta esse; sufficere namque tibi pro fide atque spe retinenda deberet, quod sepe in Psalmista legis et audis: Quomodo miseretur pater filiorum, misertus est Dominus timentibus se, quoniam ipse cognouit figmentum nostrum ; et iterum: Fidelis Dominus in omnibus uerbis suis, et sanctus in omnibus operibus suis ;  itemque: Custodit Dominus omnes diligentes se . Multaque his similia et in aliis codicibus inueniuntur scripta, ut in Isaia propheta, qui ex Domini persona dicit: Conuertimini ad me, et salui eritis omnes fines terre ; et iterum idem propheta dicit: Derelinquat impius uiam suam, et uir iniquus cogitationes suas, et reuertatur ad Dominum, et miserebitur eius, et ad Deum nostrum, quoniam multus est ad ignoscendum . In Ezechiele quoque propheta inuenies similia uerba; scribit enim: uiuo ego, dicit Dominus Deus, nolo mortem impii, sed ut conuertatur, et uiuat ; et paulo post profert sententiam, que, licet iustis, ne de se aliquid presumant, pauorem  ingerat, iniustos tamen uerbis omnem humane clementie usum excedentibus consolatur, dicens: Etiam si dixero iusto: uita uiuat, et confisus in iustitia sua fecerit iniquitatem, omnes iustitie eius obliuioni tradentur. Si autem dixero impio: Morte morieris, et egerit penitentiam a peccato suo, feceritque iudicium et iustitiam, uita uiuet, et non morietur . In aliis etiam prophetis inuenitur scriptum quanta Dei gratia sit super omnes qui inuocant illum. Iel namque propheta dicit: Conuertimini ad Dominum Deum uestrum, quia benignus et misericors est, et prestabilis super malitia . Et Amos propheta dicit: Querite Dominum, et uiuite . Non minorem quoque fidei atque spei doctrinam in Iona propheta  inuenies, in quo commemoratur benignitas Dei immensa circa Niniuitas delinquentes. Eadem itaque rudimenta ac solatia in omnibus sacre Scripture libris reperiuntur, sicut et Apostolus testatur, dicens: Omnis scriptura diuinitus inspirata utilis est ad docendum. Item Paulus, inter innumera Epistolarum suarum documenta, specialiter quali clementia Deus in tribulatione uel tentatione positos tueatur profert, dicens: Fidelis Deus, qui non patietur uos tentari supra id quod potestis; sed faciet cum tentatione prouentum, ut possitis sustinere, illud scilicet prouentum uocans, quod, uariis tentationibus fatigati, sed ad Deum clamantes liberati, discimus quanta nequitia sit diaboli nos impugnantis, quantaque Dei gratia nos exinde liberantis.

 »Sed si de his omnibus documentis, que iam ex Scripturis sanctis prolata sunt, aliquid diffideres, uel quia ex legis umbra, seu quia ex puris hominibus sunt dicta, saltem ea que dicta sunt a Domino Iesu Christo, qui Deus et homo est, firmiter credere debuisses. Dicit enim, Mattheo euangelista narrante: Non ueni uocare iustos, sed peccatores . Item, eodem narrante: uenite, inquit, ad me, omnes qui laboratis et onerati estis, et ego faciam requiescere uos . Luca etiam perhibente, discipulos suos pro quadam ratione immiti increpat, dicens: Nescitis cuius spiritus estis; Filius hominis non uenit animas perdere, sed saluare . Item per eumdem euangelistam ait: Gaudium erit in celo super uno peccatore penitentiam agente, quam supra  nonaginta nouem iustis, qui non indigent penitentia . Ioanne quoque perhibente, dixit discipulis suis: Amen amen dico uobis, quia qui uerbum meum audit, et credit ei qui misit me, habet uitam eternam, et in iudicium non uenit, sed transit a morte in uitam . Quia ergo tibi datum est nosse legendo et meditando huiusmodi documenta, cur, queso, non sufficiunt tibi pro fidei et spei salutifere constantia? Nunquid pro munere paruo, uel sine causa datam tibi litterarum scientiam existimas? O quanti pretii pensarentur ista apud multos, que tu pro nichilo deputas! Proinde uero, quia non solum supra memorata scientie liberalis gratia, sed etiam ea que ex ingenio naturali  ipsoque usu communis uite uelut certissima de Deo prius sentiebas, nunc in obliuionem et in errorem ducto tibi minime suppetunt pro retinenda inter tentationis illate molestias fidei speique constantia, libet illa memorare Dei beneficia que expertus es in pueritia: ut, dum hoc, quod, modo licet plurimis documentis instructus  ignoras, te olim in etate puerili satis nosse probauero, uel sic confusus ad cor redeas, et Dei misericordie potentieque nunquam diffidas, quolibet modo afflictus uidearis, qualicunque tentatione diabolica impugneris. Diabolus enim iusto Dei iudicio fatigare te ad tempus permittitur; sed sollicitudo tua nisibus omnimodis hoc debet perpendere, ne ille delusione sua te ualeat subuertere.«



CAPUT XXIII. Plures celestes doctrine, quibus auctor imbutus ad uincendas tolerandasue tentationes excitatus fuit.


»Quis igitur ille erat quem tu quondam, cum nuper ad scholam pro litteris discendis traditus esses, et sepe, inter ceuulos ac scholasticos residens, ne uerberibus diris castigareris timuisses, unice pro discendi facilitate inuocasti, et exaudiuit te? Quem, queso, tunc credideras tam pium ut te paruulum a uirgularum plagis defenderet, tamque potentem ut capacitatem etiam sensus nec non ampliorem scientie facultatem concedere tibi posset? Nonne Deum solum, creatorem et prouisorem uniuersorum? Nunquid non tuis tunc satisfecit precibus,  quamuis tu necdum ad proferendas orationes sinceras existeres gnarus? Certe, temetipso consentiente, nisi forte obliuionis aut meroris causa impediaris, testor quia non solum premonstratas a doctore, sed etiam nondum reseratas lectiones et cantica tam capaci celerique effectu didiceras, ut non paruum miraculum ceteris simul discentibus exhiberes.

»Quoniam igitur, adhuc paruulus et in scholis positus, tantam Dei gratiam potentiamque sepe expertus es, cur etiam modo, cum uiriles annos retinere uidearis, cum per dona scientie plura nec non per experimenta multa pietatis diuine notitia potiaris, dissimilia de Deo credis? O qualis uir, qui, aliquantalum  proficiens in puerili, ad nichilum tendit fungens etate uirili! cum congruentior humani profectus ordo sit de puerili in uirilem animum proficere, de paruis ad maiora conscendere; sicut et Apostolus dicit: Cum essem paruulus, cogitabam ut paruulus, sapiebam ut paruulus; quando autem factus sum uir, euacuaui que erant paruuli . Attende ergo quanta pietatis diuine experimenta teneas, et a fidei speique constantia deficere noli; sed recordare iugiter quia scriptum est: Iustus ex fide uiuit ; et: omnia possibilia sunt credenti ; sed et illud, quod beatus Petrus apostolus admonet, dicens: Sobrii estote et uigilate, quia aduersarius uester diabolus tanquam leo rugiens circuit, querens quem deuoret, resistite fortes in fide . Quid adhuc dubitas de ineffabili Dei clementia, et de precauenda diabolice fraudis astutia? Hostis namque tanti insidias nullatenus potes euadere, nisi firmiter credas quia nichil impossibile est apud Deum, et quoniam saluat omnes sperantes in eum. Huic uero fidei licet tenacissima diaboli inuidia te impediat inherere, suggerens uidelicet cordi tuo obtinende remissionis uel salutis difficultatem, nec non iudicii diuini austeritatem; tu tamen supra dicta Scripture sacre documenta ac pietatis diuine experimenta sub tenaci memoria repone, et procul dubio omni diabolica liberaberis delusione. Diabolus enim nullo modo magis confunditur et conuincitur, quam cum ei a fidelibus Scriptura sacra obiicitur. Quod etiam ex Iesu Christi testimonio manifestissime  probatur. Nam, quamuis sibimet maxima uerborum scientia inesset, tentatori tamen cum nullis aliis, nisi que ex sacra pagina protulit, respondere uoluit dicens: Scriptum est: Non in solo pane uiuit homo, sed in omni uerbo, quod procedit de ore Dei ; et iterum: Scriptum est: Non tentabis Dominum Deum tuum .

»Inter hec uero scire te conuenit quoniam pro causis uariis tentationes diaboli perferre proderit. Primo, ut illius inestimabilis malitia et uersutia detegatur; deinde, ut uniuscuiusque hominis tentati fragilitas uel constantia agnoscatur; ac per hoc, fragilis quidem et lapsus, cum conuersus fuerit, aliis in tentatione uel fragilitate quacunque adhuc positis condolere compatique sciat, sicut de beato  Petro legitur quia idcirco in peccatum fragilitate propria urgente cecidisset, ut aliis peccantibus misereri didicisset. Constans autem et perfectus ideo in tentatione probatur, ut ceteris adhuc stantibus in exemplum, et cadentibus in uenerationem reparationemque assumatur, sicut et beati Iob perfectio atque constantia cunctis est imitanda nec non ueneranda. Ille enim ita pro Domino et proprie carnis ulcera grauissima, et filiorum inuisam mortem, uniuerseque substantie perditionem sustinuit, uxoris quoque conuicia, nec non amicorum opprobria inuectionesque plurimas contempsit, ut in nullo Deum offenderet, sicut de eo Scriptura commemorat, dicens: In omnibus his non peccauit Iob labiis  suis, neque stultum aliquid contra Deum locutus est . Nonne ergo utilis exstitit tanti beati Iob tentatio, in qua et ipsius constantia et diuersa Satane reserata est malitia? Eadem utilitatis causa, eadem pietatis cura semper fuit et semper erit Deo super omnes quos tentari permittit, quamuis uos, homines, efficiente diaboli inuidia, infidelitate et desperatione obcecati inutilia et impia de Deo arbitremini. Relinque igitur uarium opinionis errorem, et ad susceptam monastice religionis fide moribusque congruis temet prepara professionem.

»Arbitraris namque interdum eamdem professionem te frustra assequi, pro eo scilicet quia hanc et sine consilio omnium affinium parentumque tuorum, et absque consideratione fragilis ac lubrice etatis  immatureque ad tantum studium aggressus fueris; sed quam facile dubitationem talem euadere ualeas oportet ut attendas. Et primo quidem de consilio, dehinc de ceteris aliqua promere cupio. Consilium namque in bono et in malo potest fieri; sed ubi fit in bono, hoc est propter utilitatem anime seu corporis, omni modo est amplectendum; ubi uero in malo, hoc est propter carnalia solummodo uota implenda uel commoda huius uite noxia acquirenda, non solum fugiendum, sed etiam detestandum est. Unde Psalmista utriusque qualitatem insinuans, postquam dixit: Dominus dissipat consilia gentium, reprobat autem cogitationes populorum, et reprobat consilia principum, statim subiunxit, dicens: Consilium autem Domini manet in eternum . Item de  bono in Parabolis Salomonis sapientia fatur: Ego habito in consilio . Rursum in eodem Salomonis libro de consilii boni qualitate dicitur: Audi consilium, et suscipe disciplinam . Cum enim premittitur: audi consilium, ac mox subiungitur: et suscipe disciplinam, patet profecto quia hoc est uerum rectumque consilium suscipere disciplinam. Sed ut uulgari etiam more de consilii qualitate disputemus, nunquid tu semper amicorum uel parentum consilia quesiuisti, quando aliqua flagitia perpetrare uoluisti? ueritusne ergo es tunc ideo Deum offendere, quia talia sine consilio solebas facere? Ecce uides quam superfluum sit te ex hoc arbitrari Deum offendisse quod sine consilio amicorum utilitatem tractares anime, quandoquidem  pro explenda carnis nugacitate nullum consilium requirens minus offendere putasti.

»Quod autem propterea animo sepius nutanti incedis, quia, in feruore iuuenili immaturaque adhuc etate positus, tam difficilem monastice uite religionem quasi inconsiderata laboris tanti difficultate assumpsisti, scias procul dubio nichil aliud esse nisi causam delusionis diabolice. Quia sicut expedit omnibus ad me conuersis, et, ut tu quoque rogasti, diabolus iuste permittitur te tentando fatigare, siquidem tam in iuuenili quam in prouectiori etate debere et posse ad uiam meliorem conuerti testantur et exempla multorum et librorum pagine sacrorum. Dicit enim Ecclesiastes: Memento Creatoris tui in diebus iuuentutis tue . Item  in libro Iesu filii Sirach legitur: Non tardes conuerti ad Dominum, et ne differas de die in diem ; in eodem quoque libro scriptum inuenitur: Que in iuuentute tua non congregasti, quomodo inuenies ea in senectute tua?  Hinc et Propheta: Puer uel peccator centum annorum maledictus erit . Ad hec etiam, rogo, cui ualidior prestantiorque etas magis congruit seruire, Deo an diabolo? Nunquid, priusquam uires defecerint corporis, nullus homo uiam debet arripere perfectionis?

»Est et alia causa super molestia passionum tuarum tractanda, quam decet ut mente perpendas intima. Nam quanto maioribus beneficiis ditatus, et  longiori patientia hactenus a me es supportatus, tanto difficiliorem conuersionis uiam sustinere debes. Scio namque in iuuentute difficillimam esse cuiuslibet conuersionem. Sed et te conuenit scire quam difficile, quam laboriosum mihi quodammodo erat per illorum scandala qui per te deprauati sunt; quod tu, plurimis in utroque homine laureatus beneficiis, pene omne tempus preteritum consumpsisti in flagitiis. Finitis igitur solutionibus quas, pro rebus quibusdam in quibus dubitando laborabas, protuli, nunquid adhuc, o amator dubitationis totius, aliquid certum et definitum probatione ulla accepisti? An ignoras quoniam documenta tanta, quacunque ratione uel meditatione concepta, nequaquam adeptus es frustra? Ideoque in eorumdem documentorum  cognitione stabilem mentis retine intentionem, et per hec prepara animum tuum ad tentationem. Nam quanto maiori inspirationis diuine gratia iam premonitus instructusque eris, tanto ualidiorem tentationis molestiam patieris. Iterum atque iterum eadem repetens admoneo, ne forte inter eos deputeris qui, ut scriptum est, ad tempus credunt, et in tempore tentationis recedunt . Mirari itaque noli si quid passurus sis noui, uerumtamen prescio quanta infirmitate et ambiguitate inter nouas tentationis molestias dissoluaris, arbitratus scilicet me ipsum, Deum omnipotentem, omnino non esse, et hec omnia, que de me percepisti, apud te quasi somnia uideri. Recede ergo, recede, miser, ab hac dementia, quia, sicut sepissime  tibi patefactum est, delusione circumuallaris diabolica. Attende, o captiue, ne tu sis ille, de quo dicit Psalmista: Dixit insipiens in corde suo: Non est Deus . Diabolus quippe, satis agnoscens uniuersos confugientes ad me ueniam promereri posse, omnigenis delusionibus retrahit eos ab ipsius aditu uenie, hoc est a fide, immittens uidelicet fraude solita huiusmodi cogitationes: ut aut indignum mihi uideatur sceleratos quosque iustificare; seu austeritatem tantam mihi inesse quam nullus homo peccator, etiamsi pro penitentia semper castigetur, ualeat minorare; siue ut de iustorum retributione perpetua et de impiorum perenni dubitent pena; uel etiam iudicia blasphemare audeant mea; seu ut Scripture sacre dicta intentione subuertant  sinistra; ad extremum uero, ut, sicut tu quoque modo delusus priuaris, de certissima substantie mee priuentur agnitione.«



CAPUT XXIu. Cur Deus omnem creaturam rationalem tentari permiserit, et quanta tum ueteris, tum Noui Testamenti patres pertulerint, antequam in arcem perfectionis euaderent.

»Sed, quia insipientiam animi tui huc usque pre mortalibus multis sustinui admonendo et instruendo, cur etiam talia permittam contingere, aliquatenus te uolo instruere. Nunquid ignoras angelos et archangelos, omnesque celicolas, qui longe sublimiores natura constant humana, in eo uoluntatis sue arbitrio  relictos, ut siue mecum, siue cum principe diabolo uellent, permanerent? Sic quippe oportuit eos probari, ut et quid in me et quid in se essent posset denudari. Unde, cum probati quidam sine me nichil esse, alii uero in se aliquid esse et posse crederent, hi, qui in me suum tantummodo esse decernebant, electione et felicitate perpetua uidebantur digni; illi autem, qui se uiribus propriis commendabant, ut patefieret quid sine me possent, irremediabili iudicio sunt puniti, sicut in Epistola beati Petri apostoli legitur: Deus, inquit, angelis peccantibus non pepercit . Et in Epistola Iude: Angelos qui non seruauerunt suum principatum, sed reliquerunt suum domicilium, in iudicium diei magni eternis uinculis reseruabit .

 »Nota quoque et illud, quia, si iidem angeli in exordio creationis sue ita probati non essent, licet natura preclarissima pollerent, per se tamen aliquid posse existimantes, tanto nequius quandoque superbiendo caderent, quanto iam diutius se uiribus propriis stetisse crederent; et in huiusmodi dilatione non tantum angelice, sed etiam humane damna euenirent nature. Quia, cum districtio diuina angelis superbientibus in initio minime resisteret, humana profecto superbia, impunitatis tante causa magis ac magis Deum contemnens, grauiori demum iudicio prosternenda caderet. Quamobrem quid uel angelica uel humana natura per se possit mox in utriusque initio apparere oportuit, ut eorum casus non tam sibi ceterisque uideretur detrimentum quam  doctrine exemplum; et eo fortius postmodum starent mihique tenacius inhererent, quo maiori experimento per semet nil posse didiscissent. Ceterum hi angeli, qui, arbitrii libertate data probati, a consortio subiectionis mee sponte discesserunt, ideo uenie remedium non meruerunt, quoniam extrinsecus nulla rerum necessitate, nulla intrinsecus nature sue ad hoc coacti sunt imbecillitate, sed uitio tantummodo superbie ex ipsa libertatis claritatisque sue excellentia inflati, potentie mee presumebant resistere. Homo autem primus, licet sapientia multiplici et conditione spirituali ita esset adornatus ut diceretur ad imaginem et similitudinem Dei factus, quia tamen compositus erat ex carne lutea, et diaboli preuentus seductione atque astutia, pro precepti  mei transgressione ueniam meruit; ea tamen ratione ut, eiectus de paradiso uoluptatis, operaretur terram de qua sumptus est, et in sudore uesceretur pane. Quod scilicet et iuxta litteram de corporali, ut ea que in hoc exsilio corpori essent necessaria, cura excoleret uaria; et de spirituali pane, id est Christo, potest intelligi, ut cui prius facillimo liberi arbitrii nisu inherere, et in quo omnia habere posset, ad eum postmodum lapsus cum sudore maximo penitentie rediret, atque eiusdem arbitrii ingeniique uires, quas ante transgressionem absque sensus torpore ad cuncta bonitatis iura retinuerat, postea, carnis fragilitate prepediente, cum labore graui obtineret.

 »Cum igitur hac ratiocinatione agnoscas non solum eumdem primum hominem singulari conditionis humane primatu sapientiaque laureatum, sed etiam omnes celicolas, quorum excellentie creatura nulla comparatur, absque probatione congrua non posse mihimet firmiter inherere, nec non sui meique differentiam peruidere: quem deinceps hominum ceterorum, a primi hominis prudentia insita aliquid distantium, arbitraris esse tam perfectum, ut, sine tentatione, mee magnificentie sueque fragilitatis certum capere possit experimentum?

»Quod si tentationis insolite molestias super te irruisse causaris, attende quoque quia tu pene insolito more gratiam meam hucusque magis quam alii plures adeptus sis. Nonne tibi insolitum uidetur,  a pueritia usque in presens omnimodis te sceleribus implicatum, non solum penas condignas euasisse, sed etiam, quasi uice uersa, hec que multis denegata sunt religiosis, et  cum labore magno exquirentibus, ea nisu facillimo dona pietatis mee ingentia percepisse? Recordare, queso, quid tu absque labore solito hactenus beneficiorum, et quid ceteri plures mei electi experirentur angustiarum, priusquam pacem uel requiem ullam non dico future sed presentis uite obtinerent, quamuis nonnulli inter beneficia demum sibimet collata afflictiones uarias perferrent.

»Et ut hec apertius tuo innotescant animo, quosdam qui huiusmodi uitam ducebant, tam in ueteri  quam in Nouo Testamento, per nomina recitare cupio. Scisne quantos labores et tribulationes Iacob patriarcha pertulerit, priusquam ullam benedictionis percepte a patre suo Isaac gratiam promereri potuerit? Nam, ut Genesis liber testatur, oderat semper Esau Iacob pro benedictione qua benedixerat ei pater: ideoque, matre suadente, idem Iacob propter fratris metum profectus est in exsilium, ubi auunculo suo quatuordecim annos seruiens ignobilis persone sortitus est negotium. Postea uero, cum rediret ad patriam, in tantum adhuc fratris expauit iram, ut, pro reconciliatione nuntios premittens, non solum iam fratrem, sed et dominum appellaret, dicens: Sic loquimini domino meo Esau. Hec dicit frater tuus: Mitto nunc legationem ad dominum  meum, ut inueniam gratiam in conspectu tuo . Cum autem aduenientem fratrem procul uidisset, pre timore in terram cadens, septies adorauit donec appropinquaret. uidesne ergo quantas afflictiones ille tantus uir sustinuerit, antequam gaudia aliqua benedictionis promisse gustauerit? Ac si gustauit magnus timor hec superauit. Eadem quoque de filio suo Ioseph proferri licet, quem cum per somnia patefacta fratres sui magnum quemdam sibique preponendum arbitrarentur, mox, obliti totius fraternitatis, contra eum omnimodo succensi sunt inuidia, adeo ut, uix ab illius interfectione sese cohibentes, uenundarent eum Ismelitis: a quibus translatus in Aegyptum, tantam ibidem contritionem  pressuramque sustinuit, ut, sicut de eo Psalmista commemorat, ferrum pertransiret animam eius, donec ueniret uerbum eius , id est, antequam perciperet predestinatam et reuelatam potestatem, quam non solum super omni Aegypto, sed etiam super cunctis fratribus suis ad se pro inopia confugientibus possessurus erat.

»Similia etiam inuenire uales de illo precipuo uiro Moyse, et famulo meo Dauid, et de sancto Daniele, qui omnes, licet disparibus modis, ante et post susceptam dignitatem tribulationes periculaque maxima pertulerunt. Tales etiam uiri multi inueniuntur in ueteri, sed multo plures in Testamento Nouo qui tanto maiora passi sunt discrimina, quanto non iam presentia ulla, sed tantummodo futura et eterna  desiderabant premia. Illi namque qui ante legem uel sub lege religiose uixerunt, licet iusti sanctique essent, magis tamen ab aliis quam a semetipsis illatas tribulationes sustinuerunt. Isti autem quibus exortus est uerus iustitie sol, id est Christus, qui dixit: Si quis uult post me uenire, abneget semetipsum, et tollat crucem suam, et sequatur me ; et iterum: Qui amat animam suam, perdet eam , huiusmodi rudimentis incitati semetipsos offerebant tortoribus; et, si tortor alius defuisset, sese cum uitiis et concupiscentiis semper crucifigebant. Ideoque non facile terrenam sortiti sunt dignitatem, sed iugiter intendebant ad spiritualem; uidelicet [ut] ipsi semet contra diabolicas tentationes fortiter munirent, aliosque exemplis suis erudirent.  uerumtamen, priusquam passionum propriarum uictoria et pace fruerentur uel aliquibus regendis preponerentur, plurima pertulerunt pericula, multa transierunt tempora. Quidam etiam, in spirituali dignitate iam constituti, preter afflictiones spontaneas, egritudinis uel persecutionis uarie flagella ob humilitatis custodiam a me transmissa usque ad finem uite presentis sunt passi. Quamuis ergo huiusmodi uiros innumerabiles, ut supradictum est, in Testamento Nouo possis inuenire, aliquos tamen exempli gratia nominare uolo, ut, cum hos in testimonium assumpsero, facilius agnoscas qualitatem ceterorum.

»In primis itaque apostolos Domini Iesu Christi attende quid laborauerint, quid pertulerint antequam  aliquem laboris sui fructum, antequam sublimitatis percipiende gradum, non dico in futura, sed in presenti tantum uita, ubi Ecclesie uniuerse preferendi erant, possederint. Dicit enim, ut euangelica uerba testantur, ipse primus apostolorum Simon Petrus ad Iesum: Ecce nos reliquimus omnia et secuti sumus te, quid ergo erit nobis?  Quid autem in his uerbis, ubi beatus Petrus se suosque coapostolos omnia reliquisse dicit, intelligendum putas, nisi, quod maxime difficultatis est, parentes, propinquos, dulcia matrimonii iura, filios, predia, domos, postremo uoluntatem propriam omniaque carnis desideria? Quamobrem licet iidem apostoli relictis omnibus suis Dominum Iesum comitarentur  iugiter corpore ac mente fideli, manifestum est tamen eosdem pro rerum suarum dimissione, nec non pro humane fragilitatis occasione diutius a diabolo tentari ac fatigari, maxime cum et ipse Dominus tentationes eius uoluerit pati. Unde ad eosdem apostolos dicit: uos estis qui permansistis mecum in tentationibus meis . Preterea tribulatione premebantur maxima, cum ipsum Dominum, in quo omnem spem suam ponebant, comprehendi ab hominibus prauissimis, et flagellari morteque turpissima condemnari uidebant. Huic autem tribulationi successit et altera, quia scilicet propter inusitatam sibique inuisam tanti Magistri passionem, licet argumentis multis patefactam, uix eius credebant resurrectionem.  Inter hec quoque nichilominus persecutione ac metu Iudeorum afficiebantur. Tantis igitur tribulationibus apostoli sunt afflicti nec non probati, priusquam in illo, quo ponendi erant, totius Ecclesie fundamento collocarentur, priusquam ullum laboris sui fructum uel potestatem in animabus lucrandis meruissent adipisci. Sed his generaliter de apostolis omnibus prolatis, nunc libet de aliquo illorum ceterorumque Patrum specialiter exempli gratia mentionem facere, quid unusquisque eorum tribulationis et angustie ante uel post perceptam spiritualis gratie sublimitatem pertulerit, ut, cum tam precipuos Patres innumeris tribulationibus afflictos agnoueris, insolitam magis gratiam quam molestiam ullius tentationis hactenus esse tibi collatam probare  possis.

»Attende ergo ad sanctum Paulum apostolum, et considera quot perpessus fuerit genera persecutionum. Nam, sicut in libro Actuum apostolorum et in ipsius Epistolis ualet agnosci, postquam Christo Iesu uocante ad conuersionem uenit, nunquam fere sine aduersantium persequentiumque periculis exstitit. Eius quoque collegam in persecutionum duntaxat numerositate Athanasium, Alexandrine Ecclesie presulem, accipe. Qui, sicut in Historia ecclesiastica legitur, mox post susceptam presulatus dignitatem pro catholica fidei defensione laborans, immensis hereticorum persequentium insidiis pene usque ad uite sue finem afficiebatur. Sic quippe de eo Historia ecclesiastica refert: Huius, inquit, tanti in Ecclesia  pro fidei integritate agones fuerunt, ut etiam de hoc dictum esse uideatur quod scriptum est: »Ego enim ostendam ei quanta eum oporteat pati pro nomine meo .« In huius namque persecutione uniuersus coniurauit orbis, et commoti sunt principes terre; gentes, regna, exercitus conuenerunt aduersus eum. Ille autem diuinum illud conseruabat eloquium, dicens: »Si consistant aduersum me castra, non timebit cor meum; si insurgat prelium, in hoc ego sperabo .« Isti igitur duo uiri in exemplum humane persecutionis sufficiant tibi, ut non solum nichil insolitum, nichil inauditum te aliquando ab homine quoquam pertulisse arbitreris, sed nec particulam minimam earum persecutionum quas alii  pertulerunt te passum esse noueris. Tu enim pro eo quod aliquantulum aduersitatis et persecutionis prius in seculo constitutus pertulisti, et nunc in monasterio positus paruissimis tentationum stimulis, quibus etiam Christianus omnis probandus erit, fatigaris, maioribus quam alii persecutionum tentationumque periculis afflictum te frequenter arbitraris. Sed hec longe aliter quam tibi uideantur inuenies, si ueritatem consideres. Nam quod in persecutionibus uiolentia humana illatis nil simile aliis pluribus pertuleris, iam satis demonstratum est exemplis.

»Deinde uero oportet considerare quantum aliis in afflictione carnis et in omni contemptu uite huius sponte laborantibus succumbas. Attende itaque  in duos uenerandos Patres et spiritualis uite doctores, sanctum uidelicet Antonium ac beatum Benedictum, quorum tanto facilius potes recordari, quanto magis ex lectione assidua tibi sunt noti. Illorum ergo uitam legens cito potes cognoscere quantam uterque pertulerit afflictionem pro Dei amore; quam deuote in primis, cum adhuc iuuenilis essent etatis, mundana reliquerint omnia; quantas deinde diaboli sustinuerint insidias et tentamenta. Unus namque eorum, id est beatus Antonius, a quo etiam omnis fere exorta est eremitarum et cenobitarum institutio, tanta conuersationis sanctitate poliere cepit ut ex hoc antiquus hostis, inuidie facibus omnimodis accensus, non solum spiritualibus et inuisibilibus eum impugnaret insidiis, uerum  etiam corporalibus atque apertis afficeret plagis. Sed et alter, nichilominus Dei gratia repletus, maxima sanctitatis sue monimenta tam scriptis quam moribus reliquit. Quid multa? Quidquid afflictionis, quidquid constat laboris in uigiliis et in ieiuniis, uel in solitudinis horrore et in uestimenti abiectione, seu in desideriorum carnalium deuincenda passione, uel in omnigenis insidie diobolice dolis superandis, eosdem inuenies diu tolerasse, antequam ad arcem perfectionis, qua plurimis preferendi erant, peruenirent. Hec igitur, queso, diligenter animaduerte, et tantas Patrum prenominatorum afflictiones ad tuas, quas tu interdum insolitas arbitraris, confer tribulationes; et tunc procul dubio cognosces quia parui fiunt quos modo uel unquam  pertulisti dolores, quamuis iidem Patres nullatenus, sicut tu, pro criminum capitalium penitentia mererentur affligi.«



CAPUT XXu. uaria tentatorum, presertim a spiritu luxurie, exempla. Quanta humiliandi nos necessitas sit, etc.

»Preterea tibi in etate primeua multo maiora quam illis humani solatii adiumenta, multoque plura quam illis impensa sunt a me exterioris hominis solatia, quibus iure incitatus, fide atque deuotione magna properare debuisses ad obtinendam hominis interioris puritatem, que non nisi per magnam carnis acquiritur afflictionem. Si enim, illi, beneficiis paruis primitus adiuti, ita sunt inflammati  ut labores maximos pro consequenda uite spiritualis puritate sustinerent, cur tibi, qui paruus adhuc dona adeptus es ingentia, uidetur graue tribulationem saltem aliquam pro puritate eadem tolerare? Dic, rogo, quis tibi uideris, ut nec pro subsidiis presentibus, nec pro futura et perenni mercede molestiam ullam perferre uelis? Quid ergo olim, cum in schola positus esses, pro capacitate magna discendi laborasti? Quod deinde, in seculari uita positus, habuisti studium, ut eius inanem noxiumque euaderes luxum? Quid etiam nunc, cum ad monasterium uenires, ieiunando, uigilando, orando, seu in qualicunque disciplina regulari insistendo, plus aliis laboras, ut et pro preteritis criminibus consequaris ueniam, et de futuris habeas cautelam?  Denique qui preterita rite emendare et futura mala cupit deuitare, necesse est ut in uigiliis, ieiuniis et orationibus, nec non in aliis bonis operibus carnem studeat edomare. Sed tamen, quantum conuersionis rouitas et laboris tui permittit exiguitas, curam assiduam tibi inesse pro his omnibus assequendis non denego. Unde et ego eadem pietatis mee beneficia, que hactenus tibimet exhibui, amodo non auferam a te; tu tantum uiriliter age, et confortetur cor tuum, et sustine Dominum .

»Adhuc restat afflictio et tentatio una, id est passio concupiscentie carnalis diuturna, in qua quia te specialiter uexatum esse credis, ideoque in hac assumenda sunt aliquorum Patrum exempla, ut in ceteris. Sed hoc in primis pensandum est, quia is  qui nunquam, et [ille] qui sepius carnis corruptionem expertus est, nulla possunt colluctatione cequari. Quamuis enim utrique impugnatione graui affligantur, is tamen qui huiusmodi uitio, fragilitate humana deuictus, sepe succubuit, tanto longiora et grauiora passionum carnalium certamina iure sustinebit, quanto frequentius eisdem passionibus consentiens semet subiecit. Hac igitur re considerata aliquos iam utriusque qualitatis homines ex Scriptura sacra probatos ad exemplum assume, ut, perspecta aliorum tentatione atque labore, facilius impugnationis et laboris tui quantitatem agnoscas. Et primum quidem illi qui pro castitatis intime perseuerantia, deinde uero hi qui pro corruptionis luxurioseque uite penitentia agenda certauerunt proponantur.  Sicut ergo Dialogorum liber narrat, sanctus Equitius, cum in iuuentutis sue tempore nimio carnalium desideriorum certamine fuisset fatigatus, ipsis sue tentationis angustiis ad orationis studium solertior est factus. Cumque hac in re ab omnipotente Deo remedium continuis precibus quereret, nocte quadam assistente angelo eunuchizari se uidit. Ecce quantum sanctus iste laborauit, qui quanto magis impugnabatur, tanto studiosius orauit ne uinceretur.

»In collationibus quoque Patrum de quodam abbate eximio, nomine Sereno, legitur quia, cum pro interna corporis et anime castitate nocturnis diurnisque precibus, ieiuniis etiam ac uigiliis infatigabiliter insisteret, adueniens ad eum in uisione nocturna  angelus Domini eiusque uelut aperiens uterum, quamdam ignitam carnis strumam de eius uisceribus auellens atque proiiciens suisque omnia, ut fuerant, locis intestina restituens: Ecce, inquit, incentiua carnis tue abscissa sunt, et obtinuisse te noueris hodierna die perpetuam corporis puritatem, quam fideliter poposcisti. Ecce uides quantos sit passus et iste labores. Quapropter ut nemo excusationem uel diffidentiam habeat ea que fideliter poscit impetrare non posse, quod utrique constanter petierunt assequi meruerunt. Et ut huiusmodi exempla non solum in fortiori, sed etiam in sexu habeas inferiori, in uita Patrum narratur quoniam abbatissa quedam sancta, nomine Sara, tredecim annis fortiter a fornicationis demone sit impugnata, et nunquam regauerit  ut discederet ab ea huiusmodi pugna, sed hoc solum dixerit: Da mihi fortitudinem, Deus. Ecce fides qualis et quantus amor pietatis! Ecce quid uterque sexus laborauerit pro uirtute castitatis! De quorum omnium puritatis constantia sicut procul es effectus, ita etiam eorum laborem et impugnationem nunquam fueras expertus. Quamobrem, quia perfectorum, et in castitate perseuerantium omni modo discrepas meritis atque labori, uideamus si uel eorum, quorum impudicitie et irreligiositatis minus discrepare uideris, tribulationi quoque et impugnationi, quam pro penitentia agenda pertulerunt, aliquatenus assimileris.

»Legitur quippe in supra dicta uita Patrum quia fuerit quidam uir uitam turpissimam super omnes  uicinos suos ducens, ita ut opinatissimus in flagitiis haberetur. Hic aliquando Dei miseratione compunctus ad penitentiam conuertitur, et intra sepulcrum quoddam se concludens priorum scelerum pollutiones lacrymarum fontibus diluebat. Cumque in his posito ei hebdomada transisset, noctu ueniunt ad eum demones in sepulcro clamantes et dicentes: Quid est quod agis, o impurissime et flagitiosissime? Postquam omni spurcitia satiatus es, nunc a nobis castus et religiosus effugere cupis? Nolis, uelis, amodo unus ex nobis eris. Hec et huiusmodi plura exprobrantibus eis, ille iacebat immobilis, ne auditum quidem suum conuertens ad eos, nec ullo penitus sermone respondens. Cumque illi sepius eadem repeterent nec ille omnino moueretur, tunc in furorem  commoti demones uerberibus eum afflixerunt multisque cruciatum suppliciis semiuiuum reliquerunt. Ille tamen tot cruciatibus nec moueri potuit a loco, in quo orationis causa iacuerat. Sequenti uero nocte demones iterum uenientes grauioribus eum uerberibus cruciabant; sed nec tunc quidem moueri ualuit a loco, melius esse dicens mortem subire quam ultro demonibus obedire. Nihilominus tertia nocte multitudo demonum conuenit, et absque ulla miseratione in eum irruentes omnibus penis cruciatibusque afficiunt. Cumque iam corpus defecisset in suppliciis, extremus tamen spiritus obsistebat imperio demonum. Quod ubi impii uiderunt, exclamantes uoce magna: uicisti, inquiunt, uicisti.

 »Quid ergo tibi in huiusmodi impugnatione uidetur? Nunquid, quia te supra multos occultis ac manifestis tribulationibus oppressum esse sepius estimabas, tale aliquid unquam passus eras? Quinimo longe minoribus subiacebas tentationibus. Sed licet exemplo satis hoc sis uictus ab uno, pro eo tamen quod in occultis et spiritualibus tentationibus maxime te uexatum arbitraris, aliud, in quo spiritualis tantum impugnatio declaratur, proferre libet exemplum. Legitur namque de sancta Maria Aegyptiaca quoniam inter cetera, que Zosime abbati de uite conuersionisque sue qualitate referebat, dixit: Crede mihi, abba, decem et septem annis feris et irrationabilibus luctabar desideriis. Et post pauca: Cogitationes autem, que ad fornicationem iterum  compellebant me, quomodo tibi enarrare possum? Ignis intus infelix corpus meum nimius succendebat, et me per omnia exurebat et ad desiderium commistionis trahebat. Dum ergo talis ascenderet cogitatio, prosternebam me in terram, et lacrymis eam infundens, ipsam mihi ueraciter astare sperabam, que me fide iusserat, id est sanctissimam Dei Genitricem, et sic per decem et septem annorum curriculum periculis, ut dixi, luctabar. Ecce uides quantum non solum uirilis, sed etiam femineus sexus laborauerit et pro integritatis constantia et pro corruptionis penitentia. Nunquid ergo decem et septem annis iam laborasti, pugnans contra cogitationes desideriorum carnalium? Quid autem tot annos dico, qui nec uno passus es tanta anno integro? Nondum  ergo laboris uiam cepisti et tamen uelut ex labore nimio fatigatus iam defecisti.

»Sed etsi quas tentationis, et aduersitatis molestias perferres, nunquid propterea patientie et spei solatia deponere debes? Nonne et ex supra commemoratis sanctorum Patrum exemplis et ex Scripture sacre sententiis agnoscere potes utile esse ac necessarium perferre tentationes? Petrus namque apostolus dicit: Charissimi, nolite peregrinari in feruore, qui ad tentationem uobis fit quasi aliquid noui uobis contingat; sed communicantes Christi passionibus gaudete . Iacobus etiam apostolus docet dicens: Omne gaudium existimate, fratres mei, cum in tentationes uarias incideritis, scientes quod probatio fidei uestre patientiam operatur; patientia  autem opus perfectum habet, ut sitis perfecti et integri in nullo deficientes . Item idem apostolus dicit: Beatus uir qui suffert tentationem, quoniam cum probatus fuerit, accipiet coronam uite, quam repromisit Deus diligentibus se . Hinc et Paulus apostolus ait: Gloriamur in tribulationibus, scientes quod tribulatio patientiam operatur, patientia autem probationem, probatio spem, spes autem non confundit . Huiusmodi ergo documenta et in Nouo et in ueteri Testamento inueniuntur multa, quibus si iugiter intendis, non solum tentationes quaslibet aduenientes facilius deuincis, sed et maioris intelligentie dona consequeris. uix enim in multis, ut scriptum est, expertus cogitabit multa; et  qui multa didicit narrabit intellectum . Cuius uidelicet rei indicium in temetipso probare uales, quia nisi uaria tentationum molestia et cura exercitatus esses, nequaquam tanta Scripturarum documenta uel testimonia tractare studuisses. Plura quippe prius incognita iam indagationi tue sunt reserata.

»Illud quoque summopere notandum tibi est quia, si absque tentatione et tribulatione aliqua diutius remaneres, grauius periculosiusque de beneficiorum meorum largitate superbiendo caderes quam cum sceleribus omnimodis quondam deditus esses. Quanto enim excellentioribus quisque ditatur donis tanto magis pulsatur uitio elationis. Unde et ille prestantissimus angelorum, non sustinens dignitatis sue  donum, eo grauius superbiendo cecidit quo sublimior ceteris exstitit. Saul quoque, ut liber Regum narrat, cum ante perceptam regni dignitatem humilis mihique esset acceptus, postea uero ex eadem dignitate superbiens a me est repulsus. Ipse etiam Dauid, licet regum eximius et pietati mee placidus, prius tamen quam ad regni eleuaretur fastigia, maiori se constrixit religionis cura. Nam antea bona pro malis, postea uero mala reddidit pro bonis. Ideoque iniquitatis sue non immemor in centesimo primo psalmo gemebundus ad me ait: Quia eleuans allisisti me. Ac si aperte diceret: Quanto sublimiori me dignitate eleuasti tanto maioribus peccatis me implicari permisisti. Preterea quante ruine is, qui pre ceteris eleuatur pateat liber Paralipomenon indicat. De  Ioas namque rege Iuda refert quia post mortem Ioiade sacerdotis, qui eum ad regnum prouexit, in tantam elationem uenerit ut relicto cultu Dei a suis se permiserit adorari. Pro quo superbie flagitio quid regi eidem euenerit scriptum subiungit, dicens: Cumque uolutus esset annus, ascendit contra eum rex Syrie, uenitque in Iudam et Hierusalem, et interfecit cunctos principes populi, atque uniuersam predam miserunt regi Damascum . In Ioas quoque ignominiosa exercuere iudicia, et abeuntes dimiserunt eum in languoribus magnis. Ex quibus omnibus sentiri ualet, quia nemo uel uirtutum, uel dignitatis alicuius excellentia sublimatus mortifere superbie ruinam absque magna contritione euadet. Sed et beatus Paulus hoc attestatur qui patefactis quibusdam  uirtutibus sibi concessis subiungit, dicens: Et ne magnitudo reuelationum extollat me, datus est mihi stimulus carnis mee, angelus Satane, ut me colaphizet . Si enim tantus uir stimulis ideo premebatur carnalibus, ne pro concessis extolleretur uirtutibus, putasne tibi opus est aliqua aduersitate fatigari, ne de perceptis beneficiis presumas gloriari?

»Quamobrem perpende, queso, tentationis tue causam et ordinem, exordium et finem, ut agnoscere possis cur postremo amariori quam primitus et illa, quam tu insolitam uocasti, tentatione uexatus fueris? In primis namque ideo lenioribus solitisque permissus es fatigari tentationibus, ut quasi  per gradus quosdam ad altiora paulatim ascendens, disceres quandoque congredi grauioribus. Sed cum in tam leni et temperata impugnatione aliquantulum proficiens ea, que in te gratia mea operabatur, magis ac magis uiribus meritisque tuis attribueres, in talem te tandem permisi tentationem incurrere, cuius impugnationis magnitudine depressus agnosceres, cui instantem defectum et cui preteritum omnemque laboris tui profectum debuisses deputare, ac per hoc tanto certior de gratie mee beneficiis existeres, quanto minus de meritis tuis presumeres.« Hec igitur ex supradicti fratris scriptis excerpta hic intuli, ut his, qui in conuersionis initio sacram Scripturam legere cupiunt, ostenderem qualiter immensam diabolice fraudis astutiam, qua  omnes eamdem Scripturam legentes impugnare solet, agnoscere et precauere, qualiterque etiam diuine inspirationis gratiam agnoscere et inuocare debeant.



CAPUT XXuI. Quid omnibus uniuersim hominibus necessarium sit ad hoc, ut recte ad patriam currant.

Deinde uero opitulante Deo reserare libet quis sit cursus generalis omnium tam laicorum quam clericorum, uirorum ac mulierum ad supernam patriam peruenire cupientium. Ubi in primis arbitror dicendum, quod et in primis est omnibus studendum, ut uidelicet discant in Deum credere: fides enim est totius boni operis fundamentum, totius diuine religionis initium. Fidei quoque, si coniungantur spes  et caritas, est scala qua scanditur ad celum. Quam ob rem omnibus ad celestia gaudia peruenire cupientibus primus et communis cursus esse debet, ut in his tribus prenominatis uirtutibus se exerceant, credendo scilicet, et sperando in Deo ac diligendo eum. Aliter enim ad notitiam summe sancteque Trinitatis, que Deus est, pertingere nequimus, nisi prius quasi in schola quadam omni modo discere studeamus; qualiter harum trium uirtutum trinitatem agnoscentes, eam, quantum fragilitas humana permittit, moribus condignis impleamus. Nam sicut in Trinitate summa indiuidua est omnis personarum trium operatio; sic etiam in fide et spe et caritate indiuidua operatio agitur. Nemo quippe firmiter credere potest in Deum, nisi ab illo speret  aliquod sibi prestare premium; nec quisquam recte sperat in Domino, nisi illum credat ubique regnantem, ubique presentem, cuncta continentem, cuncta regentem. Sed neque perfecte potest illum diligere, nisi fidei et spei integritatem supradictam in corde suo iugiter teneat. Quia ergo fides et spes recta nunquam potest esse sine altera, et sine utraque Deus nequit diligi, merito fides et spes, quasi Pater et Filius in personis precedunt; caritas uero quasi Spiritus sanctus ex Patre et Filio procedens et fide et spe pura procedit.

Sed et hoc satis conuenit: quia sicut omnia operatur unus atque idem Spiritus , et nemo potest dicere Dominus iehsu, nisi in Spiritu  sancto ; ita etiam in caritate omnia bona consistunt, attestante Domino, qui in Euangelio dicit: Hoc est preceptum meum, ut diligatis inuicem , per unum uidelicet dilectionis preceptum omnes uirtutes intelligi uolens. Apostolus quoque eadem testatur, dicens: Plenitudo legis est dilectio . In his igitur tribus uirtutibus, id est in fide et spe et caritate, que cunctis hominibus communes esse debent, et sine quibus nemo placere Deo potest, quantum quisque proficit, tantum ei ceterarum uirtutum notitia simul et facultas bene agendi a Deo exhibetur. Credere namque debet omnis homo omnia a Deo regi, et nichil frustra uel ex casu in mundo fieri, sed aut ipso concedente aut permittente cuncta ordine certo  moderari. Que bona quidem sunt et prospera ideo concedi, ut eius appareat gratia; que autem mala et aduersa sunt ideo permitti, ut et in illos, a quibus inferuntur, eius appareat patientia; et ut ipsi, quibus eueniunt eadem mala et aduersa, si boni sint, probentur uel coronentur; si uero mali, corrigantur uel damnentur. Talia igitur de Deo credere, est in huius uite stadio celeriter currere, atque ad eternam patriam festinare.

Sed et hoc unicuique credendum quod in omnibus rebus tam malis quam bonis que sibi eueniunt tentatur, quid de se, uel quid de Deo sentiat, et qualiter illum diligat. Unde Scriptura sacra dicit: Militia uel tentatio est uita hominis super terram . Huiusmodi autem tentatio tam uariis modis agitur  ut ab homine nullo pleniter explicari ualeat. Sed nos aliqua hic proferemus. Per omnia enim que uidemus aut audimus, facimus uel patimur, tentamur; tentamur etiam laudati uel uituperati; tentamur per infirmitatem et tribulationem, qualicunque causa nobis euenerint. Tentamur nichilominus per sanitatem, per omniaque diuina beneficia nobis collata. Tentamur quoque per ea dona que aliis per gratiam Dei concessa agnouimus. Moxque qualiter prefate, alieque simul tentationes fiant, iuxta intelligentie nostre uires aperiemus. Per ea namque que uidemus aut audimus, quia uel bona sunt uel mala, duobus modis tentamur. Cum enim bona uiderimus aut audierimus, mox per ea tentamur, si quid tractemus, qualiter ex eis edificemur,  qualiterque ea imitemur. Cum uero mala uiderimus aut audierimus mox nichilominus per ea tentamur, si ab his nos mente et corpore auertamus, omni modo cauentes ne similia faciamus. Tentamur in his que facere et pati possumus, si prompti scimus, tam pro fratrum nostrorum quam pro nostra salute ea operari et pati, prout facultas et conuenientia utriusque permittit. Non enim omnibus unum idemque opus conuenit. Laudati et uituperati tentamur: laudati quidem, si nobismetipsis plus de nostra qualitate credere uelimus, quam aliis nos minus agnoscentibus; uituperati autem, si peccatis nostris uel ullam iniuriam ab aliis illatam tolerare uelimus, cum plurimos sciamus tormenta maxima ipsamque  mortem pro amore Christi passos fuisse. Maiorem namque et efficaciorem penitentiam agere non ualemus, quam si iniuriam quamlibet uel persecutionem pro nomine Christi toleremus; quia ipse dixit: Beati qui persecutionem patiuntur propter iustitiam .

Per quoslibet peccantes tentamur. In primis quidem, si attendentes, quia nos autem iam similiter lapsi sumus, uel adhuc labi possumus, condoleamus illis. Deinde uero si ita discreti in eorum correctione esse uelimus, ut neque ultra modum seueri, neque nimis remissi in illos simus, sed uinum cum oleo, hoc est seueritatem cum pietate miscentes, iuxta sanctorum Patrum regulam iuxtaque ipsorum penitentiam, et ut negligentes quique corrigantur,  temperemus omnia. Per infirmitatem et tribulationem duobus modis tentamur. Unus quidem est, utrum eas pro peccatis nostris a Deo immissas credentes patienter sustineamus, sicut Iob aliique plurimi sustinuerunt. Alter uero modus est, utrum uidelicet sperantes in misericordia Dei eum inuocemus ut nos eripiat ab eadem infirmitate et tribulatione. Per sanitatem, perque omnia diuine pietatis dona tentamur, utrum ea magis eidem diuine pietati quam nostris meritis deputemus. Per ea uero dona que alios habere cognouimus tentamur utrum eamdem gratiam, quam nobis a Deo prestari optamus, fratribus quoque nostris prestitam non inuideamus. Nam facile subrepit inuidia, et quasi deuastans fur serpit  in intima nostra, cum quoslibet nobis sapientiores esse agnouerimus. Per preces nostras minime exauditas tentamur, utrum prouidentiam Dei talem credamus que, omnia prenoscens, hoc quoque sciat quando nobis prosit exaudiri. Si enim iuxta uoluntatem nostram iugiter exaudiremur, maxima salutis nostre damna sepe pateremur. Per inhonesta quelibet tentamur, si attendamus quia, sicut omnia corporis nostri inhonesta operimento uel secretiori loco conteguntur, ita etiam honestioribus uerbis, si qua necessitas postulat de eis loqui, sunt contegenda. Per qualitatem hominum in errore infidelitatis adhuc perseuerantium tentamur, si diuine pietati pro hoc gratias agere uelimus, quod nos tam per fideles parentes quam per alios sacre fidei  doctores ab eadem infidelitate retraxit. Per qualitatem parentum prauorum tentamur, si attendere uelimus, quanta Dei gratia sit quod sacro baptismate abluti ab omnibus eorumdem parentum uitiis erimus absoluti, dummodo nosmetipsos in eadem uitia minime implicemus. Per irremediabilem lapsum quorumdam angelorum tentamur, utrum attendamus quanta Dei gratia sit homini quotidie peccanti ueniam quesitam pro reatu concedere quandoquidem iidem angeli, semel superbiendo lapsi, non solum nullam ueniam meruerunt adipisci, sed nec uoluntatem ueniam impetrandi. Item per eosdem reprobos angelos tentamur, si uidelicet attendamus, quia sicut ipsi per superbiam ita lapsi  sunt, ut coram Deo ultra stare non possent, sic etiam omnes homines contra Deum se erigentes quandiu in hac elatione persistunt, nil boni agere, sed nec ullam sui malitiam agnoscere possunt. Cuius rei testes sunt plurimi, qui, proh dolor! superbia indurati nullo modo ad meliora ualent flecti.

Per iniustitiam uel adulationem amicorum aliorumque hominum, cum quibus uersamur, omnes tentamur, si Deum magis quam illos diligentes per eorum gratiam uel consilium a ueritate et iustitia non declinemus. Per eos etiam qui improbe a nobis exigunt aliquam rem, quam aut non habemus uel habentes sibi dare non debemus, tentamur, si improbitatem eorum modesta ratione compescentes, cum alia non sint eis danda, caritatis saltem  demus responsa, implentes illud quod scriptum est: uerbum bonum super datum optimum . Per res quaslibet perditas tentamur, utrum, sperantes quia opitulante Deo aut easdem inueniamus uel alias cito acquiramus, ab omni maledictionis et furoris strepitu quiescamus. Per res etiam ab aliis perditas, sed a nobis inuentas tentamur, si tantum dilectionis erga proximos habeamus ut ea que sunt sua sibi reddamus. Per acceptam potestatem tentamur, utrum iudicia iniqua, moresque peruersos, pro quibus alios rectores frequenter reprehendimus, in nobis emendemus sicque appareat qualis intentio cordis nostri sit erga Deum et homines. Per hoc quoque quod scriptum est: Quod tibi non uis fieri, alii ne feceris ,  omnes iugiter tentamur, si forte eamdem fidem et obedientiam, nec non humilitatem, quam nobis a subditis nostris exhiberi uolumus, in primis Deo, deinde cunctis, qui nobis presunt, exhibere studeamus. Per rectores religiosos tentamur, si Deo gratias agere uelimus pro hoc quod tales nobis dedit rectores qui nos bene uiuendi exemplis instruant et uiam patrie celestis ostendant. Per irreligiosos uero tentamur, si peccata nostra, quibus meruimus subdi talibus, attendentes et penitentiam pro his agere et rogare Deum studeamus, ut non secundum peccata nostra faciat nos errore pastorum seduci, sed secundum misericordiam suam eripiat a potentia tali. Per famulamina seruorum aliorumque nobis subditorum tentamur, utrum  per hoc Deo gratias agere uelimus quod illo disponente hi nobis deseruiunt qui conditione et natura nobis equales existunt. Per cuiuslibet hominis nobiscum conuersantis negligentiam tentamur, si ea que ille in qualicunque re negligenter agit queque nos ex peritia et licentia meliorare ualeamus in melius quoque aptemus.

Per temporum pacem, eris temperiem, nec non per rerum abundantiam tentamur, utrum pro his Deo gratias agere et in eius seruitio promptiores esse uelimus. Aliter quoque in eisdem tentamur, utrum ad necessaria uictus et uestitus subsidia magis quam ad superfluum usum luxurie uel superbie his utamur. Per debiles et pauperes tentamur,  si pro hoc Deo gratias agamus quod nos minime permisit grauari debilitate et paupertate tali. Item per eosdem tentamur, utrum miserie eorum condolentes aliquam misericordiam illis exhibere curemus. Per medicinam carnalem tentamur, utrum per hanc credere uelimus quia sicut corpus carnali, ita et anima spirituali medicina reparatur. Eodem modo per omnia uisibilia negotia tentamur, utrum in eis hoc inuestigare uelimus que mysteria rerum inuisibilium gerant et quid nobis de diuino cultu innuant, sicut uidelicet per scholam quo pueri gratia discendi congregati nutriuntur spiritualis uite schola designatur, que in hoc seculo cunctis hominibus saluandis statuta est, ut illis, quasi paruuli pro uite perennis notitia capienda ad tempus correcti uel flagellati,  postmodum de eius participatione mereantur letificari, sicut ipse Dominus dicit: Beati qui nunc fletis, quia ridebitis . Eodem modo per diuersa studia et opera utilia tentamur, utrum hoc attendamus quod ideo dispositione diuina sunt tradita, ut omnis homo iuxta uires scientiamque sibi datam in eis occupatus nunquam sit otiosus.

Notandum autem quod nullum daretur premium his qui utilibus et spiritualibus studiis occupantur, nisi simul essent inutilia atque carnalia, in quibus tentati copiam haberent eligendi necessaria aut superflua, bona aut mala. Ideoque quibus datum est liberum arbitrium currere quocunque uelint, datus est etiam locus spatiosus in quo currere possint. Locus autem satis spatiosus est facultas bene et  male agendi. Quod enim meritum esset, si quis uel male uel bene agere non posset? Unde ut utriusque rei copiam haberet omnis homo, Deus permisit fieri plurimos diuerse qualitatis homines, id est secularis et spiritualis sapientie amatores, diuites et pauperes, superbos et humiles, sanos et infirmos, ut omnes inter se certantes quis celerius, hoc est melius, curreret probarentur, probati coronarentur. Nam cum in una parte positi sint sapientie spiritualis amatores, pauperes, humiles, infirmi; in alia uero sibimet contrariis, nullus ad intelligibilem duntaxat etatem perueniens relinquitur qui non per oppositum suum probatus aut coronetur, aut damnetur. Electus quippe coronatur, quia uidens et audiens undique mala a malis gesta continuit  se ab eis; reprobus uero ideo damnatur, quia uidens et audiens ubique bona a bonis gesta noluit imitari illa, sicut et Iudei a Domino nostro referuntur ideo esse damnandi quia scientes Niniuitas parua Ione predicatione conuersos, ipsi nec per maxima signa uoluerunt conuerti. Huiusmodi igitur diuersitate tentat nos iugiter Dominus admonens, ut sollicite pensantes quanta subtilitate diuersitas eadem facta sit ad comprobandam omnium qualitatem fugiamus a uentura ira, cum tempus habeamus fugiendi.

Si quis uero plus querat quomodo nos Dominus iugiter admoneat, sciat quia, quotiescunque cogitamus uel audimus quam terribilia sint iudicia Dei,  toties admonemur fugere illa. Per uisibiles quoque creaturas tentamur, sicut uidelicet in sole, qui licet creatura sit, eius tamen splendorem dilatari scimus per uniuersum orbem. Unde cum tantum creature splendorem sciamus, tentamur utique a Deo, si eius, qui Creator est uniuersorum, inuisibilem presentiam et potentiam super omnia diffusam credamus. Sed et in aqua tentamur, utrum attendamus quia, si corporaliter sordidi in aqua possunt ablui, multo magis omnes sordibus spiritualibus, id est peccatis inquinati possunt in gratia Dei pleniter lauari, si ad eam accedentes spiritualiter se lauare studeant, id est penitentiam gerant emendationemque promittant. Multo enim maiorem facultatem habet gratia Dei ad lauandas animas quam aqua  quelibet ad lauanda corpora. Quod cum omnes sciamus, quotidie tentamur qualiter idem attendentes cum fide et penitentia condigna ad Deum accedamus. Similiter per apium studia tentamur, si attendere uelimus quia, sicut eedem apes ex uariis floribus mellis liquorem colligere solent, ita et nos uirtutes quaslibet colligere debemus, non solum ab hominibus, sed etiam ab animalibus imitando ea. Pro qua imitatione admonet nos Dominus dicens: Estote prudentes sicut serpentes, et simplices sicut columbe . Hec Psalmista imitatus est, cum dixit: Ut iumentum factus sum apud te, Domine . Eamdem imitationem Salomon unumquemque admonet considerare dicens: uade ad formicam, o piger, et considera uias  eius, et disce sapientiam . Eodem quoque modo per omnes uisibiles creaturas tentati admonemur, ut in eis queramus quid nos doceant. Cuius nimirum tentationis modus et notitia tantum unicuique a Deo reseratur quantum illum timere et amare nititur. uerumtamen ex supra dictis potest aliquantum discere qualiter inuestigare debeat cetera queque.

 Has igitur tentationes, que non ideo immituntur a Domino ut ipse per eas nos interrogando discat quid in nobis lateat, sed ut nos agnoscamus cuius meriti et qualitatis simus, utque appareat quid de Deo uel quid de nobis sentiamus, iugiter attendere generalis est cursus omnium ad superna gaudia properantium. Absque huiusmodi namque tentationibus nemo potest fieri sue qualitatis certus, sed nec diuine pietatis et sapientie ulla ualet intelligere secreta, nisi per earumdem tentationum rudimenta. Sunt etenim quasi quidam campus spatiosus, in quo fidelis quilibet currens, discit qualiter currere ualeat in timore et amore Dei. Et ut hec in una reprobemus, quis, rogo, se patientem esse scire ualet, nisi per iniuriam illatam probetur? Idem de ceteris  sentiendum est. Sicut enim corporis uis, ita et spiritus non aliter quam laborando probatur. Talis autem probatio, qua homo et suam qualitatem agnoscere et premia eterna mereri ualet, sicut scriptum est: Beatus uir qui suffert tentationem, quoniam cum probatus fuerit, accipiet coronam uite , quid aliud est dicenda, nisi sapientia et pietas diuina? Sapientia quidem, quia tam miranda prouidet; pietas autem, ideo quia prouidentia tali dignatur quemquam instruere et ad se trahere? Unde Psalmista merito dicit: Uniuerse uie Domini misericordia et ueritas . ueritas autem et sapientia diuina idem sunt. Magnus quoque et communis est cursus attendere iugiter et recordari quanta utriusque hominis beneficia unquam a Deo  acceperimus in quolibet uite nostre tempore uel in quocunque loco, in patria uel in exsilio, in terra uel in aquis, et pro his ipsi gratias agere; quecunque autem contra eius precepta fecerimus, hec iugiter peniteri, pro his ueniam semper precari. Ad talem cursum cuncti properate, fideles, pro quo non uobis munuscula uilia dantur, sed merces talis que creditur esse perennis.





NARRATIO OTHLONI DE MIRACULO, QUOD NUPER ACCIDIT CUIDAM LAICO.

 Quia mundus multiplici uanitate et iniquitate corruptus in tempore imminenti indicia plura, que predicta sunt in nouissimis diebus futura fore, iam demonstrat, opus est cunctis fidelibus ut et se circumspectione maxima ab insidiis diaboli custodiant et quoscunque possint idem facere admoneant. Per hoc enim quod nunc quam maxime quoslibet tam peritos quam imperitos decipit et ad uanitatem maiorem quam priorum temporum homines pertrahit, solutus esse a uinculis, quibus hucusque constrictus erat, uidetur, sicut in libro Apocalypsis Ioannis apostoli predictum legitur. Quamobrem ut aliquos a  uanitate solita retraham, cupio referre quod nuper in occiduis partibus contigit quodque mihi quidam clericus religiosus, apud se hospitanti referens, se etiam adesse ubi contigerat dixit.

Retulit namque quod quidam illustris uir diffamatus esset pro cuiusdam equi rapina. Tunc comes regionis illius huiusmodi infamiam audiens potenter exegit ab eodem uiro ut equum ablatum redderet, aut iusto pretio persolueret. Qua exactione compulsus promisit comiti ut quocunque iudicio ille uellet se ab hac suspicione purgaret. Moxque comes decreuit ut, pluribus testibus congregatis, se expurgaret  per solitum aque iudicium. Cumque una cum multis aliis ad statutum aque iudicium uenisset, peracta examinatione omni que ibi solet agi, cecidit in reatum per idem iudicium. Quo facto uir mestissimus efficitur, omni querimonia repletur non tantum pro equi recompensatione, sed etiam pro intolerabili comitis timore, quem sibi cognouit minime parcere, si a predicto non absolueretur crimine. Conuocans ergo omnes clericos ibidem manentes in unum, querit ab eis consilium quomodo reatum euadere posset, in quem nulla sua conscientia incidisset.

Ad hec cum unusquisque, prout sibi uidebatur, responderet, quidam ex eis cepit illum monere ut aliquid attentius peccata sua recolens et confessione  proderet et emendationem Deo promitteret. Cui ille respondit dicens: Hec omnia ita iam feci ut nullum in memoria mea remaneat peccatum, quod uobis non confessus fuerim et pro quo emendationem Deo non promiserim. Tunc ille clericus: Quomodo, inquit, hoc potest uerum esse, cum peccatum magnum in te uideam, quod nec confitendo nobis prodidisti, nec peccatum esse credis? Laicus namque cum sis et, iuxta morem laicorum, barba minime rasa incedere deberes, tu econtra diuine legis contemptor quasi clericus barbam tuam rasisti. Peccatum quippe tale, licet tu pro nichilo habeas, ego credo tantum esse ut nullatenus a crimine, in quod incidisti, absoluaris, nisi penitentiam agas, promittasque  Deo te amodo talia deuitaturum. Audiens hec uir mox uotum uouit Deo, dicens: Ecce Deo promitto quia si me liberauerit a reatus iudicio, in quod modo incidi, rasorium nunquam ueniet in barbam meam.

Quibus dictis omnes redeunt ad aquam, cupientes agnoscere si quid prodesset reatus confessio et quelibet noxia uitandi promissio. Cumque iteraretur iudicium, ita securus factus est ut tam de eius innocentia quam de iustitia reuelata, quod scilicet nemo laicorum radere barbam debeat, omnes illic manentes Deo laudem dicerent. Sicque liberatus est homo et de infesti sibimet comitis potestate, et de eorum uiolentia qui illum cogebant equum ablatum persoluere.

 Post aliquantum uero temporis idem uir oblitus diuine pietatis, que eum absoluerat, paruipendensque rem quam Deo promiserat, super barba non radenda, iussit sibi cum nouacula barbam radere, dicens: ego quidem Deo promisi quia rasorium in barbam meam immitterem nunquam, pro nouacula uero non promisi, ideoque uolo hac uti sicut homines ceteri. Sed ultio diuina talem cito secuta est presumptionem. Nam post breue tempus ab inimicis suis captus effossis oculis uisu est priuatus. Hec igitur ego audiens a clerico quodam aliis referre studui, ut aliquos hoc exemplo territos ad emendationem morum traherem.





EIUSDEM OTHLONI LIBER DE ADMONITIONE CLERICORUM ET LAICORUM Nunc primum ex autographo, in imperiali monasterio Sanct-Emmerammensi asseruato, uulgatus, a R. D. P. Casparo Altlechner, Benedictino Millicensi.




INCIPIT PRAEFATIO OTHLONI.

 Sancte Ecclesie munusculum aliquod offerre cupiens, sed in manu mea nichil reperiens preter paruam dictandi atque scribendi notitiam, hanc ipsam in eius seruitium uolo coaptare quantum Dominus dignatur adiuuare. Scribere enim gestio pro admonitione cunctorum fidelium, admonitione duntaxat indigentium, diuidens eos in duas personas clericorum et laicorum, assumensque ad hoc utrique persone congrua monita, per que a carnalibus ad spiritualia, a uisibilibus ad inuisibilia possint animum suspendere et superna conspicere, sicut et Apostolus dicit: Inuisibilia Dei per ea que facta sunt intellecta  conspiciuntur . Cuius studii oblatio precor ne cui indigna uideatur; quia ut legitur ad templum Domini quondam inter insignia et pretiosissima dona offerebantur etiam uiles pili caprarum et duo minuta uidue paupercule oblata Deo ipsius Domini nostri Iesu Christi testimonio approbantur. Precor et illud ut si quisquam in his que dicam, uel melius sentiat uel aptius eadem proferat non idcirco rusticitatis mee uerbula cito reprehendat; quia ut quidam sapiens dicit: Non omnia possumus omnes. Nam si ille eamdem sententiam iuxta ingenii sui uires melius quam ego proferre posset, forsitan et alter aliquis  illo sapientior excellentius proferre nosset. Unusquisque ergo in suo sensu abundet, tanto maiores Deo gratias agens, quanto excellentioris scientie talentum ab eo accepit, sumulque attendat quod Deo magis  placent rustica humilium dicta quam eximia uerbositas arrogantium, et in secularis litterature pompa gloriantium.



LIBELLUS MANUALIS De admonitione clericorum et laicorum.



CAPUT PRIMUM. Maxima necessitas et causa homines officii commonendi neglectus religionis, persecutio Ecclesie, deuastatio monasteriorum, etc.


 Substantia igitur que per se sine ullius adminiculo subsistere ualet, Deus solummodo est. Illa autem substantia, cuius totum esse in alterius consistit potestate, creatura profecto esse probatur. Sed sicut diuina substantia in tribus constat personis Patris, et Filii, et Spiritus sancti, ita et creatura in tribus distat differentiis. Aut enim est rationalis, ut angelici spiritus et homo; aut animalis, ut omnia que flatu uitali sine ratione potiuntur; aut neutrum est, habens tantummodo esse, ut arbores et lapides: unde omnino patet quia omnis creatura Deo, a quo omne quod est habet, se quoque subdere debet; cuius nimirum subiectionis omnis ratio et obseruantia ad solam rationalem creaturam pertinet, id est ad angelos  et homines. Sicut enim hi soli ceteris creaturis excellentiores sunt conditi; ita etiam ab his solis exigitur subiectio et cultura Dei, et aut pro subiectionis studio remunerantur, aut pro repugnantia atque superbia puniuntur. Sed quia huiusmodi iudicium in angelicis spiritibus iam factum est  soli homines adhuc restant qui concessam rationis et arbitrii facultatem ad utrumque diuertere ualeant. Unde et ipsi solummodo instruendi et admonendi sunt ut sibi iugiter proponentes utrosque bonos scilicet et malos spiritus,  eligant potius bonorum merita sequi preceptis diuinis obediendo, quam malorum penis associari ei resistendo, sine quo nemo potest saluari.

Hoc igitur sit primum quod omnes homines hortamur intentione maxima considerare. Sane namque menti integreque rationi ipsum solum sufficere posset, etiamsi nulla alia tremendi iudicii exempla nosset. Sed quia aduersarius noster diabolus leo rugiens circuit querens quem deuoret , pluresque inter tot millia hominum, proh dolor! fragiles, quam fortes contra eumdem aduersarium modo inueniuntur, opus est cunctis fidelibus ut et ipsi circumeuntes querentesque qualiter tanto resistant aduersario, inuicem se uariis modis instruant et admoneant ne Ecclesia sancta sub temporis  preteriti Patribus bene fundata et suffulta penitus destruatur sub temporibus nostris, in quibus mille annis pene expletis iuxta prophetiam in Apocalypsi predictam Satanas solutus esse uidetur:  non enim solummodo occultis ut antea insidiis quosque decipit, sed etiam aperte prorumpit peritissimos subuertens et ad pessima queque instigans. Quid rogo peius esse poterit quam monasteria ad laudem Dei sanctorumque suorum uenerandam memoriam ab antiquis principibus constructa, nunc ob inexplebilem quorumdam auaritiam destruere? Quis namque fidelium religiosorum attendens quanta modo, cum omnia diuina precepta et miracula sanctorumque Patrum documenta sint plurimis notissima, cenobiorum destructio fiat non solum a laicis depredantibus et rapientibus predia eorum, sed etiam a clericis ipsisque abbatibus ultro offerentibus, quasi quedam uenalia sibimet commissa bona, unde alendi  forent non solum monachi, sed etiam familia commissa, nec non pauperes et peregrini aduenientes, non possit coniicere destructionem sancte Ecclesie? Non statim doleat quod hostis antiquus tantam malitiam et persecutionem potuerit exercere in Christianos, per alios Christianos, et per eos maxime qui constituti sunt pastores Ecclesie? Nam si talis destructio locorum sanctorum a barbaris ageretur, Christianorum bello essent reprimendi, si aliter nequirent corrigi; sed, proh dolor! tanta pax et concordia in huiusmodi habetur nequitia, ut, paucissimi exceptis, non inueniantur qui de tante persecutionis curent miseria, quasi Christiane religionis ignari, et tanquam hoc, quod monasteria cuncta pro Christi sanctorumque honore constructa  fuerint, obliti. Quod dico miserabile quidem est dictu, sed multo miserabilius actu, cum hi qui ad hoc specialiter uacare desiderant, ut in cenobiis sub religione disciplinaque spirituali uiuentes Deo seruirent, et pro eorum salute, qui a secularibus pompis se adhuc continere nequeunt, iugiter intercederent, substantia, qua ad quotidianum uictum et uestitum indigerent, priuantur. Quanto enim quis possessiones proprias pro Dei amore contempserit, tanto magis ex communi statu cenobii quo confugerit, necessaria queque sibimet dari indiget; quia quandiu in presenti uita subsistit, nullus homo uictu et uestitu carere poterit. Unde qui cenobitis aufert predia, quibus sunt procurandi, et diuini seruitii et totius monastice religionis destructor esse conuincitur.  Ad hec etiam reus efficitur, quia abstulit unde pauperes, peregrini et hospites sancta loca uisitantes, recreandi forent iuxta sancti Benedicti statutum, imo iuxta ipsius Domini nostri preceptum dicentis: Date eleemosynam, et omnia munda sunt uobis. . Ipse quoque his qui nunc eum in pauperibus et hospitibus suscipiunt, in extremo iudicio dicturus est: Hospes fui et suscepistis me . Hec igitur de illo solo peccato, quod in destructione cenobiorum agitur, breuiter commemoraui.

Si quis uero diligenter considerare uoluerit cetera Christiane religionis statuta, inueniet ex eis plurima pari Christianorum persecutione destructa. Quis enim locus est modo sine rapina aut bello? Ubi sunt  iura Christiane legis et protectio metuendi regis? Ubi sunt, queso, pastores et defensores Ecclesiarum qui resistant deuastatoribus pauperum et uiduarum? Quinimo qui dicuntur pastores et defensores, quique animam suam dare deberent pro commissis ouibus, facti sunt persecutores, nulli parcentes, dummodo ipsi in deliciis uiuant diuitiisque affluant. Nonne hec atque his similia persecutionis sunt studia? Quam uidelicet miserandam persecutionem ego infimus iugiter audiens et dolens, cum non possem aliquos sermone communi corrigere, tractaui uel scriptis eos admonere talibus, quorum sententiam tam laici quam clerici possint agnoscere. Nonne solem aliaque elementa aliquo sensu capere possunt, et quid officii gerant omnes simul agnoscunt? Ipse  profecto corporali uisu priuatus nequit se excusare a solis agnitione. Si enim non illius splendorem, certe uel illius calorem sentire ualet. Preterea cum aliquos exterius audit de splendoris solaris inmensitate loquentes, potest utique aduertere interiori uisu simul et auditu. Ipse enim ab homine nullo poterit euelli, dummodo huiusmodi aciem et auditum malitia nulla impediat. Unde et Dominus noster auditores suos admonet, dicens: Qui habet aures audiendi audiat . Et Ioannes in Apocalypsi: Qui habet, inquit, aures, audiat quid spiritus dicat Ecclesiis . Sed huiusmodi uerba ideo more prologi premittimus: ut quia de carnalibus spiritualia, de uisibilibus inuisibilia colligere scribendo  uolumus, lectorum simul et auditorum aures spirituales ad attendenda eadem aliquantulum excitemus.



CAPUT II. Quomodo in solis imagine sacratissime Trinitatis mysterium reluceat.

Primo igitur dicendum, quod et in primis et pre omnibus nosse debemus, in quo scilicet elemento ipsius sancte Trinitatis et unitatis mysterium contemplari possimus. Denique ut mihi uidetur, in nulla scriptura apertius quam in sole edoceri possumus, qualiter sancte Trinitatis fidem attendere debeamus. In sole namque tria inseparabilia inesse scimus, hoc est, ipsum corpus in modum rote constans, et splendorem atque calorem ipsius. In  rota quippe illius quam in firmamento celi semper positam nouimus, personam Patris; in splendore uero personam Filii, quia et Apostolus de Christo Dei Filio dicit: Qui cum sit splendor glorie, etc. ; in calore autem personam Spiritus sancti significari credo: moxque etiam illud subiungo unde talia credo. Sicut enim rotam solis nunquam uidimus uel audiuimus de celo in terram dimissam, sed splendorem, qui in ipso est, et ab ipso semper ortus emittitur super omnem terram; calorem etiam qui tam ab ipsa solis rota quam a splendore eius procedit, licet in omni loco et tempore non equaliter sentiamus, ab utroque tamen equaliter procedentem in quibusdam prouinciis maius, in quibusdam uero minus feruere propter aliquam occultam diuini  iudicii dispositionem scimus: ita et de personis singulis sancte Trinitatis credo. De Deo Patre quidem, quia nunquam missus uenerit in terram, sed splendorem eius, id est, Filium ad quoslibet illuminandos mittat. De Deo autem Dei Filio quod sicut splendor solis in quecunque corporalia mittatur uisibilis fiat, ita et ipse incarnatus uisibilis apparuerit, et super omnem terram doctrine eius claritas illuxerit, ut de eo legitur: Exortum est in tenebris lumen rectis . De Spiritu sancto etiam, quod sicut terra a splendore solis illustrata tantum, non autem calore eius penetrata nullum fructum dare solet, ita et unusquisque, licet diuini uerbi notitia illuminatus sit, cunctaque Dei miracula uel legendo uel audiendo agnouerit, tamen nisi calolorem,  id est, amorem bene agendi, ab ipsius dono percipiat, frustra totius scientie lumine perfruatur. Quod profecto ita esse non solum fide percipi, sed etiam experimento ipso potest probari. Nam nonnullos sapientes et in lege diuina omnimodo instructos frequenter uidemus, in quorum actione, si quam diuine scientie notitiam habeant, uel si quid de eternis gaudiis et suppliciis credant, parumper agnoscere ualemus. Quid igitur de talibus existimandum est, nisi quia splendore, id est, uerbo Domini nostri satis quidem illuminati sint, sed Spiritus sancti calorem minime senserunt? Si enim cum splendore calor pariter spiritualis aduenisset, nequaquam ita tepidos et negligentes illos reliquisset.

Ut autem caloris tanti mysterium non solum ex  coniectura propria, uerum etiam sacre Scripture testimonio approbem, nonne Spiritus sanctus in igne super apostolos uenisse, eosque tanto feruore accendisse legitur ut nullam seculi potentiam, nulla humane seuitie tormenta formidarent? De eodem calore et igne credo Dominum dixisse: Ignem ueni mittere in terram, et quid uolo nisi ut ardeat?  Sed et hoc, quod Dominus dicit: Ecce sto ad ostium, et pulso, etc.,  in quolibet homine solis splendore circumdato mystice intueri ualemus. Sicut enim splendor solis omnem ad lucis sue radios uenientem non repellit sed illustrat; ita et Saluator noster omnes ad se uenientes clementer suscipit. Unde et eos ad se uenire hortatur, dicens:  uenite ad me, omnes qui laboratis et onerati estis, et ego reficiam uos . Item sicut splendor solis exteriores cuiuslibet domus parietes undique lustrans nequit in eos qui interius sunt clausi lucem suam immittere, ostio autem aperto mox in eos effundit, ita etiam Dominus noster per diuinitatis sue potentiam iugiter respiciens super filios hominum ut uideat si est intelligens, aut requirens Deum , querit quasi pulsans, quis ei ianuam cordis aperiat: ianua autem cordis est mens. Ubi ergo Dominus ianuam clausam, id est, mentem infidelem et indeuotam ad totius religionis studium inuenit, dolens inde recedit. Dolens uidelicet per humanitatem susceptam sicut et in Euangelio legitur, quia cum appropinquaret Hierusalem fleuit super  illam. Nam diuinitati nullus dolor accidit. Ubi autem ianuam apertam, mentem scilicet, fidelem et deuotam ad implenda diuine institutionis precepta inuenit, mox intrat, et cum hospitii ipsius habitatore cenat, infundens ei per inspirationem Spiritus sancti compunctionem atque penitentiam peccatorum suorum, seu ei reserans sacre Scripture arcana, uel etiam, quia eius cibus est, ut faciat uoluntatem Patris sui, cenat cum eo faciens illum contemnere cuncta caduca et sola perennis uite desiderare gaudia. Huiusmodi ergo conuiuium agit Dominus nobiscum, quando eum permittimus intrare ad cor nostrum.

Potest etiam per idem solis mysterium illud aliquatenus inspici, quod Dominus dicit: Si quis diligit  me, sermonem meum seruabit, et Pater meus diliget eum, et ad eum ueniemus, et mansionem apud eum faciemus . Ubicunque enim solis splendor apparet, sol pariter cum eo lucens manet, quia indiuidua est utriusque operatio. Ad hec etiam si calor ex utroque procedens sine cuius aduentu frustra quilibet illuminatur, simul adesse sentitur, tunc ibi tria pariter in una operatione habentur: quod nimirum in predictis Domini uerbis non dissimiliter posse intelligi credo. Si enim due persone intelliguntur in Patre et Filio qui adueniunt tertia persona, ut mihi uidetur in illius, qui diligit cooperatore, et ad hoc ut diligeret quasi preuio incentore potest intelligi. Denique in multis sacre Scripture locis hoc inuenitur quod bona aliqua non solum non  facere, sed nec uerbum bonum proferre possimus absque Spiritus sancti dono, ut est illud: Nemo potest dicere Dominus iehsu, nisi in Spiritu sancto . Et: Omnia operatur unus atque idem spiritus, diuidens singulis prout uult. .



CAPUT III. Idem argumentum uberius pertractatur, pluresque e creatis figure Trinitatis afferuntur.

Ut autem tanti mysterii profunditas facilius intelligatur, libet adhuc in sole illius similitudinem querere. Scimus namque omnes, quoniam in estate quando calor solis maximus terram occupare solet, sepissime non solum in die, qua sol pariterque eius splendor uidetur, sed etiam in nocte, cum neuter  apparet, tantum calorem ab utroque procedentem sentimus ut uix eum sustineamus. Quapropter quia tantus calor, longe prius quam ipse sol splendorque eius appareat, sentitur, precedere eum dici potest, licet ab illo nunquam recedat. Eadem de aromatum quorumlibet oderifera suauitate sentiri ualent. Ubicunque enim incenditur thus, uel myrrha, uel alia huiusmodi species eorum que procul absunt, nares priusquam uisum dulci odore contingit, nec tamen ab incensus sui substantia recedit. Si ergo tanta uis est utriusque caloris uidelicet et odoris, ut precedentes aduentum eorum a quibus procedunt, demulcentesque sensum eorum quibus ingeruntur, substantiam propriam non relinquunt, cur non multo magis credenda est uirtus Spiritus sancti quoslibet  illustrare et precedendo eorum corda aduentui diuino preparare, nunquam tamen ab essentia propria recedens? Qui enim totus est ubique, locus esse nequit, ubi desit, nisi quo tenebris malitie et insapientie fugatur, sicut scriptum est: Sanctus enim spiritus discipline fugiet fictum, et auferet se a cogitationibus, que sunt sine intellectu, etc.  Ubi autem idem Spiritus requiescat, Dominus per prophetam indicat, dicens: Super quem requiescit Spiritus meus nisi super humilem et quietum, et trementem sermones meos? 

Libet adhuc per propositum solis mysterium ascendere, et illa euangelica uerba considerare: In principio erat uerbum, et uerbum erat apud Deum et Deus erat uerbum . Omnes namque  serenam aciem habentes intueri aliquomodo, quantum reuerberatus uisu permittit, possunt, quia ipse solis splendor qui totam terram ambit nunquam solem relinquit, sed in illo semper est lumen de lumine micans. Si tanta facultas in creatura oculis corporalibus uideri potest, multo magis in creatore et omnipotente Deo inesse credenda est. Sicut enim solis splendor semper in eodem sole est, et quorsum micando tendat, semper apud eum perseuerat; ita semper in principio, id est, in Patre erat uerbum, et uerbum erat apud Deum, semper scilicet Dei Filius in Patre manens, semper Deus de Deo, semper lumen de lumine splendens. Sed nec ipsa rotunda species solis a mysterio uacare uidetur: omne enim rotundum nec finem habet nec initium. Idem de Deo  omnipotente credere edocemur. Quia dum illo nichil superius, nichil inferius, nichil latius inuenitur, nullo termino concluditur. Prolato itaque illo, quod in sole tantummodo reperitur, sancte Trinitatis mysterio, libet adhuc duo proferre, ut hi qui subtilia queque de sancte Trinitatis fide dicta uel scripta nequeunt intelligere, doceantur in quibusdam elementis eamdem fidem inuestigare.

In aqua igitur quam tribus personis appellare solemus, dicentes. Ille fons, ille riuus, illud stagnum Trinitas, sed unius elementi substantia inesse comprobantur. Licet enim in personis fons et riuus atque stagnum differant; in una tamen substantia conueniunt: ubi quoddam quod et de sole dixi potest  inueniri. Nullus denique riuus absque fontis sui substantia defluit, quousque fons ebulliendo subsistit. Ceterum si fons exsiccatur, et fontis persona priuatur. Sed et stagnum satis conuenit persone Spiritus sancti: quoniam sicut fons et riuus confluentes in stagnum unius elementi substantiam habent, ita et Pater et Filius in unitate Spiritus sancti conuenientes unum sunt, et unam substantiam efficiunt.

In accensa quoque candela inueniri potest, ut reor, idem sancte Trinitatis mysterium. Nam cum ardens elementis constet tribus, id est stuppa, cera, igne, personarum trium figuram tenet, sed unam substantiam; et sicut nulla candele utilitas in stuppe et cere confectione absque incensione erit, ita  etiam illi qui in Patrem et Filium credens Spiritus sancti ignem ab cis separat, nil proderit huiusmodi fides.

His igitur exemplis de sancta Trinitate prolatis, que, ut arbitror, omnibus plana sunt, iam cupio alia exempla ad moralem sensum pertinentia sparsim colligere. Primo quidem de parabolis quibusdam, que in Euangelio ipsius Domini nostri ore leguntur prolate; per has scilicet clericos specialiter admonens ut tante doctrine uerba legentes, uel audientes mentem aliquatenus ab illecebris et pompis secularibus retrahant. Deinde uero ex uariis rebus que in hoc seculo per uisum uel auditum tam a laicis, quam clericis sentiri possunt, ut apium defloratio in uariis locis; ut immensus solis splendor; ut ornatus et  pulchritudo facture ipsaque utilitas, que in natura humana consistit; ut facultas et difficultas operandi in quibusdam temporibus; ut necessitas quotidiani esus; ut abundantia et penuria substantie uictualis. Ex his ergo omnibus laicos specialiter admonendos esse decerno; quia si semel eis quid significent reseratur, postea coram Deo nullam habent excusationem pro ignorantia litterarum; dum quotidie ab his que possident et cum quibus uersantur ad Creatoris notitiam instruantur.



CAPUT Iu. Proponuntur clericis diuerse euangelice parabole, quarum meditatione diuersis eorum uitiis medicina paretur.

Sed his interim omissis ad clericos quos per Scripturam  sanctissimam euangelice lectionis instruere statui, prius admonendos aggredior. Apostolus namque dicit: Quecunque scripta sunt, ad nostram doctrinam scripta sunt . Que nimirum uerba ad eos specialiter pertinent, qui litterarum notitiam habentes in eis iugiter agnoscere possunt qualiter se et commissos regere debeant. Unde etiam clericis opus est, ut summopere attendentes quod scriptum est: Cui plus committitur, plus ab eo exigitur, studeant percepte scientie talentum non in terra fodere, hoc est, in terrenis curis expendere, sed in eius seruitium, a quo sibimet constat tributum. Recolant nichilominus et illud; quia quanto maiori scientia sunt ditati, tanto nequioribus  spiritibus iudicio diuino permittuntur impugnari. Esca namque diaboli, ut legitur, electa est . Quo significatur quia peritos et sanctos quosque maxime impugnans eos uentre malitie sue nititur deuorare. Huiusmodi autem impugnatio iugiter preoccupanda est lectione librorum illorum in quibus detegantur fraudes inimici maximeque Euangelii, ubi a Domino unumquodque uitium uel uirtus prenuntiatur per parabolas. Quapropter ex euangelica lectione commonitorium breue hic facere uolo, ut in promptu habeatur que cuiuslibet uitio opponenda sit lectio.

Cum igitur in animo doctoris assidua diuine institutionis negligentia sentiatur, legat parabolam illam: Exiit qui seminat seminare semen suum . Quia in eadem ipso Domino disserente, et per hoc etiam omnes doctores ceterarum parabolarum solutionem instruente memorantur omnia, quorum effectu diuini uerbi negligentia oritur. Quod enim plurimi homines ad tempus credunt, et in tempore tentationis recedunt, quodque a sollicitudinibus, et diuitiis et uoluptatibus uite huius suffocantur , seu quolibet modo impediuntur, ne diuini uerbi referant fructum, hoc maxime ex illa negligentia uenit qua timorem amoremque Dei spernentes credunt se temporalia et eterna bona uno dilectionis genere posse adipisci seu quia, cum pro certo sciant discernenda esse in dilectione, proponunt sibi longum uite presentis spatium diuinamque pietatem, que cunctis ad se, licet sero conuersis,  ueniam promittit et hac promissione abutentes, credendo scilicet quia quandocunque uoluerint cito conuerti possint, quasi conuersionis tempus in potestate habeant, interim toto nisu terrenis solummodo curis et uoluptatibus occupantur; cumque de die in diem, de mense in mensem, de anno in annum conuersionis tempus differunt, aut uix demum conuertuntur, aut quasi catenati a consuetudine pessima sine conuersione moriuntur. Nam ex peccati pena, quam in longa conuersionis dilatione meruerunt, uidebitur eis quandoque impossibile quod quondam uisum fuerat facile. Ad expellendam ergo tam periculosam tamque tremendam negligentiam satis iuuat, si parabola iam commemorata eiusque expositio sepius intenteque legatur, si tamen  adsit simul cura oratioque iugis, ut expellatur; ipsam enim diuinorum uerborum lectionem et intentionem nimium formidans diabolus fugit a legentibus et meditantibus diuina.

Item si quis ex superflua tenacitate nimioque pretiosarum uestium uel ciborum appetitu laborare se senserit, attendat iugiter parabolam de diuite, qui pro eo quod indutus est purpura et bysso, et epulabatur quotidie splendide quodque de substantia sua nec mendicanti Lazaro dare uoluit in inferno sepultus est ; et procul dubio ab hoc uitio aliquantum abstinens efficitur.

Ut autem quibuslibet lapsis compatiens et super eorum emendatione doctor discretus esse possit  attendat parabolam de illo prolatam, qui ab Hierusalem in Iericho descendens incidit in latrones et ab eis uulneratus relinquitur semiuiuus; cumque a pretereuntibus quibusdam minime uisitaretur, Samaritanus quidam iter faciens suscepit eum sanandum infundensque oleum et uinum reddidit sanum . Infusio enim olei et uini necessariam pietatis et seueritatis significat commistionem. Hinc ergo doctores uniuersi possunt satis instrui, quia nec pietas sine seueritate, nec seueritas sine pietate in peccatoribus curandis tenenda est.

Quod uero necessarium sit cunctis fidelibus substantiam terrenam possidentibus eterna gaudia mercari et exquirere cum temporalibus bonis, satis indicatur per parabolam illam: Homo quidam  erat diues qui habebat uillicum , quia in fine lectionis eius cur illam protulerit Dominus manifestat, dicens: Facite uobis amicos de mammona iniquitatis, etc. . In qua etiam parabola Dominus argumentum a contrario sumens de uillico fraudem faciente, innuit nobis quia tam a contrariis quam a consequentibus rebus possint exempla edificationis proponi; fraus enim omnis contraria est Christiane fidei et ideo hanc facere licet nulli. Sed tamen aliquo modo possumus exinde edificari, attendentes scilicet quia si aliquis secularium per fraudem sue utilitati prospicit in futurum, multo magis nos debemus per eleemosynam iuste acquisitam prouidere, que nobis in futura uita expediunt. Cui nimirum exemplo simile  est: si aliquis religiosus uidens meretricem omnimodo ornatam amatoribus suis mox optet, dicens: Utinam ego ita studerem placere Christo sicut ista meretrix studet placere mundo; uel si quis spiritualis doctor discipulos suos admoneat, dicens: Sicut multi studiosi sunt ad obtinendam prudentiam carnis, ita et uos studete ut spiritualem prudentiam obtineatis, cum peruersa sit et meretrix et prudentia secularis. Ex quibus colligitur quia pessima queque ad edificationem assumi possunt.



CAPUT u. Alie parabole, et documenta proferuntur ex Noui ueterisque Tetamenti libris, quibus clerici ad persananda uitia tum in se, tum in aliis utantur.


Rursum ne propter aliqua bona opera humane laudis appetitu impulsus superetur, attendat illam parabolam: Simile est regnum celorum thesauro abscondito in agro, etc. . Nisi enim actio bona interdum abscondatur a malignis spiritibus, uelut a latronibus pecunia ostensa, aufertur.

Item ne durus et immitis sit erga eos qui in eum aliquo modo peccant attendat illam parabolam: Simile est regnum celorum homini regi, qui uoluit rationem ponere cum seruis tuis . In qua satis aperte monstratur qualiter debeamus esse clementes erga debitores nostros, si uolumus nobis a Deo relaxari debita nostra.

 Superbia quoque, que omnes uirtutes destruere nititur, ne in quolibet dominetur, attendende sunt ille due similitudines, quarum quidem una est: Duo homines ascenderunt in templum ut orarent . Altera uero: Cum inuitatus fueris ad nuptias, recumbe in nouissimo loco . Ex utraque ergo possunt omnes edoceri quanta confusio uel ruina superbiam soleat sequi. Utraque etiam una eademque sententia terminatur, quia scilicet omnis qui se exaltat humiliabitur, et qui se humiliat exaltabitur.

Item ne concessis et licitis rebus intemperanter utamur, seu in eis plus quam liceat innitamur, attendenda est iugiter illa parabola: Homo quidam fecit cenam magnam et uocauit multos ;  quid enim ibi dicitur cena magna facta et uocati multi, sed quidam propter uille empte, quidam propter agrorum emptorum probationem, quidam uero propter uxorem nouiter ductam se excusantes uenire noluerunt , significat maximam quidem multitudinem fidelium ad superna gaudia a Domino inuitatam, sed dum plurimi nimie possessionum obtinendarum ambitioni, multi autem coniugio licito intemperanter dediti inueniuntur, pauci sunt qui uocationi diuine obedientes ad regna celorum perueniunt. uerumtamen eo plus metuenda est huius parabole sententia quo minus a multis timetur, qui quotidie non solum ob nimiam uillarum et agrorum pretio condigno acquirendorum ambitionem, et propter intemperatum uxoris amorem,  sed etiam, quod multo nequius est, ob eos agros quos fraude aliqua acquirere et auferre student de locis sanctis seu pauperibus et propter meretricis inductionem, se conantur excusare a uocatione diuina. Si enim hi qui rebus iuste acquisitis et a Deo concessis intemperanter utuntur a regno celesti excluduntur, quid credendum est de illis qui per uim et fraudem aliquam aliena rapientes et meretricibus se iungentes in his usque ad finem uite perseuerant? Hinc credat quisque quod uelit; ego credo quia celum et terra transibunt, uerba autem diuina non transibunt , nisi ut impleantur sicut predicta sunt. Hec igitur pauca exhortationis uerba ad clerum dicta ideo ex sanctissimo Euangeliorum libro proferre curaui, quia  talis liber clericis pene omnibus notissimus est, utpote qui sepius legitur et auditur ab eis.

Possunt etiam studiosi quilibet clericorum ex uaria scriptura tam ueteris quam Noui Testamenti satis instrui, et non solum ex bonis sed etiam ex malis edificari. Si enim attendere studuerint Abel iustitiam, Iob patientiam, uenerandam Abrahe, Isaac et Iacob benedictionem a Deo sibi factam, Dauid humilitatem, Danielis et trium puerorum constantiam, Susanne castitatem, utriusque Tobie, patris scilicet et filii religionem aliorumque Patrum in ueteri Testamento perfectionem, si, inquam, attendere uoluerint talium uirorum exempla, edificari omnimodis possunt. Rursum si econtra  replicare uoluerint, quantam malitiam Cain in fratrem suum egerit, pro quibus peccatis Sodomite subuersi sint, qualiter Nabuchodonosor, Holofernisque superbia contrita sit, quam uariis modis murmurantes filii Isrel afflicti sint, quid Heli sacerdotis filii peccantes pertulerint, quomodo Salomon sapientissimus ceciderit, quantamque ruinam Absalon et duo iudices contra Susannam insanientes meruerint, quam frustra Herodis et Iudeorum dolus in Christum insanierit, quanta malitia Simon Magus obcecatus perierit. Quid aliud per tanta mala innuitur, nisi ut audientes timeant et timentes caueant ne in similia cadant? Plurimi namque nisi timore compellerentur, nullo modo ad salutem traherentur. Patet igitur quia tam per mala quam per  bona edificari possumus, si ea ita ut a Domino ordinantur pensamus. Nam ut Deum amemus, per bona trahimur; sed ut eum timeamus, per mala aliqua compellimur. Unde, queso, ut ea que iam protuli, et alia his similia in libris sacris scripta intentione summa legantur et que nobis sunt facienda ex eorum lectione aliquatenus inspiciantur.



CAPUT uI. Docentur clerici que laicis predicent, ut frugi sint.

Deinde exhortans et laicos, non eos ad illius Scripture lectionem, quia illis ignota est, adduco, sed ut a clericis quedam pro quotidianis experimentis cognite similitudines aperiantur obsecro. Dicatur itaque eis ne pro eo quod litteras nescitis  excusationem aliquam coram Deo uos habere credatis, intimamus uobis quedam, in quibus uelut in libris quotidie legendo agnoscere potestis, quid agere debeatis. Sicut igitur apes in uariis locis et in uariis floribus mellis liquorem colligere solent, ita et uos colligere debetis cuiuslibet uirtutis dulcedinem. Ab alio enim colligenda est humilitas, ab alio caritas, ab alio fides, ab alio patientia, ab alio largitas, ab alio castitas, ab alio discretio, ab alio eleemosynarum studia pauperumque cura, ab alio alia quelibet uirtus. Que scilicet uirtutes, dum sic collecte in unius hominis mentem ueniunt, quasi in unum aluearium ex uariis floribus excerpta mella congeruntur.

Non solum autem ex hominibus, sed etiam a  quibuslibet creaturis, quas quotidie uel uidetis uel auditis, et de rebus quas aliquo modo sentitis mella uirtutum colligere debetis. Nam fidem, que fundamentum est uirtutum omnium, primo colligere et ponere debetis in aluearium cordis uestri, credentes scilicet Deum omnipotentem ubique esse presentem et omnium, que a nobis geruntur uel etiam cogitantur, inspectorem. Hanc autem fidem hoc modo colligere debetis: attendite igitur in solem, qui cum uniuersum mundum splendore suo circumdans illustret, tamen quia creatura est et omnis creatura nimis inferior est creatore, exinde instructi facile potestis credere solem longe minus splendere quam creatorem. Nam sol duntaxat tantum potest splendere  quantum permittitur obstaculo terre uel alicuius rei; Creatoris uero splendor est incomprehensibilis et inuisibilis eius intuitus, quo omnia preterita, presentia et futura omnemque creaturam simul quasi uno ictu oculi comprehendit, quo etiam respicit super filios hominum ut uideat si est intelligens aut requirens Deum . Qui scilicet splendor non nisi toto cordis affectu credi uel agnosci potest, eiusque capax erit quanto in fide et dilectione Dei profecerit, ipsiusque iustitie esuriet atque sitis eum accenderit. Unde de his tribus in Euangelio Dominus dicit; de fide quidem: Omnia, inquit, possibilia sunt credenti ; de dilectione autem: Qui diligit me diligetur a Patre meo, et ego diligam eum et manifestabo ei me ipsum  ; de esurie uero ac siti: Beati qui esuriunt et sitiunt iustitiam, quoniam ipsi saturabuntur .

Huic etiam simile quid quotidianis experimentis colligere potestis. Quis enim agricola agriculturam exerceat, nisi aliquatenus profectuosum sibi fore speret et credat? aut quomodo aliquod studium potest exerceri, nisi ceperit amari? aut quis sine tedio ipsum uictum corporalem cunctis uiuentibus necessarium percipere ualet, nisi aliqua esurie ac siti ad hoc incitetur. Sed nec ipse somnus nisi cum delectamento aliquo percipitur. Cum ergo hec omnia ita corporaliter esse sciatis, petite intima intentione a Domino ut ea spiritualiter imitari ualeatis. Primo quidem ut in eum recte credatis; deinde ut  eum tota uirtute tota mente diligatis; postremo ut iugiter teneatis esuriem et sitim diuini uerbi, sine qua nemo ullam iustitiam potest amare; qui autem non amat iustitiam anime illius salus desperatur, sicut etiam corporis eius salus qui cibi carnalis fastidium patitur. Nam de utroque spirituali uidelicet et corporali cibo Dominus dicit: Non in solo pane uiuit homo, sed in omni uerbo, quod procedit de ore Dei . Si igitur imitantes esuriem sitimque corporalem, spiritualem quoque obtinueritis, nunquam a bona uoluntate uacabitis, colligentes instar apium undique alicuius uirtutis et sapientie mel sicut et de immenso solis splendore, de quo interim disputantes diuine presentie immensitatem colligendam esse diximus. Ergo quotiescunque  eumdem solis splendorem tam immensum inspexeritis, mox reminiscentes diuine presentie et scientie toto mentis affectu inuocate Dominum, ut aliquod lumen cordibus uestris infundere dignetur. His igitur dictis de sole, qui licet unus flos uideatur, uariarum tamen uirtutum mella inde colligenda esse iam audistis. Audite etiam, qualiter aliunde eadem mella deflorare debeatis; neque enim unquam desunt illa prata, illi flores, unde possint colligi huiusmodi mella, si tantummodo sint qui colligant.



CAPUT uII. Qua ratione laici a clericis ex uniuersi huius ornatu ad Creatoris amorem prouocandi sint.


Attendite ergo nunc generaliter in totius mundi ornatum quomodo omnia inuicem conueniant et temperentur, calida scilicet frigidis, frigida calidis, tempora diurna nocturnis, estiua hiemalibus. Dehinc specialiter in singula queque, hoc est in ornatum celi et terre. Celi quidem per solem, et lunam et stellas; terre uero per uarios flores amenos et herbas, atque arbores et fructus, unde genus humanum alimenta suscipit, pulchritudinem quoque pretiosorum lapidum, picturas uarias tam in palliis quam in ceteris pretiosis pannis delectabiliter intextas uariosque colores, quibus conficiuntur, dulcem  cantilenam chordarum atque organorum, nitorem auri et argenti, ceterique metalli, amenos decursus aquarum, qui necessarii sunt tam ad naues deferendas quam ad molas preparandas, miram aromatum fragrantiam, postremo etiam decoros hominum quorumdam uultus. Cumque hec omnia miro quodam et ineffabili ornatu composita exterius perspexeritis, attendite etiam quantum ornatum interius, id est spiritualiter perspecta habeant et quid nos per significationem admoneant. Significant enim precipua quedam, unde uos magne uirtutis et sapientie mella colligere ualetis. Denique omnis ornatus et pulchritudo creature, que in presenti uita nobis famulatur, hoc nos instruit, hic nos admonet ut attendamus, quia si temporalia bona tam  delectabilia uisu uel auditu consistunt, multo delectabiliora et pulchriora et eterna esse probantur.

Est et aliud quod in temporalium bonorum pulchritudine debemus aduertere; quoniam enim omnis homo probandus est in hac uita utrum Deum magis diligat quam creaturam decoram, uel eterna potius quam temporalia bona, opponitur ei iugiter aliqua species decora et delectabilis uel mulierum, uel uestium, uel metallorum, seu aliarum rerum, ut in eis tentatus experimentum sui capiat qualiter scilicet Deum timeat et diligat. Nemo quippe certus esse ualet qualis sit, nisi in huiusmodi tentatione probatus fuerit. Cuius nimirum rei exemplum notissimum in unoquoque milite potestis agnoscere. Militis namque cuiuslibet peritia et fortitudo non  agnoscitur nisi in bello. Ibi enim si omnia caute egerit, se ipsum muniens, aduersarios uero cedens, tunc demum merito laudatur fortisque miles predicatur. Bellum quoque non incongrue uocatur ille conflictus quem iugiter agere debemus contra diabolum salutis nostre inuidum. Ipse enim non cessat nos ad hoc illicere tentando ut temporalia bona magis quam eterna diligamus, et ut spem nostram in caducis solummodo rebus ponamus. Sed nos memores eterne uite, ad quam conditi, redempti et inuitati sumus, debemus resistere illecebris et concupiscentiis, quas in corda nostra mittit, attendentes quod scriptum est: Post concupiscentias tuas non eas . Et iterum alia Scriptura  indicat quanta corona per tentationis pugnam proueniat dicens: Beatus uir qui suffert tentationem, quoniam cum probatus fuerit accipiet coronam uite . Si igitur hec duo, que iam diximus, de pulchritudine temporalium uisibiliumque rerum intelligenda, qualiter scilicet per eam considerare debeamus eternorum bonorum qualitatem quodque per eamdem tentandi simus utrum Deum plus quam speciosa queque carnalia diligamus, si, inquam, hec utraque sedulo recolitis et tractatis, magnam uariarum uirtutum dulcedinem omni corporali melle suauiorem colligere poteritis.



CAPUT uIII. Docendi a clericis laici, unde origo aduersitatum, et quomodo Deus has accidere permittat in hominis commodum, etc.


Ad hec etiam sciendum et pro spirituali melle in uascula cordium uestrorum recondendum quia quecunque in creaturis aduersitas uel in ipsa humana natura habetur uilitas, ex hominum primorum preuaricatione accidit. Postquam enim illi preceptum diuinum contempserunt, mox et in semetipsis et in omni creatura sibimet contraria habere meruerunt; in semetipsis quidem, quia illa honestissima beate immortalitatis gloria, in qua et ipsi conditi sunt et quam omnes electi quandoque recepturi sunt, exuti, inhonesta quedam uerecunde carnis indicia in se senserunt, unde et nudos se esse erubuerunt , in creaturis uero tot aduersa quot ipse sunt creature. Nulla quippe inuenitur  creatura que peccanti homini per aliqua nequeat obsistere aduersa. Sed hec omnia Deus omnipotens in aliquam utilitatem conuertit; aut enim castigat per hec homines, ut a prauitatibus suis conuertantur, sicut sepe agitur per eris intemperiem, per pestilentiam et famem, nec non per alia flagella; aut in his occasionem dat unicuique ut habeat unde qualitas eius probatur, sicut sepe contingit per hos, qui diuitiis et potentia abutuntur, seu in quarumdam bestiarum ferocitate demonstrat diaboli malitiam, ut in leone et lupo. Nonne in cunctis aduersitatibus iam commemoratis utilitas magna habetur? Nunquid utile non erit quod latentes Ecclesie hostes ideo accepta potestate permittuntur dominari ut et hoc appareat  quales ipsi sint et alios persecutione sua, uelut aurum in fornace, probatos efficiant? Nunquid utile non erit quod hostis inuisibilis ferocitas et malitia per aliquas bestias feroces demonstratur? sicut enim leo et lupus uisibiliter insidiantur animalium gregibus, ita et diabolus querens quem deuoret  et ad perditionem trahat, inuisibiliter insidiatur cunctis fidelibus. Et quomodo uos, qui libros nescitis, aliter malitiam diaboli inuisibilis agnoscere possetis, nisi in aliqua creatura uisibili uobisque cognita doceremini?

Talia ergo de elementorum cunctorum aduersitate credentes, sentite de Domino, ut scriptum est, in bonitate , qui tam aduersa quam prospera  cuncta pro alicuius utilitatis uel pietatis dispositione decernit fieri in mundo. Quecunque uero uilitas humane nature ex parentibus primis accidit, in tantum bonum uersa est a Domino ut omnis superbie morbus, qui hominibus instar angelice nature posset oriri, ex hac comprimeretur. Denique opus omne precedens insinuat factori suo quo modo facere debeat sequens. Sic et Deo omnipotenti angelice dignitatis factura, ex parte per superbiam lapsa et per hoc quasi quoddam figuli uas in terram cadens fracta, ostendit alio modo aliud uas esse fingendum, non quasi ignaro tante fracture, sed ut nobis nota fierent que facta sunt; ipse quippe prenoscens omnia, antequam fiant, insinuat nobis ex precedentibus qualiter futura pensare  debeamus quantumque necesse esset mutari sequentia, cum perirent prima. Quod enim uel angelos quosdam, uel homines primos cadere permisit, ad cautelam nostri fecit, ut per hoc nos instructi nichil de nobis presumamus.

Fecit ergo Deus in homine lapso sicut aliquis peritissimus medicus facere solet in homine egroto. Si enim languoris eius qualitatem agnoscens sperat eum posse sanari, suscipit eum sanandum. Tunc si infirmitas exigit, imponit ei emplastra, materia quadam uilissima interdum confecta, adeo ut animalium uel auium stercore misceantur, carnibus quoque canum, uel uulturum, seu serpentium agantur. Preterea si opus est, adustionem medicus addit. Tale autem medicamen quamuis ad sanitatem carnis,  sicut qui experti sunt testantur, utilissimum sentiatur, causa tamen fetoris et uilitatis sue contegitur. Quo etiam nos mystice instruimur ut omnem uilitatem, qua circumdati sumus, similiter contegamus quia non omnia utilia constant honesta. Utrumque igitur medicamen corporale, emplastri uidelicet et adustionis quamuis uilissimum uideatur, magnum tamen in se habet argumentum spiritualis medicine, unde necessaria imitando moralitatis mella colligere potestis; nichil enim, ut ait Scriptura, in terris fit sine causa , et que naturaliter uidentur uilia, constant ex significatione pretiosa. Nam si per sordidum uel fetidum medicamen corpora sanantur, nec qualitas medicaminis, sed sanitas exinde procedens pensatur, cur mirum uel incongruum uideatur,  si Deus omnipotens, prescius omnium futurorum, medicus et saluator omnium in se credentium, simile aliquid in egrotis animabus fecit, sanans eas uel potius preueniens earum languorem, ut quidam sapientes medici agunt cum aliquo ignobili antidoto? Quod tamen nos decet contegere, sicut et primi parentes leguntur fecisse, quando se nudos esse erubuerunt; ne nobis confusionem, uel conditori nostro, qui per huiusmodi uilitatem humiliare nos decreuit, uideamur iniuriam facere, et secreta cogitatione eum per hoc incusare quod nos potentia sua magis quam ex iustitia tam uiles fieri permiserit. Talia autem de Deo cogitare est aliquatenus contra eum superbire, quidquid enim illud  est quod uel parentes primos peccare permisit uel nos per eorum preuaricationem uilitate aliqua circumdedit, hoc totum pro salutis nostre causa fecisse credendus est. Et licet in hoc diuine sapientie profunditas nequeat penitus inuestigari, querenda sunt tamen aliqua uisibilium rerum argumenta, quibus eidem diuine sapientie intellectus noster doceatur concordare, unde et ea, que iam diximus de uilissimo genere medendi, in argumentum sumpsimus huius rei. Si ergo ex medicina uili potest acquiri ulla sanitas corporalis, credenda est etiam eodem modo prouenire sanitas spiritualis. Omnis namque decor carnalis facile humana corda allicit ad elationem, sed uilitas reprimit ad humilitatem. Ideoque placuit Deo ut hominem qui in maximum superbie  languorem ex conditionis sue decore incurrit, imposita sibi causa remedii aliqua uilitate perduceret ad humilitatis sanitatem. Sanitas quippe spiritualis non nisi remedio acquiritur humilitatis; humilitas autem humana non obtinetur nisi contritione aliqua. Ex quibus omnibus aperte potestis intelligere quia, ut scriptum est: Fidelis Dominus in omnibus uerbis suis, et sanctus in omnibus operibus suis , quia talibus remediis superbiam humanam preuidit esse reprimendam quique remedia spiritualia, que multis sunt incognita, ex corporalibus figuris et exemplis, que omnibus pene sunt nota, docet esse querenda.



CAPUT IX. Quid boni spiritualis laicos docere possit uarietas temporum, copia uel penuria rerum, etc.


Sed satis hinc dictum; iam progrediamur et ultra, ad ea scilicet que post hec proxime dicenda proposuimus. Illud enim propositus ordo exigit ut iam dicamus uobis quid significet uarietas temporum, que aliquando congrua sunt ad quelibet operanda, ut uer, estas, autumnus; nunc uero incongrua, ut hiems. Tria namque priora in quibus facilius operari possumus, significat presentis uite tempus ad obtinendam ueniam concessum, de quo et Apostolus dicit: Ecce nunc tempus acceptabile, ecce nunc dies salutis . Hiems autem, que maxime inepta est ad operandum significat extremi iudicii tempus, quo nulla fructuose penitentie opera exerceri possunt; unde et Dominus in Euangelio admonet  dicens: Orate ne fuga uestra fiat hieme uel Sabbato , quasi diceret: Estote semper solliciti, ne concessum tempus uenie perdentes tunc, cum nullus locus est uenie, eam frustra queratis. Eumdem quoque sensum alibi apertius profert dicens: uigilate ergo omni tempore orantes, ut digni habeamini fugere que uentura sunt uobis . Pro eiusdem temporis cura adhibenda Isaias propheta admonet dicens: Querite Dominum dum inueniri potest, inuocate eum dum prope est . Quasi enim procul aberit, cum nullius peccatoris preces exaudiet. Sabbatum autem, quod additum est hiemi, quia apud Iudeos festiuus est dies, quo homines quam maxime gaudere solent, significat  otium quodlibet inutile uel tempus incongrue letitie; uel quia Sabbati dies extrema est in hebdomada, per hoc admonemur ne in extremis solummodo, sed prius mala nostra fugiamus. Quamobrem quod Dominus admonuit ne in Sabbato fuga nostra fiat, docet ne in presentis uite deliciis positi futura gaudia postponamus. Quia igitur audistis per hiemem quibusdam laboribus incongruam extremi iudicii tempus presignari, attendite quid modo faciendum sit uobis, dum bene possitis et uite lumen habetis, neque enim uobis excusatio restat ulla pro litterarum ignorantia, cum in hieme notissima legere ualeatis que sunt uobis facienda.

Deinde uero dicendum quid quotidiani esus necessitas uobis innuat agendum; undique enim illos  flores habetis, ex quibus alicuius edificationis mel colligere ualetis. Quod ergo cogimur corpus quotidie reficere, ut robustiores simus ad queque corporalia studia, significat nobis quotidie opus esse refici cibo spirituali, id est doctrina celesti, ne deficiamus in labore, quem iugiter sustinere debemus et pro seruitute diuina et pro peccatorum nostrorum indulgentia. Nisi enim Deus omnipotens cum refectione carnali spiritualem uellet significari, decreuisset utique in presenti uita idem fore quod et in futura; ibi namque inuenitur nullus qui corporalis cibi refectione pascatur.

Adhuc dicendum restat quid copia et penuria substantie corporalis innuat; nam per utramque magna et necessaria cunctis doctrina monstratur.  Et copia quidem edocet quia, sicut ipsa letitiam uite presentis auget, sollicitudinem minuit, ita et spirituales diuitie, id est uirtutes anime omnem future calamitatis et miserie sollicitudinem minuunt eterneque beatitudinis augent gaudia. Penuria uero hoc indicat, quia sicut ipsa patientibus eam merorem ingerit multiplicem, utpote qui ignorant unde sibi uictum querant sine quo uiuere nequeunt, ita spiritualis uite damna eterne damnationis prefigurant lamenta. Cum igitur uobis, o fratres karissimi, uariis modis dictum sit qualiter sine litteris religiose uite tramitem exquirere et in ea incedere ualeatis, attendite iugiter ad singula que iam diximus, et ea in cordibus uestris sedula tractate cura. Ut  autem ea facilius recolatis et tenacius inhereant cordibus uestris, libet ipsa breuiter repetere.

 In primis namque diximus uobis quomodo studia apium imitari debeatis, colligentes ex uariis hominibus uel rebus, uelut ex floribus, dulce linem uirtutum; deinde quid immensus solis splendor significet. Deinde diximus de trifaria intelligentia in rebus uisibilibus retinenda: prima quidem est, que ex temporalium bonorum pulchritudine docet nos considerare quam speciosa sint eterna bona; secunda insinuat ex eadem pulchritudine probandos esse homines, utrum Deum diligant plus quam terrena quelibet; tertia indicat quod creature totius aduersitas ipsaque humane nature uilitas ex hominum primorum preuaricatione euenerit, sed eamdem aduersitatem et uilitatem Deus in aliquam utilitatem hominis conuerterit; deinde etiam, quid  hiemale tempus ad opera quedam ineptum, et quid quotidiani esus necessitas, quidque copia et penuria corporalis substantie significent, protulimus. Que nimirum omnia, quia ex quo idianis experimentis possunt uobis esse notissima, attendite iugiter quantam edificationem exinde possitis capere, imitantes scilicet opus apium in collectione uirtutum. Iam enim nulla excusatio remanet uobis pro litterarum ignorantia, quandoquidem in his rebus quas quotidie uidetis uel auditis uel aliquo modo sentitis, diuine religionis notitiam uelut in libris agnoscere ualetis. Hec quidem monita ad laicos specialiter dicta sint.

Deinde uero tam clericos quam laicos admonens precor ut attendentes continuam eris intemperiem,  que, peccatis nostris exigentibus, ita per annos iam multos imminebat ut aut immensum frigus, aut immensa pluuia, uel intemperata siccitas fructus terre corrumpens famem miserandam efficeret, atque formidantes ne corrupta iniquitate terra necessaria alimenta penitus deneget uel aliquos homines absorbeat, sicut in quibusdam locis, proh dolor! nouiter euenisse dicitur, abstineant se aliquatenus a solita auaritia et rapina, nec non lasciuia multiplicibusque nugis, quas stolidissimi quidam ab exteris nationibus in has regiones per insolitam rasuram et monstruosum uestitum detulerunt. Nisi ergo huiusmodi stultitia relinquatur, non solum in eos qui faciunt, sed etiam qui consentiunt, diuinitus uindicatur.





EIUSDEM OTHLONI DE DOCTRINA SPIRITUALI LIBER METRICUS CUM ALIIS DIuERSI GENERIS CARMINIBUS, Erutus ex cod. ms. inclyti et imperialis monasterii S. Emmerammi Ratisbonensis R. D. P. Regnero Reither Benedictino Mellicensi.




INCIPIT PROLOGUS LIBELLI HUIUS


O quicunque cupis cognoscere dicta salutis
Et sermone breui uis ad diuina moneri,
Aures tam mentis quam corporis huc precor aptes,
Nam tali studio doctrine uerbula promo
Ut que per uarios deberes querere libros,
Si mora querendi minuat tibi uota legendi,
Si qua uel obscure sententia longa figure
Te minus intentum conducat ad ipsa legendum,
Hec sub succincta, nec non plana ratione
Isthic inuenta citius capias documenta,
Atque per hos ritus, uelut infans lacte nutritus
Sicubi repereris, maiora capessere possis.
Hic, rogo, ne queras uel continentia dicta
Siue modos metri maius quam dogmata uerbi,
 Que licet urbanis possem decorare camenis,
Absit ut hoc studium, quo credo Deo famulari,
Moliar humane ritu sustollere pompe.
Nam si queretur cur uersibus hec copulentur,
Quamuis pro uerbi faciam causa breuiandi,
Nec non propterea quia cognoscens studiosos
Quosque magis metri quam prose intendere dictis
Tale quid illorum studiis aptare uolebam,
Per quod utrique homini posset doctrina adhiberi.
Hec est summa tamen, quoniam metricam hactenus artem
Plus quam prosaicam dictandi more colebam,
Nec mutare stylum properantem quiui aliorsum.
Porro quod interdum subiungo consona uerba,
Que nunc multorum nimius desiderat usus,
 Hoc quoque uerborum plus ordine conuenienti
Insuper antiqua de consuetudine feci,
Cum me decreui certare scholaribus orsis
Quam cuicunque uelim per talia dicta placere.
Imo per hoc maius studeo fore mitis et aptus
Quod, cum nosse prober pretioso famine fungi,
Disco tamen subdi diuine rusticitati,
Que mundi fata minus assequitur generosa.
Unde utinam prose studium tantummodo scirem,
Ne quis me metris extollere uelle putaret!
Quandoquidem nouiter mundana relinquere discens
 Quod uel uersificando aliquid fruor arte priore,
Hoc, fateor, faciam magno non absque timore.
Sed quia non aliter sensum modo promere possum
Atque opus est uariis memet constringere curis,
Ne male torpentem seducant otia mentem.
Si quid erit prauum sacra uerba retexere metro:
Id Deus, ut spero, sub culpa fert leuiori;
Quin magis ex toto quo dimittet precor ipsum.
At te suppliciter posco, qui legeris ista,
Si quam reperias hic esse superfluitatem,
Que sit seu metro uel in ullo crimine facta,
Hanc proprie causa mercedis rectius aptes.
Sepe magis sensus quam metri iura secutus
Legem syllabicam paulisper discutiebam.
Lector, ad extremum precor hoc quam maxime solum
 Quatenus Othloni quandoque uelis memorari;
Qui, licet indoctus, hec sum componere nisus.



INCIPIUNT CAPITULA.

    I. Prefatiuncula. Que sint potissimum docenda.
    II. De fide sancte Trinitatis et Dominice incarnationis.
    III. Quia debemus credere, Deo dignum aliquid nec dici nec excogitari posse.
    Iu. Cur Deus, cum sit incorporeus atque ineffabilis, rerum corporalium designetur uocabulis.
    u. Quod fides sine operibus mortua sit.
    uI. De fide celesti.
    uII. De dilectione Dei et proximi.
    uIII. De humilitate.
     IX. De patientia.
    X. De orationis modo.
    XI. De libris gentilium uitandis et de studio sacre lectionis.
    XII. De spirituali Scripture sacre intelligentia.
    XIII. Admonitionis sermo ad clericos; prius quidem ad illos, qui in pastorali consistunt regimine; deinde uero ad eos, qui studio tantummodo adherent secularis scientie.
    XIu. De casuum meorum relatione, quam hic adieci ad compescendam pertinaciam cleri.
     Xu. Qualiter post egritudinis uarie flagella ad monastice professionis redii uota.
    XuI. Quia non solum palam professus, sed etiam quiuis occulte mundo abrenuntians, illicite repetat mundana
    XuII. Quanta pericula tentationis in initio pertulerim conuersionis.
    XuIII. Quod hec cuncta ad clerum dicta non aliter a me nisi compatientis amore sint prolata.
    XIX. Admonitio etiam facta ad laicos.
    XX. Quia nichil eterne saluti proponendum sit.
    XXI. De cibi potusque parcitate seruanda.
    XXII. De somni quiete temperanda.
    XXIII. De abiiciendo pretiose uestis cultu.
    XXIu. De uana gloria fugienda.
     XXu. De obedientia.
    XXuI. Quod pro rebus dubiis, quas nil prodest scire, non sit questio facienda.
    XXuII. Quia facile in re notissima et aperta erretur, nisi bonis operibus ueritatis scientia confirmetur.
    XXuIII. De concupiscentie carnalis tentatione superanda.
    XXIX. De honoris et primatus ambitione fugienda.
    XXX. Quod licet homines potentia abutantur, potestates tamen a Domino iuste dantur.
    XXXI. Qualiter ad potestatem quisque promoueri, et cur iterum eadem debeat relinqui.
    XXXII. Quali cura esse et commissos rector unusquisque debeat custodire.
    XXXIII. De discretionis uirtute.
     XXXIu. De eo quod nullus, quantalibet sapientia uel uirtutibus ditetur, se in presenti uita securum perfectumque arbitretur.
    XXXu. De orationis instantia et quia nemo diffidere debeat de Dei misericordia.
    XXXuI. Quod conuersationis sancte initium sit difficile, sed iuuante Christo labor leuigetur perseuerantie.
    XXXuII. Quia nulli debeat incongruum uel mirum uideri quod tantus labor agatur pro uita perenni.
    XXXuIII. Ut diuinum opus cum spe retributionis eterne fideliter agendum sit.
    XXXIX. Exhortatio generalis pro labore regni celestis





CAPITULUM PRIMUM. Incipit libellus de doctrina spirituali.


Sicut ait Paulus diuina lege probatus:
Spiritus est uita, mors carnis philosophia;
Hinc satis imbuti fugiamus dogmata mundi,
Et iuxta uiros Christi documenta sequentes,
Quilibet, o lector, quem spiritus excitat ardor,
Incedamus iter quod nos docet ille magister;
Sed quia credulitas totius summa tenetur
Et quasi principium diuine legis habetur:
Isthec est merito nostri sermonis origo.



CAPITULUM II. De fide sancte Trinitatis et Dominice incarnationis.


Ecce fide sancta debes exquirere cuncta,
Quod Pater, et Natus, nec non et Spiritus almus
 Par sit maiestas, par numen et una potestas,
Personis trinus, Deus in deitate sed unus.
Hoc quoque credendum, puraque fide retinendum,
Quod uerbum Patris, Saluator scilicet orbis
Ac Dominus noster, per quem sunt cuncta creata,
Cum foret eternus, ante omnia secula natus
Aequalisque Patri pro maiestate perenni,
Temporis in fine missus Genitoris ab arce,
Ut nos de tenebris reuocaret perditionis,
Carnis onus uere susceperit ex muliere;
Que tamen intacta permansit et inuiolata,
Gaudia habens matris cum stemmate uirginitatis:
Post hec in terris degens sub imagine carnis
Absque dolo uitam solus transegerit istam;
Et quo perficeret cuius causa adueniebat,
 Pro mundi culpa passus discrimina multa
Morte sua prime destruxit iura ruine;
Atque resurgendo dederit uestigia mundo,
Ne quis desperet quandoque resurgere semet;
Quod rediens celis sedet ad dextram Genitoris,
Inde reuertenti cum sceptro iudiciali
Reddere de factis rationem debeat omnis,
Pro meritisque uicem capiat tunc quisque perennem.



CAPITULUM III. Quia debeamus credere, Deo dignum aliquid nec dici nec excogitari posse.


Hinc igitur nequeo tibi multum pandere uerbo,
Nec satis amplecti datur hoc nostre rationi
De quo uix aliquid perfecta scientia sentit.
uis etenim tanta manet in uirtute superna
 Ut, quouis ualeat hominis procedere sensus,
Et quota sit lingua diuinis laudibus apta,
Nil nisi scintillam uix promere possit et illam:
Quid persona Dei, quid sit substantia summi,
Quidquid id est, quid quisque potest isthinc recitare,
Immo etiam quantum possit mundus simul omnis,
Collatum Domino ratiuncula iure uocatur.
Unde reor primum pro credulitate sciendum
De Domino nullum nos digne posse loquelam
Sed nec mente capi dignum quid principe tali,
Cum longe melius animo quam uoce feratur
Ius fidei uere compellit nos perhibere.
Nam quoties iustum, metuendum, siue benignum,
Aut aliquid tale perhibemus ab Omnipotente;
Non tamen hunc ideo sic explanare ualemus
 Quantum causa petit, uirtus et tanta meretur;
Sed quia perfecte nulla capitur ratione
Sufficit hoc sibimet, quid nostra ualentia prebet,
Sicut clementi, non tanquam ullius egenti;
Eius quippe sitis nostre fit causa salutis
Qua nos eterno uult secum ducere regno,
Nos, quibus arbitrium confert in utroque tenendum
Aut precepta sui, uel uota attendere nostri.



CAPITULUM Iu. Cur Deus, cum sit incorporeus atque ineffabilis, rerum corporalium designetur uocabulis.


Nil ibi corporeum, nichil humanum fore scito,
Sed sic immensum tam mira lege coaptum
Ut superexcellat uim lingue, mentis et omnem.
 Porro quod humana signatur sepe figura,
Et quod nostrapte commotus dicitur esse,
Seu cum placatus mutabilis insinuatur,
Hoc quodam nostre perhibetur more loquele.
Nam quia per proprios erit innarrabilis usus,
Cui non est ira, cui perturbatio nulla,
Nil cui contingit, sed semper idem tenet esse,
At nos mortales uariis erroribus acti
In certis rebus studium conferre solemus,
Usibus humanis dat signa sue pietatis,
In quibus assumens nostre speciem rationis
Ad cognoscendum nobis utcunque feretur.
Denique quis hominum posset cognoscere Summum,
Qui superexcedit humane uim rationis,
Ni specie rerum manifestari uoluisset?
 Idcirco his rebus ita se nostrapte figurat
Ceu Pater ad natos fandi mutauerit usus,
Dum blanditur eis aliquo motu leuitatis,
Ut per signa sciant que non possunt ratione;
Nam uelut infanti, nisi signis uerba gerantur,
Nil sentire datur; sic nos quoniam peregrinis,
Donec in orbe sumus, infantibus assimilamur,
Non nisi per speculum sentire superna ualemus.
Iam si linguarum laus consonet omnigenarum
Non colitur recte nisi pura credulitate.
Quem fateor mente supra quod dicitur esse
Sola fides recipit, quod nullus sermo ualebit.



CAPITULUM u. Quod fides sine operibus mortua sit.


Hec ita confessus morum potes addere gressus,
 Per quos rite sapis que sit doctrina suauis.
Nam fit uana fides, ex hac si gesta recides;
Ac frustra credis, si credita non operaris.
uerum demoniis ex hoc studio similaris,
Qui facienda sciunt, sed in omni more resistunt.
Propterea, fili, que profero cautius audi:
Qui tibi dat totum, de te quoque querit idipsum,
Scilicet ut primum fidei capias documentum,
Exin iungaris sibi conuenientibus actis.
Nil opus absque fide, nec credulitas sine facto.
His igitur dictis breuiter licet esto fidelis,
Atque dehinc audi sensu, precor, interiori,
Que lex uirtutum, quod sit fidei quoque scutum.
Nam super his etiam sermone breui tibi dicam.
Sed quoniam fidei spes proxima debet haberi,
 Hinc aliquod uerbum reor esse prius referendum.
Cuius ab indiciis sentire sequentia possis,
Per quod et edoctus capias exordia maius.



CAPITULUM uI. De spe celesti.


Cum necdum sapias, nichil impossibile dicas.
Ne detrahas illi cui cuncta facillima constant,
Et qui de nichilo totum plasmauit in ipso,
Quique dabit cunctis ut in ipso uiuere possint.
Extra se ergo locus uiuendi non erit ullus.
Nam tibi, quisquis eris, qui tecum sic meditaris
Ut Deus aut nequeat cuiquam uel parcere nolit,
De bonitate sui fiducia nulla uidetur,
uiuendi curas quia desperando recusas.
 Hac etiam causa ueniet tentatio tanta
Ut blasphemetur clementia Spiritus almi,
Et non esse Deus tractetur apud sceleratos
Ante procul dubio quam destituaris ab illo,
Qui Pater omnipotens, qui spes est unica uite.
Arbitrio proprio tibi mortem proposuisti,
Unde libens gusta que sint suauissima gesta,
Ac quis prouectus diuini discipulatus
Mox uirtutis opus spem perpetuam tibi prestat
Et uiuens Christo stas confidenter in ipso.



CAPITULUM uII. De dilectione Dei et proximi.


Esto Dei cultor, sed et eius uerus amator
Hunc nimis intente cum tota dilige mente
Scilicet ut labiis concordet spiritus omnis.
 Sit tibi summus amor, totis ex uiribus ardor,
Qualiter hunc laudes, qui iudex est super omnes,
Totus ubique manens, totum sub iure recondens.
Non alias ulli laudandus adest rationi,
Mens nisi deuota studeat preponere nulla
Seruitio tali, quod debeat Omnipotenti.
Hic timor est Domini seruandus amore perenni,
Et uia culture, quam lex docet atque prophete
Audisti primum, nunc auribus adde secundum,
Quod par huic fertur similique tenore iubetur:
Diligito fratrem, sicut te diligis, omnem.
At si quesieris, quem dicam nomine fratris?
En fidei socius frater tuus atque propinquus,
Unius Ecclesie quia fonte renatus uterque.
Quod tibi uis fieri tribuas equaliter omni.
 Hostem per Dominum sed et in se dilige charum.
Nam delicta tibi, si tu dimiseris hosti:
Si non ista facis, non seruas federa pacis.



CAPITULUM uIII. De humilitate.


Quantumcunque queas mansuetus in omnibus esto,
Et tecum tracta mentis ceruice subacta
Quid queat ullius impune superbia carnis,
Quando per hanc lapsus archangelus est reprobatus.
Ecce quod hic cecidit qui tali lumine fulsit
Ut diuini operis precellentissimus esset;
Hoc sit ad exemplum semper satis omnibus unum
Infelix causa, que tantum mersit in ima
Cur igitur, puluis, equali more superbis?
Ferre putasne lutum, quod nec potuit quoque ferrum?
 Disce, miser, disce quid possit gloria terre,
Cum uirtus celi, delapsa statu deitatis,
uiribus et propriis confidens stare nequiuit;
Sed rebus quantis pateat sententia talis.
Hec mansuetudo nec degustatur ab ullo,
Ni labor assiduus carnales atterat estus.
uis fieri mitis? desiderium fuge carnis:
Non alius ergo poteris fore pectore prono.



CAPITULUM IX De patientia.


Rebus in aduersis ne motus destituaris,
Sed semper crede te cuncta pati meruisse.
Aptus enim uite talis decernitur esse,
Qui constans patitur que res aduersa minatur.
 Et nullus uere poterit sua debita flere,
Ni prius ex aliis illata libens patiatur.
Nil quoniam patimur quod non aliquando meremur.
At si quis patitur quod se non iure fatetur,
Hoc dicendo nefas Dominum testatur iniquum,
Qui constat solus iudex super omnia iustus
Denique nil iustum, nisi quod perhibetur ad ipsum.



CAPITULUM X. De orationis modo


Sis uigil in precibus et ad has semper studiosus.
Nam nulli sola poscendi sufficit hora,
Sed magis incassum fuerit motus labiorum,
Ni quoque cura precis firmetur moribus aptis.
Omnis enim poscens par est ut, si ipse petatur,
Quantum uis prestat, alii tribuendo rependat.
 Hisque modis certus possit sperare petenda.
Non ignota loquor, quoniam morale tenetur,
Ut quem quisque petit, eius quoque uota sequatur
Ecce quis ignorat quia cunctorum moderator,
Arbiter eternus, cum sit nullius egenus,
Omnigenis precibus incessanter rogat omnes,
Ut uitiis spretis iam conuertamur ad ipsum.
Sed precibus tantis si non intendimus eque,
Quomodo que petimus unquam sperare ualemus?
Si pauper socio, si quisque probatus amico.
Exhibitis rebus, curant impendere fedus,
Ut uice uotorum certi sint ad rogitandum
Cordis scrutator, cui materie similatur,
Et Deus immensus, quid posse uel esse putatur,
Quod, uelut exceptus rationis ab ordine solus,
 Ostensu quodam reputatur rite rogari?
Ah qualis ratio! proh quam preposterus ordo,
Quando creature Dominus postponitur omni!
Tractas hunc certe uelut exceptum ratione
Quodque nefas dictu, ceu postremum colis actu,
Cum poscens hominem precis impendis sibi legem,
Quam minus impendi decreueris Omnipotenti
Eius iudicio quid fit quandoque seuero
Cum modo conuicti ratione oris quoque nostri
Plus simulatores uideamur quam deprecantes,
Si nichil in rebus Dominum rogitare uelimus,
Et quod lingua sonat, aliter uox intima promat?
Unde putat nemo Dominum poscens, simulando
Aut exaudiri, uel quidquam posse mereri.
Nonne satis dignum cunctis mortalibus exstat
 Quod preter legis, necnon preconia uatum,
Per proprium Natum dignatus uisere mundum,
Dum quosdam docuit, aliis exempla reliquit?
Nonne per hec semper uelut orans admonet omnes,
Ut uel adhuc miseri fugiamus noxia mundi
Ac de preteritis ueniam de corde rogemus?
Quod uix speratur, hoc poscit ut ille petatur,
Et non cessetur, donec spes certa probetur.
Nam quia nil iusti propria ui ferre queamus,
Hoc quoque declarat quod nec nobis bona spes est
Ni precibus nostris hanc Christi gratia mittat.
At cum spes erit, mens ipsa probat dubitantis;
Nam qui uota Dei, que sunt implenda petenti,
Hec fragilis uita quantum permittat agenda,
 Sectari negligit, precis eius spes uacuatur
Ergo hic rite petit qui dictis orat et actis.
Sic et apostolici completur iussio uerbi,
Qua precibus sacris nunquam cessare docemur.



CAPITULUM XI. De libris gentilium uitandis et de studio sacre lectionis.


Libros deuita qui dant carnalia scita,
Ut sentire queas librorum dicta sacrorum;
Nam simul his herens nescis meliora probare,
Utpote depressus carnalis pondere sensus.
Quod uix namque sapis, si totus in hoc adhiberis,
Quomodo dispersus illud sentire ualebis?
Nunquid tam uilis fore lectio sancta probatur
Ut merito libris sit postponenda profanis?
 Aut est tam facilis quo nec sit digna labore,
Hanc quia, philosophi, studio postponitis omni?
Denique si facilis, cur illam despicietis,
Quandoquidem longe sit iudicii grauioris
Spernere doctrinam diuine legis apertam?
At si difficilem contra perhibetis eamdem,
Et minus idcirco uestre patet agnitioni,
Cur ad discendum reprobatis dicta piorum,
Cum dimittentes patriam pariterque parentes,
Ac satis impigri loca per diuersa uagantes
Nisibus omnimodis mundi perplexa petatis?
En ad utrumque nichil excusandi retinetis.
Hoc superest solum, deponere sueta malorum,
Et pro commissis ueniam deposcere semper.
Ad quod enim fertur, quod lectio sancta profatur
 Psalmiste uerbis nos tali uoce monentis:
O uos, terrigene, studiosa mente uacate,
Atque uidete ipsum, quoniam Deus omnipotens sum,
Gentibus et terris nimis exaltatus ubique.
Quo ergo Deus iussit credentes cernere quid sit,
Sub qualique schola ualet esse uacatio tanta?
Forsitan ex aliquo querenda hec norma profano,
Ut sunt: Horatius, Terentius et Iuuenalis,
Ac plures alii quos sectatur schola mundi,
Pro studio carnis carnalia dicta ferentes,
Ut per eos nobis pandatur lex pietatis,
Instinctu Satane qui promunt pessima queque?
Hec ita nonnulli peruerso more fatentur.
Ast equidem dico, cognoscens exprimento,
Hostis ab antiqui stimulis hos exagitari,
 Qui studio uanam recolentes philosophiam
Auertunt sensum de libris catholicorum,
Scilicet ut mores ex illecebris uenientes,
Quos nimis oblique gentilia uerba retexunt,
Tanto maiori libitu in se commoueantur
Quanto plus dictu uel ab auditu repetantur,
Et sic constricti contemnat dogmata Christi,
Aut uelut ignari peccare minus uideantur,
Si documenta Dei coram se raro legantur,
Hostis enim noster nimium uersutus in omnes
Dum per dogma Dei metuit quosdam reuocari,
Ingerit his tedium. ne uel cupiant legere ipsum
Hinc quoque quod multi diuino dogmate culti
Causa doctrine celestis composuere.
 Hoc modo quam plures, carnaliter heu! sapientes,
Et Christi nomen uerbotenus accipientes,
Auditu tantum decernunt esse legendum,
Non attendentes quia Paulus dicat ad omnes:
Legis non auditores, sed eam facientes,
Hi potius iusti censentur ab Omnipotente.
Quos infrunitos nunquam studeas imitari;
Quin hec sola sibi semper sit causa legendi,
Ut facienda scias et ut hec operando reuisas,
Ne quod scire datur tibi, iudicium statuatur.



CAPITULUM XII. De spirituali Scripture sacre intelligentia.


Undique falluntur, etiam nil scire probantur
Qui prisce legis uel dicta sacre nouitatis
Carnali tantum sensu perpendere querunt.
 Omnis Scriptura quia celitus insinuata,
Quamuis omne genus assumat ab exteriori,
Ut per carnale doceat nos spirituale,
Ad speciem nostri solum datur interioris,
Qui renouatus homo Domini est plasmantis imago,
Atque per hunc cuncta decernimus exteriora;
Nam celi regnum, cum terre sit similatum,
Et presens uita uenture sit quasi forma,
Mystice signatur quidquid mundo famulatur:
Tam nota librorum quam cuncta creatio rerum,
Nec quo carnalis aspectus tendere quibit
Interior uisus illuc tantummodo debet;
Sed per historiam semper notet allegoriam.
Nunc quid presentis sit significatio mundi
Et quid Scripture species hec intima sacre,
 De qua sermo agitur, quo planius efficiatur
Exemplum quoddam satis enarrabile ponam:
Ecce uides nasci paleas cum germine grani;
Attamen unius pressura aliud moderatur.
Nunquid cum paleis comedi frumenta parabis?
Quod patet atteritur, ut quod latet hinc renouetur;
Sic, quia per paleas carnalis uita notatur,
Et grani titulis signatur spiritualis.
Spiritus ergo intra patule latet abdita carnis
Quodlibet ut granum sub uisceribus palearum.
Ni caro terrena, uitiis natalibus orta
Que per Ade culpam cunctis mortalibus herent,
Instar aristarum pressuram iam patiatur
Et desideriis carnalibus hic moriatur,
Ad spem mandendi uenient minus intima grani,
 Hoc est, ad requiem flatus nequit ire perennem,
Qua cibus est Domini, quisquis peruenerit illuc.
Que loquor, attende; que testificor, memorare:
Cur simul exortas secernere niteris herbas?
Iam cibus ergo tuus, tritura purificandus,
Quam plana specie demonstrat significando
Te, qui peccatis conceptus natus haberis
Et posthac forsan delapsus es ad mala multa,
Que non natura uictus, sed sponte gerebas,
Ad cenam Domini pariter debere parari,
Si tamen illius mense cupis associari.
Nam ceu tu lautas queris feruentius escas,
Sic cor contritum Deus exigit in holocaustum.
Tu, quia terrenus, carnales diligis esus,
 Hic, quia celestis, paribus quoque pascitur escis.
Tali namque modo, nec non simili ratione
uisa uel audita sapiens presentia cuncta,
Que bene iam sentis, quibus et carnaliter heres,
Semper id aduerte quid spiritualiter edant:
Sic etiam sacre Scripture enigmata queque,
Quamuis corporeas in eis det littera formas
Et sub terrenis maneant expressa figuris,
Ad celi regnum, quod spirituale probatur,
Transformanda manent in spiritus agnitione.
Carnis enim sensus sicut terrestria sentit,
Sic intellectus diuina luce refectus
Atque fides pura sapiunt celestia iura;
Nil quoniam in celis substantiuum retinetur,
Cuius in hoc mundo speculum non sit uel imago,
 Et de consimili, quod non possit speculari
Inter carnalis enigmata conditionis,
Quamuis perpigri nos simus ad hoc speculandum.
Sed ne quod refero dubitari possit ab ullo,
Quoddam pro speculo genus exempli perhibebo
Per quod iam melius cognosci cetera possunt:
Scis Dominum terre merito a propriis uenerari,
Haud secus et patrem matremque suis uenerandos?
Qui tamen, ad summi nutum Patris equiparati,
Nil aliud sane constant speculum nisi quoddam
Omnibus appositum, cunctis in corde statutum.
Nunquid nescimus, nunquid sentire nequimus,
Qua ratione Deus celi terreque Creator,
Omnia complectens et totum numine replens,
Debeat a propriis sator a factis uenerari,
 Si fixa mentis acie nouisse probamur
Quod factura sibi sic alterutrum ueneranda est
Hoc, licet exterius in factis dissimulemus,
Interius certe nobis notum fit aperte,
Si tamen esse Deum cognoscimus atque fatemur.
Hinc est quod Dominus, celestia dans rudimenta,
Proposuit cuncta per formas parabolarum;
Scilicet ut notis exponeret alta figuris
Hoc simul enigma dictauit per sua signa,
Que sic exterius mirando fecerat usu,
Ut tamen interius ferrent aliam rationem,
Qua uelut in speculo studiosus quisque uidebit
Quomodo uenture presens uita assimiletur.
Inde etiam uatum quamplurima dicta piorum
Mysterium celi depromunt parabolatim.
 Hinc et Paulus ait: Speculo nunc cernimus illa
Que facie ad faciem quandoque uidere meremur.
Nam, quod ait speculum, presens intelligo seclum
Quod uelut impresso similatur cera sigillo,
Ut supra dixi, regno confertur olympi:
Et Christi regnum, quod constat uita perenn,
Ut lapidis firmum semper durare sigillum.
Sed nec in inferno substantiuum quid habetur
Cuius in hac uita sit non aliquatenus umbra.
Nam cernens umbram dubitas fore corporis illam?
Sic quoque presentem noli diffidere mundum
Et uite et mortis formam gestare perennis.
Hic utriusque schola discendi, et nunc erit hora
In qua quisque legat quod se semper uelit esse.
 Libera colla manent, quodcunque magis placet omni,
Siue uacare sacris uel adhuc herere profanis.
Unde magis disce que sit sapientia uite,
Ut que sint sursum sapias per mystica rerum,
Atque scias clare Scripture arcana probare.
Nam studium carnis nichil est nisi formula mortis
uerum cum recolo quorumdam pectora ceca,
Scilicet illorum qui, semet in arte librali
Iactantes tantum, minus hanc factis imitantur,
Inde dolens et compatiens plus dicere cogor
Sim licet inculti, nec non sermonis inepti,
Ast utcunque queo uel paucula profero uerba.
Et fortasse iuuat, cum de libris perhibemus,
Qui prosint cunctis in lege sacra studiosis,
 Ac quid in his typicus doceat nos querere sensus,
Si mox lectores aliquo sermone monemus,
Ut, qui sint, discant, et ab illicitis resipiscant.
Denique nunc multi diuerso errore grauamur;
Idcirco et uariis instare libet monimentis,
Ut qui non uno, saltem ex alio edificetur.



CAPITULUM XIII. Admonitionis sermo ad clericos: prius quidem ad illos qui in pastorali degunt regimine; deinde uero ad eos qui studio adherent secularis tantummodo scientie.


O qui confidens in multiplici ratione
Temet nosse putas pro falsis uera probare,
Aut idcirco magis imbutum te meditaris
Quatenus ad studium peccandi liberior sis,
 Seu Domino maius impune resistere possis,
Aut huiuscemodi uitio quocunque tumescis
Designate Deo sub cleri conditione,
Iam liceat paucis ad te pertingere uerbis.
Cur rationalis hoc tale malum meditaris,
Ut per dona Dei, que contulerat tibi sponte,
Plus aliis demens hinc extollaris in ipsum?
Ad mentem reuoca Iudee plebis oliuam,
Que Patribus sanctis quamuis exculta fuisset
Ac legis sancte meruisset dona tenere,
Hinc licet et Christus iuxta carnem foret ortus,
Cum se stare suis uellet confidere ramis,
Atque superbiret de legis traditione,
Contemnens subdi doctrine spirituali,
Mox precisa suis cepit marcescere ramis,
 Si Deus ergo come nec naturalis oliue
Parcere decreuit, dum contra illum male seuit,
Nec tibi, qui gratis miserante Deo repararis,
Et uelut abiecto plantatus es ex oleastro,
Si simul insanis, parcet manus Omnipotentis.
Ne sis ingratus tam mirande pietati,
Que tibi sponte dedit quod iam natura negauit.
Heu genus hoc hominum sublimius attitulatum
Tam cito pro facili uitiorum turbine pelli!
Ah sceleri solitum genus hoc et ad infima pronum,
Tanto se uelle Domino magis esse rebellem
Quanto plus aliis prefertur honoribus almis
Est etenim uerum quod sermo dat Ecclesiarum.
Quod quoque predixit psalmorum carmine Dauid:
 Cum carnalis homo fuerit sortitus honorem,
Par est iumentis et consimilis manet illis.
Nos igitur brutum genus hoc sumus et resoluto
Altius edocti sacre moderamina legis,
Qui, cum prelati maneamus in arte librali,
Ut pene uiuendi reliquis exempla daremus,
Et, si res peteret, occasio sancta ueniret,
Pro fidei sociis etiam mortem pateremur,
Labimur in primis congressibus impietatis
Tanquam nil nisi contra uires inimici;
Et quod adhuc grauius miserabiliusque uidetur,
Non solum fugimus quo precipimur fore murus
Sed commissa etiam lacerantes, more luporum,
Quedam uastamus, quedam male destituemus.
Nam quibus, ut patres, deberemus dare uictum,
 Si uis ulla loci uel casus posceret anni,
His ut raptores crudeliter aduenientes,
Illa asportamus, quod erit miserabile dictu,
Que pietas aliena dedit pro nomine Christi:
Cum peccatores malefacta sui metuentes
Ad nos pro uenie causa fugient capiende,
His aut terribiles, plus quam res poscat et usus,
Seu plusquam liceat clementes inueniemur,
uel, designantes super his decernere quidquam
Nostri cautela, tantum committimus illis
Quos sceleratorum socios existere scimus.
Nos, quia constricti sub sollicitudine mundi
Officioque ducis iungentes aut uice regis,
Commisse plebis curam pensare nequimus;
Indignumque foret tam claros tamque potentes
 Degeneri turbe nos ipsos suppeditare.
Sunt alii plures, quis conueniat labor ille,
Ut uulgus doceant et ut exemplis bene presint;
Nos mundi proceres, nos constat ad otia natos,
Utque canum, uolucrum sectemur ludicra tantum,
Seu, quecunque placent, his deliciis potiamur:
Nam uite huius opes illos querunt seniores,
Qui supra dictis studeant insistere ludis,
Nec fuerit luxus quod mundi postulat usus.
Hec, si non dictu, tamen affirmantur in actu,
Sicut et ipse probat mos cleri quotidianus.
Est et adhuc uitium reliquis compar referendum
Eius enim crimen qui speratur quid habere
Causa manet nobis eiusdem rebus abuti.
Tunc raptis rebus miserum non corrigit ullus,
 Ut pro commissis aliquatenus hic reparatus
Possit perpetue flammas euadere pene.
Sed quis tam doctus percurrere singula posset
In quibus auctores scelerum conuincimur esse,
Nos, qui plus aliis diuina negotia scimus?
Dummodo noster honor celebris habeatur in orbe
Et uariis pompis rutilantes efficiamur
Nil manet illesum per nos utcunque patratum
Aut male poscendo seu, quod peius, rapiendo.
Qui complere nequit damnum, uel mente parabit,
Sic fuga doctorum necis exstat causa sequentum,
Nec grauior pestis, cum pastor erit gregis hostis.
Nam nimis audacter dum clerus abutitur orbe,
Quid tunc indocti possunt aliter meditari,
 Ni pariter cunctis peruersa licere reantur
Iam merito flemus qui talia corda tenemus.
Imo dies uenient, si non purgamur in istis,
Quamuis nunc risus nos occupet immoderatus,
Cum dolor eternus circumuallat cruciandos.
Quid plus Iudeis agimus bene uel Phariseis,
Quos foris albatos legimus, sed pectore fedos?
Dum tantum lingua uolumus complere statuta
Ut mihi fert animus, peiores, heu! sumus illis.
Maxime si quidquam preter legalia scirent,
Hi fortasse minus tam triste nefas sequerentur.
At nos in libris non solum crimen eorum,
Sed quoque multorum cernentes gesta aliorum,
Quedam composita pro uindicta reproborum,
Pro brauio quedam sperando dicta piorum,
 Scire quidem transacta uelut presentia quimus,
Nec tamen a paribus uitiis cessare timemus.
Hos exsecramur, quod tam peruersa studebant,
Non attendentes quia nos idem tenet error,
Qui precepta Dei labiis tantum ueneramur.
Ipsi nempe Deum, tanquam nos, ore colebant
Attestante Deo per Isaie dicta prophete.
Que pariter Christus Iudeis postea dicit:
Hec plebs me labiis colit et corde est procul a me.
Sepe quidem loquimur de cognitione superna
Et cum magnificis perhibemus celica uerbis,
Pondera ponentes grauia in humeros aliorum,
Que nec cum digito uolumus contingere nostro
Ceu Domino cura non sit pro talibus ulla
Ac nos peccantes solita non arguat ira.
 Eligit ergo locum, quo conueniatis in unum
uos quibus est licitum, nec non concessa potestas
Sub pastorali cura conuertere mundum,
Ut, cum sit tempus uenie, mores renouemus,
Ac sicut per nos primum frigescere cepit,
Sic nunc a nobis recalescat amor pietatis;
Nam uarios casus, quos perfert hic modo mundus,
Arbitror ex nostris prorsus contingere culpis.
Sic igitur totus corrumpitur undique mundus,
Cum cleri officium sectatur opus laicorum
Et pariter laici statuuntur in ordine cleri.
Sed dispar longe peccatum constat utrumque.
Denique plus peccant, qui plura sciendo probabant;
 Cuique datur multum, queretur ab hoc quoque multum.
Qui genus et speciem, proprium, commune doceris,
A rationali qui scis differre animale
Ex adiectiuo, qui summa nosse laboras,
Quo, rogo, subuertit te tanta cupido sciendi,
Ne simul attendas hec temet cuncta monere
Quatenus agnoscas quid sit Deus et quid homullus.
Numlibet ad lapides uel ad ulla animalia fatur
Ut collata tibi testantur te uenerandum?
Te magis alloquitur quidquid mundo retinetur,
Cui sunt cuncta etiam mirando subdita nutu
Ut studio simili sis subditus ipse datori.
uis autem dici quo mens tua precipitetur,
 Qui sensu prauo dialectica uerba frequentas,
uel quoscunque libros studio mundi pretiosos
Attendis tantum quid sub te sit moderatum,
Quot speciale decus hominis substantia gestet,
Cuius facture collatio sit minor ad te;
Magnum quippe tibi brutis prestare uidetur
Et reliquis rebus, que consistunt sine sensu,
Non ut in his queras cur sit distantia talis
Inter eas et te, si tantum sis minor ullo,
Sed quo sublimis Deus in medio uidearis
Atque per hoc ualeas tanto securior esse,
Illicitis rebus tantoque licentius uti
Quanto precellis hec omnia ui rationis
Hec est namque tue conflictio philosophie.
O labor heu qualis, quem fert intentio talis!
 Quam tenebrosus amor, quo lucis spernitur Auctor!
Ecce tuum studium coram te stat recitatum,
Ac cuius causa moliris discere multa,
Quam minus agnosci tractans fortasse putasti:
uerum fur captus et legis more coactus
Prodere quippe ualet furti socios, sed et artem,
Nec cuiusque doli plus quisquam nouerit usus
Quam qui per similis machinas interfuit artis,
Quamuis ad mores conuertatur meliores.
Sepe etiam uitium, quod non cognouimus actu
Alterius dictis aut moribus experiemur.
Sic qui mundane recolens figmenta sophie
Hec mea dicta legis, testata tue decus artis,
Iudice te, testor quia me tuus haud latet error,
 Seu recolendo ipsum uel cognoscendo aliunde,
Multa licet referas, ne quo tendas uideatur,
Quod simulas scitur, quo tendis et id sapietur.
Nec labor hic magnus uere fit simplicitati,
Ut circumducte uariam paradigma loquele,
In qua spes omnis mundane ponitur artis
Cum differre loqui facundia summa putatur,
Mentis perspicua possit dignoscere luce.
Sed quid uerborum conflictu credis in ullo?
Certe per proprios citius cognosceris actus,
Quamuis tot linguas posses retinere quot artus:
Fructibus ergo suis arbor cognoscitur omnis.
Non miramur enim de uersuta ratione.
Quis ullum crimen poterit uix ferre stuporem?
Nam quo cognoscas nos ignaros minus esse,
 Ac non mirari que sit uersutia mundi,
Quam tu carnalis appellas philosophiam,
En mundi proprium est duplicem sensum retinere:
Unum uoce feras, alium sub pectore uoluas;
Optima uoce quidem, sed pectore pessima nisus;
Pro bonitate malum, pro uero reddere falsum;
Dissimulare quod es, sed quod non es simulare;
Et quodcunque geras stolidum te nolle uideri.
Iam prolata tibi breuiter sapientia mundi:
Si placet, esto comes, sin autem, linque quod horres.
Liber adhuc exstas quo uis tua uota remittas.
Sed si contendas terrestria discere tantum,
Ut tibi sub celo ualeat compar fore nemo,
 In uanum uiuis, si non diuina requiris.
Nam capite abscisso ceu nil uita potietur,
Sic nos absque Deo remanemus mortis imago.
Nos adiectiuum, Deus est monarchia rerum.
Ergo edoctus ad hoc, ut uerba arcana resoluas,
Discute quid maneat adiectiuum sine summa,
Non sensu carnis, uerum moderamine mentis.
Da summam Domino, reliquam partem tibi serua,
Ut tanti capitis membrum fieri merearis.
An, credens aliquem saluari posse sciendo,
uis tantum nosse quid dicatur Deus esse,
Nec simul ut factis eius precepta sequaris?
Primus hic, o lector, qui te subuerterit error,
Iam cecatus eris, iam nulla scientia cordis,
Cum quidquam tale meditaris in Omnipotente,
 Ut secreta sui perquiras more rapaci.
Hec audis surdus, et cernis ad omnia cecus,
Ni simul in lectis sit tota intentio mentis.
Carnis enim sensus sine spiritus errat ubique.
Nonne Deum tentas, cum sic accedis ad illum,
Ut quid sit discas, et quid iubeat minus addas?
Non poterit falli iudex tam cautus in omni.
uerum dico tibi, dictum contemnere noli:
Quo plus mundane dilexeris alta sophie,
Ethnica uerba legens uel in ipsis moribus herens,
Tam magis insipiens, nec non indignus, haberis
Coram mysteriis diuine simplicitatis.



CAPITULUM XIu. De casuum meorum relatione, quam hic adieci ad compescendam pertinaciam cleri.


 Nunc etiam memorans, quod non utinam ipse probatem!
Nullum tam dure ceruicis in omnibus esse
Quam qui diuinis imbutus erit documentis,
Si quid in errorem uitiis cogentibus actus
Mentis laxate conceperit improbitate,
Tanquam Iudei de catholico ordine lapsi
Ut quoque sunt cuncti, falso pia scita secuti,
Quorum duritiam reor illis equiparandam:
Propterea monitis subiungo exempla relatis,
Ut qui nequaquam per uerba uelit renouari
Discat uel casus trepidare mei miserandos.
Nosco equidem, nosco commenta tue rationis
Et coniecturam, qua te precellere credis,
Qui spe mundana dispexeris hec documenta,
 Utpote qui tecum quondam nitebar id ipsum.
Nam perscrutari cupiens subtilia queque
Quorum notitiam multos gestire uidebam,
Charus ut in mundo nec non prestantior essem,
Omne lucrum statui gentilibus associari,
Cum quibus est maior studiis liberalibus ardor.
Sed Domini mira pietate interueniente
Multimodi generis obstacula tanta subibant
Ut quo plus cuperem predicta negotia niti
Tam magis ex aliquo casu depellerer inde;
Nec tamen aduertens quid causa hec significaret,
Cecatus uitiis uolui desistere ceptis:
Tunc cum conuerti nullius dogmate uellem
 Atque fidem rectis nullatenus exhibuissem,
Maxime quod plures mundi uidi esse sequaces
Hos et precipue qui doctores perhibentur,
Qui curas anime iam suscepisse uidentur;
Ac mirans primo super hoc errore profundo
Quare duces populi peruersa magis sequerentur
Mox simul illectus cum non solum reputarem
Hos inrecta sequi, sed et in sacris documentis
Esse aliquid scriptum quod iure foret reprobandum,
Cui non deberet toto quis credere corde,
Sed carnis sola satis essent exteriora:
Ah, ah, quam stolidus! cum sepius hec meditarer
Diffidensque sacris Scripturarum documentis,
His quoniam paucos factis herere uidebam
 Et toto nisu conuersus ad ethnica scripta
Ne dispar reliquis postponerer undique doctis
Ore quidem Christum, sed amarem pectore mundum,
Et, ceu dignus eram, tutus nusquam remanerem,
Sed magis atque magis diuersa clade subactus
Iamque loco quodam nouiter ueniens habitarem,
Ex improuiso cum quadam nocte iacerem
Somno depressus nimio, per somnia uidi
Quemdam preualido conanime me ferientem;
Tamque diu mira scio me sentire flagella
Ut iam dissolui cedis grauitate uiderer;
Atque hec interea, uelut est uisum, meditabar
Ex Domini iussu nullatenus hunc fore missum,
Qui me tam longe cruciaret tamque seuere;
Denique si Domini, sciret mihi plus misereri;
 Nam qui cedebat uindicte signa gerebat,
uerbere utrumque latus tanquam discerpere nisus
Nullas dansque moras inter studium feriendi
Ut super obiectis saltem mutire ualerem;
Multa etenim feriens obiecit crimina nota;
Sed uelut ex nimia commotus id annuit ira
Nunquam uelle mihi uel parcere uel misereri.
O quam prolixa mihimet nox uisa erat ipsa!
O quam districtus qui tales ingerit ictus!
En iterum fateor, quod per Dominum quoque testor,
Tam grauiter cesum, sicut constat mihi uisum,
Ut, dum sensissem me primo dehinc uigilantem,
Tam me, quam lecti stramenta quibus recubaui,
Sanguinis ex nimio fluxu madefacta putarem.
Ast, dum corporeo non sensi talia uisu,
 Herebam dubius quid circa me foret actum:
An carne exutus uel adhuc sim corpore functus?
Necdum namque Dei tantam noui bonitatem
Ut dignaretur me uel quemquam sceleratum
uisu huiusmodi prosternere, siue monere,
Quamuis sepe prius per somnia mira monerer,
Et quamuis etiam pridem tempus memorarer
Quod de Hieronymo narrat scriptura beato:
Sed credens illum meritis ad celica raptum
Nil mihi peruerso par euenisse sciebam,
Cui nichil est uisum, nisi tantum uerbera passum.
Mane igitur facto, cum uite certior essem
Insolitusque tremor constringeret omnia membra.
uestibus exutis querebam stigmata carnis
 Que cum uidissem, sed et ex alio didicissem,
Clam per id accito signum monstrare doloris,
Tum demum certus, quid perferret quoque flatus,
Nec tamen ausus eram citius hec dicere cuiquam.
Post hec confestim uario languore grauatus,
Et, quod cunctigenis est plus miserabile morbis,
Ut defertur ab his quorum me cura reuisit,
Nunc quasi phreneticus uix a multis religatus,
Mox uelut exanimis desperatusque iacebam.
Hec tamen ipse scio, quod per Dominum quoque testor,
Sepe ita me pressum conuentu demoniorum,
Ut nec pro uenia, qua iam moribundus egebam,
Catholice fidei tenuissem scita uel ulla.
Interea crebro uisu rapiebar amaro,
 Quo nimis horrendas potui cognoscere penas.
Hoc quoties fuerat mihi uisum est esse perenne.
Tunc tandem sensi quid iam mereantur iniqui,
Et memini dictum: Deus inspicit omne secretum,
Qui, hic cuncta mei denudans intima cordis,
Iudicio iusto dedit me semper inesse,
Que olim cum reliquis credere posse putabam.
Nam nichil iniustum me iam proferre querebar;
uerum mirabar diuine uim pietatis
Tempore sub tanto stolidum memet patientis.
Quid mihi tunc Socrates, uel Plato Aristotelesque,
Tullius ipse rhetor, mundane dogmatis auctor?
Dic quid enim misero mihi tunc prodesse ualebant?
Quos si non legi, per tempora multa cupiui
Affectuque ipso discendi adii loca quedam,
 Que pro mundanis mihi cultibus optima duxi.
Sed me preueniens Domini clementia ubique,
Quam prius exposui, ratione retraxerat inde.
Illa tripertita Maronis et inclyta uerba,
Lectio Lucani, quam maxime tunc adamaui,
Et cui iam nuper, diuine legis adulter,
Sic intentus eram quod uix agerem reliquum quid,
Atque legentem ipsum cepit me hec passio primum.
Sed necdum penas credens exinde futuras,
Languidus, ut poteram, legi studiosus eumdem,
Donec ullius uigor exstiterat mihi sensus.
Quam uenie causam qualemque dabant medicinam,
Cum nec signa crucis potuissem ponere fronti,
Et sine spe positus constringerer undique penis,
Quas nec proferri facile esse reor neque credi,
 Nunc inuisibilis patiens tormenta doloris,
Mox ex uisibili nimis afflictus cruciatu!
Nam, quo preteream diuersa quibus cruciabar,
Unum de multis, quod iam memini, reserabo:
Scilicet in tali uersabar sepe stupore
Ut lux atque dies quid uel sint nescius essem,
Nec carnale aliquid plane dignoscere possem,
Intendens solum quo flatus agone trahebar.
Sed satis hinc dictum. Properemus nunc aliorsum.
Postquam mira Dei clementia me reparauit,
Sanus et ex toto factus sum tempore paruo.
Iam mox oblitus quos passus eram cruciatus
Ac que sunt uisa reputans ut somnia uana,
Rursus decreui captare negotia mundi.
 Sed cum perplures, que passus sim referentes,
Et quod non frustra fieret correptio tanta,
Ne monachile iugum suaderent ad subeundum,
Re super hac dubius cepit precordia sensus.
Cumque dies pauci post hec essent reuoluti,
En iterum subito tali languore grauabar
Ut uerrucarum tumor ingens insolitusque,
Horrendo uultum circumdans stigmate cunctum,
Orbibus obductis oculos quoque contenebraret.
Preterea corpus totum capitur paralysi,
Excepto lingue, sed et officio labiorum,
Quo que proferrem fari tantummodo possem.
Interea tali cum comprimerer cruciatu,
Tunc memorans tandem que sim passus quoque pridem,
 Quod contra stimulum sit cuique resistere durum,
Quodque superuacue mundo seruire studerem,
Christo promisi me ferre iugo monachili.
Hoc cum uouissem, melius mihi mox fore cepit
In tantum, ut fruerer incessu mane sequenti.
O miranda Dei pietas et gratia Christi,
Que memet miserum totis contraria nisum
Tam pie prostrauit, tam clementer reparauit!



CAPITULUM Xu. Qualiter post egritudinis uarie flagella ad monastice professionis redii uota.


His ita transactis euasi uincula mortis
Et non post multum rediit uis pristina rursum.
Tunc quamuis uario carnalis pignore nexus
Hoc totum linquens, quali merore, Deus scit,
 Ut rudis athleta progressus ad altera bella,
Que prius abieci secreta requirere cepi.
Nam preter uotum quod iam nuperrime feci,
Olim promisi, cum paruus adhuc puer essem
Ac spe discendi pollerem more scholari,
Me submissurum legi sancte monachorum.
Quod quia sic gessi nullius iure coactus,
Nec sub teste palam, sed clam compunctus amore
Solius Domini, quoniam bene discere cepi,
Et quia cum monachis primum discens retinebar,
Proh dolor! hoc uotum rebar pueriliter actum
Consilioque leui promissum tale neglexi,
Dum simul et mundus me falleret atque iuuentus.
Sed quia promittens soluendi debitor exstat
Et semel emissa uoti sententia recti,
 Quam cito persolui, nedum quandoque necesse est,
Dum datur hac uita fungi tanquam rediuiua,
Inde iugo leni sic pulsus colla subegi,
Efficiorque pudens et mirans sepius ex hoc,
Quod tam uix adii seruimina suauia Christi.



CAPITULUM XuI. Quia non solum palam professus, sed etiam quoris occulte mundo renuntians illicite mundana repetat.


Que tamen idcirco uolui depromere scriptis,
Ut si forte pari se uoto quis liget unquam,
Iure procul dubio soluendum mox sciat esse.
Non loquor hoc tantum, si coram abbate professus
Induerit habitum iuxta normam monachorum,
Cuius in Ecclesia fuerit conuersio nota;
 Sed quocunque latens sit libera uota retentans,
Qui iam compunctus pompis mundi abdicat huius,
Atque Deo gratis proprii offert intima cordis,
Quamuis sit nullo, nisi tantum teste superno;
Cum quoque, ceu credo, maneat distantia nulla,
Utrum quid Domino clam siue palam uoueatur,
Ad uomitum pergit, si post mundana recurrit,
Nec non illicite fruitur carnaliter orbe.
Denique nemo manum propriam mittens in aratrum,
Aspiciensque retro celi regno manet aptus,
Nec poterit quoquam promissa refellere pacto,
Ni reduci luctu, quod uouit, compleat actu.



CAPITULUM XuII. Quanta pericula tentationis in initio pertulerim conuersionis.


 Ista per excessum generali more locutus,
Nunc iterum proprias cupio subiungere causas;
Scilicet explanans, quali possum ratione,
Quas post languores diuersos atque frequentes
Tentandi machinas fuerim perpessus ab hoste:
Ut dum conuersis patefit descriptio talis,
Plus sint solliciti, si forte uelint renouari,
Ac se non frustra credant spreuisse caduca.
Nam dum tanta mei nudare pericula uellem,
Qualis et interea Domini esset gratia mecum,
Quid nisi communem fueram ratus utilitatem?
Atque utinam fari digno sermone ualerem,
Qualiter impurus et ad infima nulla secundus
Semper pro studiis intentus eram uitiosis,
 Et conuersus ab his quantas artes inimici,
Quot fraudes Satane sensi tunc primitus in me,
Interdum solitis erratibus illicientis,
Scilicet ut legerem, tanquam prius, ethnica scripta
Nunc per inexperta phantasmata prosilientis,
Me quibus egrotum nimiis et cladibus actum,
Nec non iam iuuenem carnis stimulos patientem,
Nunquam posse pati bellum uite huius amarum,
Sed multo melius paulisper sumere uires
uita in presenti famulando carnis amori,
Usque iuuentutis dum noxia uis minuatur,
Et post hec facile me sursum tendere posse,
Cum uirtus omnis se sponte subegerit euo.
Inspirabat et hoc, quo uix subsistere quiui:
Scilicet incassum me talem uelle reuerti
 Agmen, quem tantum decreuerat esse profanum,
Exoptans etiam parili me more probari,
Quatenus hinc aliqui discentes edificari,
Sed contra illecebras, et tentamenta pararent,
Ac monstraretur Domini clementia mira,
Nam cum me recipit, nullum miserando relinquit.
Nec dubitare queo de cuiuscunque salute,
Qui de commissis ueniam querit malefactis.
Plurima passus eram, miracula multa uidebam,
Que nequeo uerbis hic promere, nec reminiscor.
Hec modo sufficiant nostris inserta loquelis,
Ut uim mundane cognoscas philosophie,
Diuinis quantum det legibus impedimentum,
Obcecans animum, ne possit cernere uerum,
Et memorans pene semper causas aliene
 Qui me sub tali permitteret anxietate.
Ceu non ipse meis peccatis hoc meruissem,
Sed magis iniuste premerer Domini austeritate
Intulit et bellum, sicut predixit, amarum
Temporibus multis idem seuissimus hostis
Per carnis stimulos et luxus illecebrosos:
Preterea nimiis cruciatibus et diuturnis
uix ut et esse Deum meditari preualuissem.
Quo tamen ex stimulo tanto plus sum cruciatus
Quanto iam nullum cognoscens talia passum,
Et merito; quoniam dubius diuina colebam,
Cum mundi florem tantos captare uiderem.
O incredibilis uarie suggestio fraudis
Qua circumueniens antiquus denique serpens
Memet mortifere peruasit more sagitte
 Hec nisi perferrem, uix talia credere possem.
Sed Domino grates, quia tantos nosco labores
Semper ei grates, qui sic tribuit mihi uires:
Ut licet interdum magno merore grauarer
Ex tentamentis supra iam commemoratis,
Sepius interea fultus uirtute superna,
Ac cordis gremio mea iugiter acta reuoluens,
Et quod sepe refert Scriptura Deum miserantem
His, qui sollicito querunt se et pectore toto,
Quodque Deus iustus nil permittit sine causa
Et quod ei nulla res impossibilis exstat,
Non solum paterer Satane hec suggesta libenter,
Si modo tristatus, post hoc cito letificatus;
Sed quoque si gladii rabies et sanguinis actor
Exigerent mortem, pro Christo promptus adirem,
 Perpetis ut pene tantum saluarer ab igne.
Et quam suaue iugum nunc sentio Christicolarum.
Cuius quotidie desidero iura subire,
Qui uitiis crebris constans abiectio plebis
Exosus pariter ipsisque parentibus essem.
Nam reditum lapsis me quippe minus uiolatis
Difficilem tradens hoc impossibile suasit,
Ut mihi, cui nullus sit prauorum equiparandus,
A tam districto uenie spes iudice detur.
O quoties fragilem, sed et infirmum fore testans
Compede ceu quodam constrinxit et afficiebat,
Ne mea mens stabilis ad propositum remaneret!
Nunc nimis immitem mihi finxerat Omnipotentem.
Ipse magis cautus, que sunt uitanda, relinquas.
 Non igitur spernas; quia res tibi profero gestas,
Quod modo te monitis nunc casibus instruo nostris.
Sepe per exemplum melius doctrina notatur.
At si non credis certe quandoque uidebis,
Et quam districtam tunc experieris habenam.
Peccantes pariter, quia quamuis hic uarientur,
Ac sub dissimili moderamine corripiantur,
Par ibi penalis sententia corripit illos:
Inde sibi nullus fingat solatia lusus.
Aut hic conuersus emendat sponte reatus,
Aut inuitus ibi mirando traditur igni.
De quo cum recolo, quantum queo iam memorari,
Admiror semper de me primum uehementer,
Quomodo quis tantum perferre queat cruciatum,
Et que duritia teneat sic pectora nostra,
 Ut licet inferni simus de carcere certi,
Hunc trepidare parum, uel forte nichil uideamur.
Quamuis uidissem, quamuis sim passus eumdem,
Me fateor mutum, nec quidquam promere possum,
Quod pene tali dictu queat equiparari,
Ni ratione aliqua componam mente profunda
Hanc ad presentem penam ceu corpus ad umbram.



CAPITULUM XuIII. Quod hec cuncta ad clerum dicta non aliter a me nisi compatientis amore sint prolata.


Hec igitur clero statui proferre monendo,
Non ut quemque sciam plus quam me corripiendum,
Cui proprii mores eterna silentia ponunt;
Sed quasi compatiens uariis erroribus orbis,
Quos reor augeri uitiis quam maxime cleri,
 Atque ope consilii prodesse uolens simul omni
Quod me ledebat, dum nosco aliis nociturum,
Ac quod profuerat, dum cunctis hoc quoque uellem,
Promere cogebar huiuscemodi rationem.
Sic Euangelii prodit quoque lectio sancti,
Sanato cuidam Dominum precepta dedisse
Ut diuulgaret que dona Deus sibi ferret.
Hinc instructus ego diuina carismata dico,
Quodque mihi illicitum propria uirtute probatur,
Hoc fraternus amor, et zeli norma ministrant.
Audite ergo, precor, que uos, licet infimus, hortor,
Et pensate minus quis sim, sed qualia dico.
Clerum namque monent, in quo simul ipse monebor,
Non minus idcirco laicis uerbum dare curo;
Quo si forte uelint, extollere se prohibentur,
 Ne uelut ignari sint in peccamine tuti,
Sed potius humiles huc exhibeant simul aures,
Et sic communis habeatur sermo salutis.



CAPITULUM XIX. Admonitio etiam facta ad laicos.


O quos uulgaris laicos cognominat usus,
uos iam conuenio, uobis hec uerbula promo.
Nunquid enim sola Scripturarum documenta
Legis diuine demonstrant cognitionem,
Ac quos contingit ignaros esse librorum,
Sciri celestis uos excusare potestis?
Nonne Creatorem testantur cuncta creata,
Quis uelut in libris illum cognoscere quitis?
Hec licet a reprobis indiscrete accipiantur,
Atque sinistrorsum prorumpat abusio eorum:
 
Quid prodest uobis utcunque scientibus equum
Explorare uias, quibus excusatio uestra
In conspectu hominum securior inueniatur,
Cum Deus, inspector cordis renumque probator,
Dissimulatores coram se uos sciat esse?
Nam licet in nobis, qui doctores perhibemur,
Recte uiuendi minus exemplum uideatis,
Et sceleris uestri uelut auctores maneamus,
uos naturali tamen ingenio moderati,
Aut quocunque modo diuinum ius sapientes,
Si quid post talem pietatis cognitionem
Amplius erratis, scelerum consortia fertis,
Et per notitiam transgressores simul estis.
 Si uos culpa minor, tamen arcet conscius error.
Sed ne falsidicus uidear, cum talia scribo,
Hoc est, cum laicos dignoscere dico superna,
En iterum exemplis hec argumenta probabo,
In quibus, ut spero, multorum corda mouebo.
Nostis enim solem totum lustrare per orbem,
Ac quocunque itis, quasi presentem fore scitis,
Cum tamen ut seruus famuletur fructibus orbis
Imperioque Dei semper sit subditus omni;
Nunquid sol quemquam de luce sua remouebit,
Aut proprie lucis radios abscondit ab ullo?
Hinc uos, si uultis, Domini iubar inspicietis,
Quam clemens mundo, quam totus constet ubique,
Dum lumen tantum uestri concedit ad usum,
Cuius per totum splendor diffunditur orbem,
 Sic super iniustos effulgens ut super equos.
Quod si dixeritis aliquem posse hoc dubitare,
Ille creaturam, quam solem nouerit esse,
Ante Creatorem conatur ponere solem,
Maiorem soli tribuens uim quam Omnipotenti.
Sic et de reliquis rebus pensare ualetis,
Si tamen ulla pie pulsat uos gratia uite.
Nunquid nescitis terrena negotia amare?
Quod prope, quod longe quoquam gratum retinetis,
Huius amatores in uestris cordibus estis,
Nec quid in hoc durum censet dilectio rerum.
Hinc excusandi nulla est occasio uobis.
Quin si curatis, et amare superna queatis,
Quod plus diligitur, hoc prepositum perhibetur.



CAPITULUM XX. Quia nil eterne saluti preponendum sit.


Si uis saluari, nil huic prepone saluti.
Nam licet audaces nequiter iam uiuere plures,
Et nimium uanis uideas insistere causis
Quas pro iustitia fert consuetudo maligna:
Tu tamen horresce uitiis in talibus esse,
Ac fugito miram uenturi iudicis iram,
Qui tanto grauius hominum discusserit actus,
Quanto nunc patiens clementer sustinet omnes.



CAPITULUM XXI. De cibi potusque parcitate seruanda.


A dapibus lautis et potibus immoderatis
Sollicitus templum custodi corporis aptum:
Ne, dum feruescis semper carnalibus escis,
 Et uelut hydropicus nimii potus geris usus,
Iam diuinus amor minus in te sit habitator;
uis etenim mentis languet pinguedine uentris
Ac crassata caro gustat celestia raro.



CAPITULUM XXII. De somni quiete temperanda.


Ne nimio soleas tua tradere membra sopori
Sicut enim cura somni satis est adhibenda,
Ut fragiles artus uires possint reparare;
Sic frenanda caro nimii ex dulcedine somni,
Ne per torporem desuescat ferre laborem,
Quem pro peccatis crebris debemus habere,
Ut conregnemus qui nunc simul inde dolemus.
Nam bos nec comedat qui iam iuga ferre recusat.



CAPITULUM XXIII De abiiciendo pretiose et superflue uestis cultu.


Esse studens noli pretiosis uestibus uti,
Per quas precipue datur extollentia terre.
Sed cur hec dico de uestitu pretioso,
Cum uitium quoddam magis exsecrabile cernam,
Quod tam prelati qui cognoscunt mala mundi,
Quam plebs ignara uerrunt cum uestibus ima?
Heu plebs! heu rector! qualis uos aggrauat error:
Cum contemnentes uidemus nudos et egentes
Et sibi monstrantes qualis sit gloria uestra,
Sub pedibus strata geritis concessa talenta?
Sic et iam diues Euangelio recitatus,
Cum se quotidie uariis epulis satiaret,
 Nec panis micas Lazaro concessit egeno.
Ad cultum uite moniti quandoque redite.
Nam, rogo, quid prodest hodie splendescere quemquam
Qui cras aut citius fortasse perit moriturus?



CAPITULUM XXIu. De uana gloria fugienda.


Cum bona queque geris, nec mundi laude graueris
Sed magis esto memor, quis sit bonitatis et auctor
Et cuius dono tibi sit uitalis origo.
Denique ceu sine se poteras nullatenus esse
Sic nisi diuino respectu preueniaris,
Nec saltem nosse quidquam potes ex bonitate.
Huic idcirco refer, si quid facias sapienter.
Et quia sepe homines censent hoc laude colendum,
 Ante Dei nutum quod iam constat reprobatum,
Laudibus humanis qui credit, fertur inanis.



CAPITULUM XXu. De obedientia.


Siue patri carnis, seu uite spiritualis
Omni prelato subiectus sis quasi Christo.
Nam cum nil iuris sine iure fit Omnipotentis,
Contra ipsum Dominum molitur tendere collum,
Qui dedignatur cuicunque subesse magistro.



CAPITULUM XXuI. Quod pro rebus dubiis, quas nil prodest scire, non sit questio facienda.


De rebus dubiis noli contendere uerbis,
Ac que dant nullos anime discentibus usus,
 Quomodo, cur, quando cepissent stare uigendo.
Isthec preteriens quid sint exquirere noli
Sufficiat cunctis normam rescire salutis
Que nos ad patriam monstrat remeare beatam
Nam decet incertum ius exspectare supernum.



CAPITULUM XXuII. Quia facile in re notissima et aperta erretur, nisi bonis operibus ueritatis scientia confirmetur.


At quia sunt multa fidei certissima dicta,
Que mens suggestis cum delectatur iniquis
Utpote cecata nescit perpendere uera,
Semper ab illicitis compesce negotia mentis
Ut lumen uerum tibi sit super abdi a rerum,
Ac bona de prauis ueraciter edere possis;
 Nam peruersa studens nequit in Christo fore prudens.



CAPITULUM XXuIII. De concupiscentie carnalis tentatione superanda


Si carnalis amor, sensus puerilis amator,
Te tentando petat, ne mox orando quiescas.
Ut nequeat talis mentem perrumpere pestis,
Scilicet ad petram, qua Christus significatur,
Iuxta Psalmiste doctrinam rite recurrens,
Affer et allide quidquid teneas puerile.
Nam per idem bellum celeste datur tibi regnum
Et qui tentari, non permittit superari,
Ad se duntaxat, quos omnis cura relaxat



CAPITULUM XXIX. De honoris et primatus ambitione fugienda.


 Ne queras uotis mundani culmen honoris
Effectuque tui princeps existere noli.
Nam quo plus aliis prelatus niteris esse,
Tam magis inuisus coram Domino reputaris;
Et ceu prudentis liber enarrat Salomonis:
Iudicium durum super hec est sceptra futurum.



CAPITULUM XXX. Quod licet homines potentia abutantur, potestates tamen a Domino iuste tradantur.


Sed licet hec pauci curent attendere uerba,
Atque preesse prius, quam discant, quid sit habena,
Prorumpant plures carnali more tumentes:
Quin 
Ad curas anime nunc infantes statuantur,
Ceu non sufficiat his, per quos ista parantur
 Perdere se solos uite presentis amore
Ni secum socios ducant ad tartara multos.
Esse potestatem quamdam tamen haud dubitamus,
Que sub amore Dei suscepta ualet retineri:
Cum nisi iuste ab eo descendat, nulla potestas,
Non igitur sceptrum de summo Rege statutum
Erroris causam rectoribus ingerit ullam,
Sed uitium plebis, necnon delicta potentis,
Qui nec rite capit, nec captum ius bene ducit
Iudicio iusto permissa merentur abuti
Audiat huc ideo, cuius mens flagrat in equo,
Qualiter ad sceptrum uel ab ipso sit ueniendum.



CAPITULUM XXXI. Quomodo ad potestatem quisque promoueri, et si iterum eadem debeat relinqui.


 Si te consilium ratio et perstans aliorum
Pro spe uirtutis cupiat preponere curis,
Res nec honesta tibi permittit posse reniti,
Si sic electus capies arcem dominatus,
Ordine diuino ius hoc descendere credo,
Et reor esse nefas, si tunc contrarius exstas:
Si tamen, ut dixi, uirtutis spe cupiaris.
Sin aliud quidquam mundano fingitur usu,
Quo ius Ecclesie uero fraudetur honore,
Sicut nunc multi ponuntur in arce regendi,
Ut uice rectorum sint pressores miserorum,
Ac tali specie mundo deseruiat omne
Quod uel subiectis seu pauperibus detranatur,
Non solum iuris electio erit fugienda.
 Sed quoque post aditum, si res nequit ante uideri
Nec tunc speratur hec ad meliora patrari,
Aut subiectorum uel culpa prepositorum,
Liber erit reditus, et deponenda potestas,
Ne pariter prauis dare consensum uidearis.
Sufficiat soli quo aliis prodesse nequibis.
Nam miserum est ualde te tantum uelle preesse
Prelatique loco nil exercere regendi.
Ne cupias ergo iudex his associari
Sub fidei ficte, uel quauis conditione,
Quos tu non poteris deflectere legibus equis.
Sit tua mens potius sic constans in bonitate
Ut peruersorum solidatur in improbitate.
His prelibatis de fascibus accipiendis
Et quos omnino fugit ecclesiasticus ordo,
 Nunc ueniamus eo quo iam sunt tradita sceptra,
Ut doctrina aliqua prosimus habentibus ipsa.



CAPITULUM XXXII. Quali cura et se et commissos rector unusquisque debeat custodire.


Ergo effectus ad hoc ut iudex sis aliorum,
uel quando ipse tui uigilanter uis dominari,
Mox probus ac stabilis, iuxta mores grauitatis,
Ex omni gestu speculum moderaminis esto,
Monstrans exemplo quecunque doces bona uerbo,
Ne tibi dicatur quod uox diuina profatur:
Cur oculo fratris festucam tam bene cernis
Et minus inspectas quam tute trabem quoque gestas?
Quoue modo fratri poteris sic consiliari:
 Frater, festucam de luce tua sine ducam,
Ipse minus cernens quid contenebret tibi uisum?
Aufer, queso, trabem prius ex proprio, simulator,
Et tunc festucas ex fratris lumine ducas.
Hoc simul attende dictum specialiter ad te
Quod Dominus cunctis iam predicat ore Dauidis:
Cur tu iustitias aliis perhibendo reuelas
Ac quid in ore tuo legis documenta reponis,
Qui contempsisti doctrinam, quam retulisti?
Nam si raptorem cernebas atque latronem,
Currebas pariter, et cum mechantibus alter
Factus adulterii te consortem posuisti,
Diuersisque dolis componens semina fraudis
Scandala, que poteris, contra fratrem machinaris,
Hec igitur sedula tecum ratione reuoluens
 Corrige te primum, qui rector sis aliorum.
Nam domui proprie contemnens rite preesse
Quomodo sollicitus fuerit prouisor alius?
Aut cui compatitur qui nec sibimet miseretur?
Ne personarum sis acceptor uariarum,
Gloria quas mundi pro spe conducit inani,
Sed Domini iussis quicunque subactus habetur,
Eius opem quere, tali studiosus adhere.
Nam qui non metuit se tradere perditioni,
Ille tibi forsan uite suggesserit otia.
Promptus uel facilis ad risus scandala ne sis,
Nec referas dictum quod consuescat dare risum.
Nam, ceu cuiusdam testatur uox Sapientis,
In risu stultus nimios dat uoce tumultus.
 Et ne plura uelis, cum fari paucula possis:
Nam sapiens uerbis perstringit plurima paucis.
Hoc etiam summa studeas perpendere cura:
Cum tempus fandi, uel quando sit hora tacendi.
Tempus conueniens, que cuncta negotia querunt.
Eloquiis castis, moderata uoce fruaris,
Blandus mansuetis, districtus et esto superbis.
Nam uelut immitis das scandala multa pusillis,
Sic e diuerso si uis leuis esse superbo,
Ecclesie magnum conferre studes detrimentum;
Denique permittens regnare caput uitiorum,
uirtutis summe destructor ceperis esse,
Atque per hanc causam Domino plus ipse resistis
Quam qui permissus fortassis nescius errat.
Unde prius modicum tumidis clementia prodest,
 Qua sua colla pio doceantur subdere Christo.
Qui uelit his iuste condescendendo iuuare
Arguat, admoneat blanda primum ratione,
Mellita uariis Scripturarum documentis;
Cumque sat est uerbis, grauior sententia detur,
Quam simul assidue precis affectus comitetur,
Donec clarescat, si tanta iuuet medicina
Ut conuertantur et mites efficiantur.
Quod si nil horum uitiosis proderit actum,
A te secernas quos edificare nequibas,
Ne grauius damnum patiatur grex meliorum.
Discordes reuoca, fautor merentibus insta,
Naturam refouens, uitium succidere nitens.
Ne duplex animo, nec suspiciosus in ullo,
Nec sis zelotypus, nec auarus, non animosus.
 Confer opem miseris quamcunque uales et egenis.
Christi seruitio super omnia deditus esto.
Cuncta quidem nobis tunc supplementa parabis,
Si non, Christe, tibi primum uolumus famulari;
Sicut et econtra succedunt prospera nulla,
Si tibimet soli non conamur fore proni.
Iugiter hoc tracta, ne quid facias sine causa,
Et ne lesuram per te quis perferat ullam;
Sed magis edifices in cunctis moribus omnes.
Nullus quippe palam faciet soli sibi quidquam,
Illeque precipue qui rex aut doctor habetur
Siue gerens rite reliquis dat semina uite,
uel faciens praue multis est causa ruine;
Scilicet exemplis capiuntur utrinque sequaces.
Nam uelut atteritur effectu seu renouatur
 Corpus carnali, sic mens ex spirituali.
Et non solum ideo debes existere cautus,
Quatenus euadas mortis discrimina solus,
Sed simul ut nemo per te reus efficiatur.
Unde monendo precor ut si fortasse, quod absit:
Peccandi studio constrictus tempore longo
Pro minimo reputes te solum tradere morti,
Saltem multarum ne sis homicida animarum,
Tecum perpendens aliquid magis inde pauescas,
Atque, reuertenti dum spes promissa sit omni,
Ipse reuertaris, quo tecum cuncta reducas.
Nam si solius, etiam misereberis omnis



CAPITULUM XXXIII. De discretionis uirtute.


Iam decet adiungi que sit discretio iusti,
Ut, quoniam nutrix eadem uirtutis habetur,
Hic etiam nobis comes existat rationis.
Copia uirtutum, quia corpus creditur unum,
Sic diuersorum ratio est moderanda bonorum,
Ceu seruare studens unius corporis artus
Singula membra suis debes curare statutis,
Ut res et tempus sint corporis apta per usus.
Quodquod enim corpus coram nobis statuamus;
Ni uice diuersa foueantur singula membra
Unius ob damnum patiuntur cuncta periclum.
Haud aliter constat de spiritus integritate,
Qui per membrorum species fertur uariorum;
 Imo etiam cura maiori dignus habetur.
Nam, licet in paucis uirtutum sit decor omnis,
Nulla tamen uirtus, nisi ui foueatur alius,
Esse potest stabilis contra phantasmata mortis.
Hinc est quod multi, cupientes alta mereri,
Lassescunt subito pietatis ab ordine cepto,
Dum satis esse sibi credunt aliquam bonitatem.
Sicut enim pedibus obstat defectio uisus;
Sic quoque uirtuti, si desit et altera uirtus,
Et tanquam corpus per quedam membra minutum,
Corporis officium quoddam complere nequibit;
Sic etiam uirtus sic ex aliis uiduata,
Aut igitur nichil est, aut imperfecta tenetur.
Sed quod erit membrum, cui tempus congruat unum
Semper ad eiusdem rei tendens conditionem?
 En speculo carnis discernimus abdita mentis
Ac per corporeum iam spirituale probamus.
Nam ceu carnis opus nulla constringitur hora
Preterquam proprius nature postulat usus;
Sic quoque res eadem non semper erit retinenda
uirtutis causa, sed per tempus moderata.
Actio uirtutum constat perfectio morum.
Sicut sepe bonum est ut claudas ora tacendo,
Mox ueniet tempus quo plus licet hec aperire;
Haud secus est hora, qua ieiunare salubre est.
Interdum melius ieiunia frangere constat.
Scilicet in cunctis, quo tendit adoptio mentis,
Aut terrena petens, uel celica commoda querens,
Illuc et studium, sed et integritas meritorum.
Unde, precor, uigila, cautoque libramine pensa,
 Ne quid per proprium studeas attendere uotum,
Sed quid communis ratio appetat utilitatis.
Utilitatis amor cito suadet quid sit agendum.
At duntaxat in his hec utilitas capienda est,
Que uite studio uel amore perennis aguntur.
Semper id obserua, uelut ex pietate paterna,
Quo pacto cuiquam prodesse et parcere possis.
Ut qui desudas quoddam Ecclesie fore membrum,
Tu pariter reliquis sis compatiens quoque membris;
Et tractans animo quid poscat temporis ordo,
Quo res et tempus diuinis usibus apta
Efficiantur ita, ne sint alii impedimenta,
Ac quid ius anime, quid carnis cura, deinde
Inter utramque uiam speculator prouidus esto.
 Si pariter nequeant obseruari bona quedam,
Anteriora geras, et posteriora relinquas.
Res namque utilior merito prefertur agenda.



CAPITULUM XXXIu. Quod nullus quantalibet sapientia uel uirtute ditetur, se in presenti uita securum, perfectumque arbitretur.


Et quantum sapias, quanta uirtute nitescas,
Nunquam perfectus sapiensque tibi uidearis.
Sed cum miles adhuc uelut inuictissimus exstas
In fragili uita, sed et inter tanta pericla,
Ex aliqua causa credas te posse relabi,
Ni circumspiciens, semperque futura pauescens,
Hostis in insidias cautele iacula mittas.
Omnis enim uere tendens ad gaudia uite
 Non tam preteritis letabitur in benefactis,
Quam pro suspectu, quo necdum semet ad unguem
Peruenisse uidet, uel qualis sit sibi finis,
Sollicitus semper hoc mente fatetur et ore,
Se Domino dignum nunquam fecisse opus ullum.
uerius ergo nichil poterit quisquam meditari,
Quam si de toto, quante sit relligionis,
Se tamen in nulla perfectum iam sciat esse,
Dum uite flatus mortali carne grauatur.
Denique quid naute cupienti equor peragrare
Proderit inceptum quoquam deponere cursum,
Et que felicis prius est sibi gloria finis,
Quam posita prora remis ad littoris ora
Iam iam secura mereatur pace potiri,
Quid, rogo, distat, utrum in medio equore uel prope littus
 Naufragus occumbas, si non euaseris undas?
Quam prope sit littus in corde maris labor intus,
Presignans naute nauim transducere caute,
Donec ad optatam possit pertingere terram;
Sic et in hac uita nobis opus est uigilare.
Nam presens mundus quid erit nisi quodlibet equor
Flatibus immensis quod semper et undique aditur?
Qui uelit ergo uiam cautus migrare marinam,
Contra undam pelagi paret instrumenta meandi,
Ut cum tempestas solito irruit orta furore,
Iam minus aduersis superari possit ab ullis.
Non extollatur si prosper sit modo uentus.
Sepe procella grauis subit otia prosperitatis.
Unde nec aduersis nec rebus crede secundis.
 Et ne pax iugis faciat te plus negligentem,
Sed semper cladem memorans uelut aduenientem
Ante oculos pone, quid sis post pauca futurus:
Qualis defectus humanos deprimat artus,
Quando quidem sancti sunt in discrimine tali.
Hinc Psalmista loquens profert suspiria dicens:
Salua me, Domine, quia defecit quoque sanctus.
Rursus abhinc idem perhibet se deficientem
Exaudi me citius, precor, o Pater alme,
Iam defecit enim uigor et uirtus me prorsus.
Quomodo defecit qui stare tamen perhibetur?
In se deficiens Domino tunc uiuere cepit,
In quo non aliter uegetare ualebimus apte,
Ni prius in nobis moriatur nostra uoluntas.
 Hoc etenim multum iuuat omnes scandere sursum,
Quod prouecti illuc quantauis relligione
Cum metantur adhuc se multis inferiores,
Fletibus assiduis hinc compuncti macerantur,
Atque bonis studiis uelut a primo renouantur.
Nam quia sepe malis ueniet compunctio talis,
Scilicet ut tractent, quam multis sint nequiores,
Confestim uitiis nimio feruore relictis
In conuertendo precedunt anteriores.
Hos quamuis culpe capitalis labe carentes,
Quorum relligio monstratur desidiosa,
Et prius extremi fiunt sepissime primi;
At qui sic fragiles persistunt et negligentes,
Ut de criminibus, que maxima iure uocamus,
Queque refert Paulus sermone crebro uenerandus,
 Demonstrans omni prorsus uitanda fideli,
Se non abstineant, nec cetera queque minuta,
A quibus immunis fieri non preualet ullus,
Emendanda crebris decernant esse querelis,
Hos ego non solum peccatores fore credo,
Sed pro perfidie damnandos impietate,
Atque reprensuros usque ad minimum esse quadrantem.
Ex aliis factum, quod erit ueniabile crimen,
Qui licet a uitiis capitalibus abstineant se,
Non tamen in minimis semet reprehendere cessant;
Sic et tu pauidus non cessa flere reatus,
Quos iugis confert et ineuitabilis usus.
Nam quia quotidie multis offendimus omnes
Aut ignorando peccantes siue sciendo,
 uerbis, auditu, sed et illicito meditatu,
Summa manet uirtus si displiceas tibi semper,
Nil credens actum, dum quidquam restet agendum.



CAPITULUM XXXu. De orationis instantia, et quia nemo diffidere debeat de Dei misericordia.


Hec sub corde, precor, sapiens amplectere lector,
Et quo doctus in his etiam persistere possis,
Continuis precibus pete diuinam pietatem.
Hec etenim certa credentibus est et aperta,
Et quicunque sitit uel ieiunando labascit,
Huc ueniat lassus, huc quanta pericula passus;
Hic fons, hic panis, ne quis subsistat inanis.
Poscere ne dubites, et iam si mortuus exstes,
Et quodcunque scelus te commisisse fateris,
 Hinc ueniam spera, si sit confessio uera.
Multis nempe malis ideo permittimur uri,
Quatenus experti, quia nil sit adoptio mundi,
Atque nichil nostris ualeamus uiuere uotis,
Saltem sic medicum cogamur querere uerum,
Qui nos ad stabiles faciat pertingere mores.
Hic sicuti fictis non inuenietur ab ullis:
Sic quoque semper adest uere querentibus illum,
Debita culparum dimittens omnigenarum.



CAPITULUM XXXuI. Quod conuersationis sancte initium sit difficile, sed iuuante Christo labor leuigetur perseuerantie.


Et licet inprimis sit difficilis labor omnis,
Res incepta boni perstans in amore laboris
 Dat subito facilem studii totius agonem.
Nam quia conuersi debemus iure probari,
An Dominum uere conuersio nostra requirat:
Quo magis inuisus impugnat nos inimicus,
Tam citius nobis succurrit gratia Christi,
Si stabili uoto perstare uolemus in illo,
Causantes semper nos esse reos et egenos.



CAPITULUM XXXuII. Quia nulli debeat incongruum uel mirum uideri quod tantus labor agatur pro uita perenni.


Sed ne mireris quia talis sit uia celis
Et tanta cura queratur uita futura,
Cum noscas etiam mundi uilissima queque
Absque labore aliquo nec queri nec retineri.
Nunquid enim terra profert fructus nisi culta,
 Aut mare transibis nisi cum naualibus armis?
Num ligni moles ultro se condit in edes,
uel gratis lapides operantur semet in urbes,
Aut sine ui belli capiuntur iura triumphi?
Si uictus carnis sudore parabitur omnis,
Et quo quisque minus mundi studet addere rebus
Tam magis exsilis et pauper habetur in ipsis,
Si non miraris hec cuncta labore parari,
Cum tamen ut fumus illorum defluat usus,
Que leuitas talis, negligentia que specialis
Decipiendo tuam mentem possederit unquam,
Ut celeste bonum, quod erit super omnia solum,
Cui nullus finis nec causa fit ulla doloris,
Sed semel acceptum nunquam patitur detrimentum,
Absque labore pari credas te posse mereri?
 Nam si miraris de relligione perennis,
Primitus attende presentis commoda uite
Quomodo querantur quibus et curis teneantur,
Quamuis hec cuncta, quoquo sint ordine iuncta,
Ad nichilum subito, quasi non fuerint, redigantur.
Hec cum mente geris, facili ratione doceris
Quam sit suaue iugum, quod perpetuum dabit usum
Regnaque quo celi ualet unusquisque mereri.



CAPITULUM XXXuIII. Ut diuinum opus cum spe retributionis eterne fideliter agendum sit.


Rursum si credis quia per crebra gesta laboris
Magna caducarum prestetur copia rerum,
Et quo quisque magis serat in carnalibus actis
Tanto plus lucrum se sperat in his habiturum;
 Si quoque seruilem passurus sponte laborem
Pro spe mercedis homini uis esse fidelis,
Qui quamuis largus uel quantumuis opulentus
Summa pro certo nullius habebis in illo:
uana salus hominis, Psalmista namque doceris.
Et maledictus homo, cuius spes est in homullo
Cur, modice fidei, credis minus Omnipotenti,
Qui preter uictum uite huius quotidianum,
Quo tibi iam mundus seruit quodammodo totus,
Gaudia perpetue quandoque dabit tibi uite,
Si pro mundanis, quibus intentus famularis,
Aequali studio submittas temet in ipso?
Credulus incertis, certissima quid reprobabis?
Et mandata Dei non posse sequi prius inquis
 Quam faciendo probes quid permittant tibi uires?
Nondum sudabas ubi te non posse probabas.
O labor exsilis, qui nec probat acta laboris,
Nec brauii meritum uult ferre per experimentum:
Ceu non expediat talem tibi inire laborem,
Qui per mercedis geritur promissa perennis,
Ac Domino soli sit nulla fides adhibenda;
Si non desperas res exercere caducas,
Quatenus ex ipsis habeas stipendia carnis,
Cur minus eternos confidis querere fructus,
Ut tradas animam regnis celestibus aptam,
Qua dabitur cunctis semper gaudere beatis?
Denique promptus agis quidquid docet optio carnis:
Cur quoque non gustas, si spiritus ulla facultas
Bello carnali ualeat ratione reniti?
 Nam si gustares, nunquam sitiendo uacares;
Sed quo plus biberes, tanto magis inde sitires,
Donec ad extremum fontem trahereris ad ipsum,
Cuius conspectum cupit omnis celica uirtus.
Ausculta tandem quam nunc trado rationem:
Ius si terra colit, quo cuique fidem dare norit,
Hoc etiam iuris ne credas defore celis.
Sed cum lex uera procedat ab arce superna
Atque Deus uerax, ast omnis sit homo mendax,
Ritu maiori possunt celestia credi.



CAPITULUM XXXIX. Exhortatio generalis pro labore regni celestis.


His igitur dictis ad uos, quicunque legetis,
Ad uos presertim qui talibus indigeatis,
Nunc quoque uobiscum pensantes dogmata nostrum,
 Hinc aliquid moniti, Domino uos subdite prompti,
Ut, dum possimus, si tantum posse uelimus,
Nulla manus cesset, nullius pes quoque tardet.
Iam uice communi properemus ad optima summi
Quo labor est nullus, nec uenerit amplius ullus:
Sed semper leti remanebimus atque quieti
Contemplando Deum, qui nunc spes atque tropeum
In se credentis manet et fiducia mentis.
Quod Deus in nobis operetur in omnibus horis,
Cuius et imperium sine fine manebit in euum.

Sermo ad auaros uel superbos.

O fratres cari, per Christum semper amandi,
Cum prope sit tempus quo mundus erit ruiturus,
uos qui diligitis uite promissa perennis,
 Fortes athlete, sursum spem mentis habete,
Ne quid in hoc mundo iam possideatis amando
Restat enim uobis fructus patrie melioris,
Si modo sinceri studeatis rite mereri.
Ad quam querendam presentem spernite uitam,
Usibus exceptis, per quos illuc properetis
Et quibus in terra foueantur corpora uestra.
Nam datur ad tempus anime uictu fore corpus,
Ut meditetur homo, dum uiuit in orbe caduco,
Qualiter mens uitalis et uirtus spiritualis
uiuificant carnem per diuinam rationem,
Libertate data, quecunque uelimus agenda,
Aut anime mores uel niti carnis amores.
Nunc sentite, rogo, quis constet rectior ordo,
Dum datur arbitrium, quod quisque uelit faciendum,
 Seu diuina sequi, que sursum sunt meditari,
Unde sapit flatus discernere corporis actus,
Aut carnis studium, quo fertur uita deorsum.
Hinc iter est anime, sed terra redit quoque terre.
Propterea mentes uestras ad recta ferentes
Discite quid sitis, attendite quo properetis.
Non uos seducat, si gloria census abundat;
Si sunt diuitie, per eas nolite perire;
Nam Deus has tribuens in eis interrogat omnes
Quis uelit in donis potius constare fidelis,
Aut quis carnalem uel amet rem spiritualem.
Non alias illi subiguntur commoda mundi,
Quamuis per plures cupiant nunc esse potentes,
Scilicet intenti magis ad conuiuia secli
Quam curis anime commissis suppeditare.
 uos autem, fratres, que mundi sunt fugientes,
Querite uestrarum constanter opes animarum;
Nam quid honor grandis, si tantum pontus honoris?
Quid prodest tandem, si mundum sumitis omnem,
Post huius casum sine fine pati cruciatum?
Ah! ah! qualis honor, quem tantus cinxerit horror,
Cum uindicta grauis successerit undique prauis!
Non homo, non aurum poterit aptare beatum,
Sed uirtute Dei consistit uita beati.
O qui deliciis felicem te fore credis,
Huc attende parum, sermonem confero tecum:
Cum noscas hominem non esse perenniter omnem.
Pro modulo puncti cum sint simul omnia mundi,
Quam moritura caro tibi spem promittit auaro?
Cur hodie ludis pro rebus cras perituris
 Et nil, surde, doles anime sine fine dolorem,
Si Dominum, celi regem, super omnia nosti
Et quia sublimes faciat sepissime mites,
Atque superborum soleat prosternere collum?
In quo confidis, quia te sibi subdere non uis?
uel cur ipse studes exaltari super omnes,
Cum iam perduras ad res tecum perituras?
Omnis enim cupidus conuincitur esse superbus.
An, quia liber eris mira bonitate Creantis
Et diuersa potes, dum sano corpore flores,
Preter eum quoquam speras exquirere uitam,
Aut eius gladium quouis euadere iustum?
Nunquid imago Dei, primo similata parenti,
Cuius progenie retines exordia uite,
 In te mutauit quod in illo Patre creauit?
Nonne uides, gustas, palpas, audis et odoras?
Unde merebaris, ut sensibus his potiaris?
Quid prius Auctori quam te faceret tribuisti,
Ut rationalis animalia cuncta preires?
Et tamen, his brutis perstantibus in uice iuris,
Tu, rationis opus, non uis Domino fore pronus.
Quin meditare, rogo, rationis et utere dono,
Ac per quem uiuas subtiliter exprime causas.
Nam nescire modum uite, sed uiuere tantum
Est studium pecudis omni ratione carentis.
Si miser ignoras quia sponte tua reus exstas,
Quere uiam lucis, et erunt tibi signa salutis
Per que iam plane mentem potes edificare.
Nam, si sentires carnis decrescere uires,
 Confestim uariam proferres inde querelam
Ac curam medici peteres quam maxime queri:
Cur, rogo, non anime simul intendis medicine,
Cum plus ex anima quam corpore sit tua uita?
Ecce famem pateris, quam sponte pati perhiberis
Dum tibi dispositum reprobas exquirere uictum.
Certe quidquid amas, eius queris medicinas.
Sed quid amare uales ritus mundi per inanes,
Quando Deum celi nequaquam uis uenerari?
Quamuis plenus opum seu sit collega potentum
Appellas frustra terrarum numina cuncta,
Ni prius aduertas qui sit super omnia primas,
Subiectumque sibi facias te pectore niti.
Cedunt cuncta tibi, si te submiseris illi.
Quisquis et hoc renuis, contraria semper habebis.
 Quam suauis nisus, nec non optabilis usus,
uoto communi si tantum subdimur uni!
Tunc per eum nobis mundus submittitur omnis.
Unde, precor, fratres, postponite carnis honores,
Per quos iam gratos ueniet dolor immoderatus
Et pensate magis quid sit spes spiritualis,
Que modo fert tristes, sed post hec semper ouantes.



uersus super sequentiam sancti Spiritus.

Adsis iam nobis, clementia Spiritus almi,
Que sibi cor nostrum faciat consistere templum,
Expellens inde peccatorum genus omne.
Spiritus alme, ueni, nos et dignare tueri,
Fac procul horrendas de nostro corde tenebras.
Tu consolator et pure mentis amator,
Infer chrisma tuum, clemens, in pectora nostrum;
 Tu quoque cunctorum mundator flagitiorum,
Mundatos hominis oculos fac interioris,
Ut sic celestem mereamur cernere Patrem,
Quem possunt oculi iustorum cernere soli.
Tu sanctos uates fecisti degere tales
Ut miranda Dei canerent preconia Christi;
Discipulos Christi tam fortes esse dedisti,
Eius ut in cunctum ueherent miracula mundum.
Cum machinam rerum faceret Deus omnigenarum,
Tu foturus aquas has iure tuo solidabas.
Tu lymphas pandis animabus uiuificandis
Ipseque carnales fieri das spirituales.
Tu quoque diuisum per lingue schismata mundum,
Et uarios ritus coadunasti, pie Flatus.
Idolatras gentes, hoc est simulacra colentes
 Ad cultum Domini tu, Presul summe, uocasti.
Nunc adsis, sancte, nobis clamantibus ad te;
Nam sine te frustra fit tota precatio nostra.
Tu, qui cunctorum docuisti corda piorum
Efficiens illos proprio cum numine dignos
Christi discipulos, hodie tu, Spiritus ipse,
Insolito cunctis benedicens munere seclis,
Hunc idcirco diem fecisti iure celebrem.




uersus super Euangelium: Cum natus esset iehsu.



Cum puer iehsu, deitate plenus,
Bethlehem Iuda, Genetrice summa
Editus, mire sub Herode rege
   uiseret orbem,

Mox recens stella simul est oborta,
 Quam magi quidam, Oriente uisam,
Usque regalem comitantur urbem
   In Hierusalem.

Et requirentes inibi manentes,
Inquiunt illis: Reserate nobis
Quo sit hic natus, modo tam probatus,
   Rex Hebreorum?

uidimus nempe super hoc potente
Sideris miri radios oriri.
Hunc ut oremus ideo uenimus
   Partibus istis.

Audit hec mestus nimium scelestus;
Atque cum totis Hierosolymitis
Anxius cura capitur dolosa
   Hostis Herodes.

 Et uocans cunctos populi magistros
Sciscitabatur quid ad hec agatur,
Unde sit Christus, ubi quippe natus
   Inueniatur.

At requisiti ita sunt locuti:
Bethlehem castrum parit ergo Christum;
Sicque reuera legitur propheta
   Hinc cecinisse:

Bethlehem Iuda, eris haud minuta
Inter affines procerum cohortes;
Erit namque nouus auctor a te,
   Qui regat omnes.

Tunc magis illis pariter uocatis,
Cepit occulte ab eis notare
Quando predictum iubar esset ortum,
    Quod sibi fulsit.

Exin insanus ait his tyrannus:
Ite iam, queso, puerum sequendo,
Et nimis caute ubi sit, rogate,
   Regulus idem.

Cumque compertum teneatis illum,
Siquidem certe mihimet referte,
Ipse quo regem ueniens eumdem
   Pronus adorem:

Hec magi dicta capiunt dolosa.
Tum dehinc rursum iniere cursum,
Ac satis gratum iter inchoatum
   Perficiebant.

Sed statim stella, Oriente uisa,
Preuia luce comes est ubique,
 Usque dum supra remaneret ipsa
   Quo fuit infans.

Cuius aspectu nimium gauisi
Ingredi sancta meruere tecta,
Quo puer iehsu Genetrix et eius
   Inueniuntur.

Moxque prostrati studio fideli
Supplices Christum uenerantur ipsum;
Insuper dona tribuere trina
   Mystica ualde.

Nam Deus thure celebratur apte,
Est et in myrrha hominis figura,
Rexque nimirum rutilans per aurum
   Significatur.

 Ac magi, somno moniti supremo
Ut minus regem repetant Herodem,
Sunt uiam nisi aliam reuerti
   In regionem.



Hymnus de Natali Domini.



O Salus mundi, Sator uniuersi,
Sola spes uite, decus o perenne,
Debitas laudes tibi nos ferentes
   Suscipe clemens.

Qui uolens totum reparare mundum
Gratiam miris dederas habenis,
Ne iugo legis premeretur omnis
   Plasmatis etas.

Hec agens gratis uice caritatis,
 Res protoplasti miserans leuasti;
Et premens tandem Leuiathan anguem,
   Nos reuocasti.

Nam ceternum tibi, Summe, uerbum
Prolis humane speciem probare
Miseras orbi, sine labe neui
   uirgine sumptam.

Iam nouum lumen datur ad salutem;
Natus est nobis nouus Auctor orbis,
Splendor eterni Patris ac superni,
   Iam caro factus.

Ille, signatas reserans figuras
Legis obscure fideique pure,
Sensibus nostris aderit perennis
   Pro renouandis.

 Nulla uis nobis remanet doloris;
Filius Summi, uigor exstat omni,
Qui fide pura uigilique cura
   Credit in ipsum.

Hinc melos hymni resonemus illi
Supplici uoto studioque toto,
Ut coheredes sibimet fideles
   Inueniamur.

Laus Patri summo, sit honorque Nato,
Pneumati sancto decus atque doxa,
Qui, manens trinus, Deus est et unus
   Semper ubique. Amen.



Oratio metrica ad sanctam Trinitatem.


O Pater eterne, cui semper idem manet esse,
O Patris uerbum, per quod manet omne creatum,
 Spiritus o sancte, quo constant cuncta sacrante,
O qui personis tribus his Deus unus haberis,
Ordine qui miro finis constas et origo,
Leges eternas ac solus iure gubernas,
Qui genus humanum miseratus, mortificatum
Propter mortifera primi delicta parentis,
uiuere fecisti pretioso sanguine Christi,
Cuius in aduentu mundum totum reparasti,
Cuius iudicio statuentur cuncta sub equo,
Da mihi uelle bonum, uires ad perficiendum;
Nam sine te nequeo uel mente capessere quidquam.
Tu nisi des uotum, frustrabor ad omnia motus.
Unde etiam, posco, clemens hoc annue primo,
Quo proferre queam poscendi uerbula recta.
 Ex in sinceris precibus precor ut pius adsis.
Da mihi, queso, fidem, per quam te semper adorem,
Quaque sciam plane quid iustum sit uel inane.
Spem concede mihi talem, spes unica nostri,
Qua sufferre queam uite celestis habenam.
Restat in his prima uirtus dilectio bina,
Qua te factorem debemus amare hominemque,
Quam, precor, infunde super intima cordis abunde.
Non mea mens, queso, letetur more superbo.
Adueniat rite custos patientia uite.
Mors et perditio discedat ceca libido.
Me quoque, posco, regas, cum uidero res alienas,
Ne quid in his captus fieri compellar auarus.
Non cibus aut potus me deprimat immoderatus.
Fac, precor, et uestes contemnere me pretiosas.
 Da uigiles artus ad cuncta tui famulatus,
Atque quiescentes solita de fraude tuere,
Ne corrupta caro somno turbetur amaro.
Sint procul inuidia, iactantia, lis, sed et ira,
Nec rebus uanis me laus seducat inanis.
Non rogo diuitias, nec honores carnis ut addas;
Sed da propitius tantum solatia uictus,
Fructificaque mihi quecunque talenta dedisti,
Quatenus usuram merear tibi reddere iussam,
Sicque meos mores in amore tuo, precor, aptes,
Ut mea sit cura, quid gestet uita futura,
Ac regno Christi merear tandem sociari,
Qui tecum Pater, et cum Pneumate regnat in euum.



uersus de die iudicii.


O uos Christicole, qui iam remanetis in orbe,
    Dum bene possitis, pergite de uitiis.
Nam ualet hic multa constans oratio uestra,
   Quam tunc pro nichilo proferet omnis homo,
Cum suprema dies actus reserauerit omnes,
   Et Deus omnipotens, de superis ueniens
Iustos in dextra, sed prauos parte sinistra
   Pastor ut ex hedis dissociabit oues.
Talibus intenti uerbis animo sapienti
   Semper tractate, quod genus estis Ade.
Presens uita breuis, sed erit uentura perennis.
   Nempe beatus homo despicit apta modo.
Aedificat mores, ad ueros tendit honores;
   Nam quod mundus amat, hec uelut umbra, labat.
Sed nos ex uariis cognoscimus ultima signis,
   Hinc minus incauti turbine iudicii.
 Eius in occursum teneamus pectora sursum,
   Ut Dominus ueniens inueniat uigiles;
Nam sol et luna pallescent lege sub una,
   Rebus abhinc finis ceperit esse cinis.
Denique nil restat, nisi quod spes ultima prestat;
   Quod mortale fuit, hoc moriendo ruit:
Ast anime meritum mercedis percipit usum.
   Sic quondam lenis propitiusque nimis,
At tunc districtus ueniet nimiumque uerendus;
   Tunc quoque monstrabit uulnera que subiit.
Quem transfixerunt, ut fert Scriptura, uidebunt,
   Reddentes planctum proh dolor! in uacuum,
Cum transfixa cutis sit spes et causa salutis.
   Sed quos error amat, hosce salus reprobat.
 Porro dies illa complebit uata sibylle,
   Atque prophetarum comprobat indicium.
Cordis et arcana fient hoc tempore plana.
   Illic sero gemet, quem modo risus habet.
Illa dies mire prauis aduenerit ire,
   Quos reparare modo nulla ualet ratio:
Sed quasi securi sectantes commoda mundi,
   Nec curant animas edificare suas.
Illic causa grauis, quam nunc incredulus audis,
   O miser imprudens, pessima queque gerens!
Nolis siue uelis, hoc iudicium patieris,
   Pestis et ipse tibi discutiendus ibi.
Tunc igitur linquens inuitus carnis amores,
   Nil mercedis habens, his quia nunc frueris;
 Sed magis eternum pro talibus ibis in ignem,
   Quo dolor, ah, et ue semper erit sine spe.
O nimium miseri, sentite locum miserendi,
   Et uel adhuc uobis parcite iam miseris!
Ecce parata salus, en acceptabile tempus!
   Querite fautorem, poscite pacis opem.
Currite, dum quitis, et uite lumen habetis,
   Dum maneat tempus, non neglegatur opus:
At neglegens tempus fuerit sine fine neglectus,
   Quod sibi quisque legit, hoc habiturus erit.
Nam sermone breui concluditur hic modus eui,
   Prepes uita bonis, mors sine fine malis.
Hec pensate uiri, libeat uirtute potiri;
   Ne mortis turba uos capiat subito.





EIUSDEM OTHLONI LIBER PROuERBIORUM. Erutus ex cod. autographo, in inclyto monasterio Sanct-Emmerammensi asseruato, a reu. D. Patre Casparo Altlechner, Benedictino Mellicensi.




INCIPIT PROLOGUS OTHLONI.

 Cum nuper illa que dicuntur Senece prouerbia, per alphabeti ordinem distincta, legissem, primo quidem mirabar tantam cuiquam infidelium prudentiam inesse potuisse, quanta in quibusdam eorumdem prouerbiorum dictis reperitur. Deinde non parum incitabar ad hoc ut eum aliquo simili studio imitarer, colligendo scilicet tam ex secularibus quam ex sacris litteris, tum etiam ex nostris prouerbia aliqua ad edificationem fidelium congrua. Si enim idem Seneca, nullam fidem et spem pro eterna uita obtinenda habens, sed tantummodo in huius uite moribus honestis delectatus, studuit et se corrigere et alios ad correctionem instruere, quanto magis ego, qui credo Deum ubique esse presentem, eternamque uitam diligentibus se promittentem,  quique scio omnibus dictum: Qui audit, dicat: ueni; et: Clama, ne cesses, et annuntia populo meo scelera eorum. Et iuxta euangelicam parabolam, alii quinque talenta ad usuram data [narrantem], alii uero duo, alii autem unum, patrefamilias dicente: Negotiamini dum uenio, aliquos per concessa scientie dona ad edificationem trahere debeo. Et quam iucundum ac suaue uideri debet unicuique ut aliqua sententie breuissime uerbula, per que emendari ualeat, in mente memoriaque sua iugiter teneat; quandoquidem sceleratum latronem paucis uerbis Domino supplicantem et dicentem: Memento mei, Domine, dum  ueneris in regnum tuum, scimus omnium ueniam peccatorum suorum impetrasse! Quem, rogo, intelligentie donum a Deo postulantem edocere non potest qualiter hoc obtineat, si illum uersiculum sepius secum ruminat: Intellectus bonus omnibus facientibus eum? Certe si tantummodo sensum eorumdem uerborum sciat, ueritatemque in his esse credat, sufficere ei possunt ad salutem. Docent namque illum quia, si id bonum quod iam intelligit faciat, amplior ei intellectus ueniat. Nonne huiusmodi doctrina et promissio amplectenda est omni modo? Similis quoque doctrina potest inueniri in multis sententiis quas hic posui. Sed predictam sententiolam in hoc prologo ideo exposui ut lectoris animum ad legenda non solum ista que hic collegi, sed etiam ad omnia sacre  Scripture dicta incitarem. Nulli enim ad salutem proficit quod sacra uerba sine cordis intentione audit et legit. Unde et Dominus noster in Euangelio auditores suos sepius admonet: Qui habet aures audiendi, audiat; ac si diceret: Qui habet uoluntatem et intentionem illam ut, preceptis diuinis obediens, bona que intelligit faciat, docentem me audiat, alioquin nichil ei prodest uerba mea audire.

Prouerbiorum autem hic collectorum dictis paruuli quilibet scolastici, si ita cuiquam placeat, possunt apte instrui post lectionem psalterii. Sunt enim multo breuioris et planioris sententie, quam illa  fabulosa Auiani dicta; sed et utiliora quam quedam Catonis uerba, que utraque omnes pene magistri legere solent ad prima puerorum documenta, non attendentes quia tam paruulis quam senioribus Christi fidelibus sacra potius quam gentilia rudimenta primitus sint exhibenda, ut, in his aliquatenus instructi, postea seculares litteras arti grammatice congruas securius discant. Nam licet paruuli minus idonei sint discernere inter bonum et malum, facilius tamen et tenacius eis inherere solet malum quam bonum. Ideoque qui studiosi esse uelint pro bono instruendorum paruulorum exitu, studeant etiam  aliquid pro bono eorum introitu, id est, pro discendi initio, sciantque quia difficillimum est homini recedere a malo quod usu comprehendit diuturno. Preterea attendendum est quia, cum Deus prospiciat super filios hominum, ut uideat si est intelligens aut requirens Deum, cernit etiam que sit cura et intentio magistrorum in doctrina discipulorum, utrum eos doceant pro appetenda et obtinenda gloria seculari, an pro spirituali.


Hec uos, discipuli, pariterque notate, agistri;
Hec, rogo, deuote, pueri et iuuenes, legitote.



INCIPIT LIBELLUS PROuERBIORUM.



CAPUT PRIMUM.


    Adiutorium nostrum in nomine Domini, qui fecit celum et terram.
    Alleuat Dominus omnes qui corruunt, et erigit omnes elisos.
    Apud Dominum gressus hominis dirigentur, et uiam eius uolet.
    Apud Dominum misericordia; et copiosa apud eum redemptio.
    Apprehendite disciplinam, ne quando irascatur Dominus, et pereatis de uia iusta.
    Anima que peccauerit, ipsa morietur.
    Arcta et angusta uia est que ducit ad uitam.
    Anima iusti sedes est sapientie.
    Auersio paruulorum interficiet eos, et prosperitas  stultorum perdet illos.
    Argentum electum lingua iusti.
    Abominatio est Domino uia impii.
    Audiens sapiens sapientior erit.
    Altiora te ne quesieris.
    Ambulans recto itinere et timens Deum despicitur ab eo qui infami graditur uia.
    Amicus stultorum efficietur similis.
    Auarus non impletur pecunia, et qui amat diuitias, fructus non capiet ex eis.
    Accedens ad seruitutem Dei, sta in iustitia et timore, et prepara animam tuam ad tentationem.
    Ante ruinam exaltatur cor, et ante gloriam humiliatur.
    Alter alterius onera portate, et sic adimplebitis  legem Christi.
    Animalis homo non percipit ea que sunt spiritus Dei.
    Ardentes diaboli sagitte ieiuniorum et uigiliarum frigore sunt restinguende.
    Amor Dei nunquam est otiosus.
    Abel esse renuit, quem Cain malitia non exercet.
    Alia percussio est qua peccator quilibet corrigitur, alia qua condemnatur.
    Amicus in necessitate probatur.
     Ad magna gaudia perueniri non potest nisi per magnos labores.
    Arrogantia que diuites in opibus extollit, eadem diuites in uerbis, id est, dialecticos, sepissime subuertit.
    Ardua scientie dona humilitate indigent maxima.
    Aurum difficile est in luto querere.
    Ardor corporum frigidioribus cibis temperandus est.
    Arduum est iter castitatis, sed magna sunt ei premia
    Aqua nobis in uinum uertitur, quando sacra historia in spiritualem nobis intelligentiam commutatur.
    Ante conuersionem procedit turba peccatorum,  post conuersionem uero sequitur turba tentationum.
    Apud homines cor ex uerbis, apud Deum uero uerba pensantur ex corde.
    Amare est filiorum, timere est seruorum.
    Agnum, quocunque ierit, sequi, specialiter congruit uirginibus.
    Attendentibus concessa diuine pietatis dona iugiter succedunt alia.
    Aduersarius omnium iniquorum sermo Dei est.
    Auarus proprie est causa miserie, ingerens sibi sitim auaritie
    Auarus nichil recte facit, nisi quod moritur
    Auaro tam deest quod habet, quam quod non  habet.
    Auaritia semper odiosos, largitas claros facit.
    Auaritia desideratis opibus non exstinguitur, sed augetur.
    Abiiciens disciplinam cito sentiet ruinam.
    Argumentis per que meliora quelibet agnoscere possumus, probamur omnes a Deo.
    A paruis rebus tam mala quam bona incipiunt, sed per incrementa temporum maiora fiunt.
    Ad sublimitatem uirtutum non potentia, sed humilitate, uenitur.
     Ad mortem properantes magis conuenit impedire, quam eis consentire.
    Ad mortem properat, qui cito de quoquam iudicat, et in quo uitium quodlibet regnat.
    Amor seculi contemptus est Dei.
    Amor seculi thesaurizat morti.
    Amor peruersus ex odio, odium rectum ex amore est.
    Alterius uirtutis ope uirtus indiget omnis.
    Amare recta non poteris, nisi pro Christo humilieris.
    Ad humilitatem non potes peruenire, nisi magna utriusque hominis contritione.
    Animus dominorum ex habitu iudicatur seruorum.
    Apertius et melius per opera quam per uerba insinuatur  uita.
    Amicum res secunde parant, aduerse probant.
    Arcum nimia frangit intensio, animum uero incongrua uite remissio.
    Ambitio multos mortales falsos fieri cegit.
    Ardua fides robustos exigit annos.
    Affectus carnis, nisi mentis iure premantur,
    Unumquemque hominem ducunt ad perditionem.
    Ad tempus credens, sed mox exinde recedens,
    Est similis uento qui raro perstat in uno.
    Ante Dei uultum nil praui constat inultum.
    Aut quis sponte sua mala punit, siue coactus.
    Arbitrii donum nobis causa est meritorum.
    Ardua res nimium famulari post dominatum.
    Absque Deo nullus poterit consistere saluus.
     Absque timore Dei uirtus nequit ulla timeri.
    A Domino cuncta bona sunt omnino petenda.
    Alternis uti, fit delectabile multis.
    Auxilium Domini debent exquirere cuncti.
    Actio uirtutum constat perfectio morum.
    Ad Dominum fugite, qui saluari cupiatis.
    Auctorem magnum testantur maxima rerum.





CAPUT II.

    Beati quorum remisse sunt iniquitates, et quorum tecta sunt peccata.
    Beatus qui intelligit super egenum et pauperem: in die mala liberabit eum Dominus.
    Brachia peccatorum conterentur, confirmat autem iustos Dominus.
     Benedictus Dominus Deus Isrel, qui facit mirabilia solus.
    Beatus qui tenebit et allidet paruulos suos ad petram.
    Beneplacitum est Domino super timentes eum, et in eis qui sperant super misericordia eius.
    Beati qui esuriunt et sitiunt iustitiam, quoniam ipsi saturabuntur.
    Bonus pastor animam suam dat pro ouibus suis.
    Benedictus uir qui confidit in Domino, et erit Dominus fiducia eius.
    Beatus uir qui inuentus est sine macula et qui post aurum non abiit, nec sperauit in pecunie thesauris.
     Beatus homo qui semper est pauidus, qui uero mentis est dure corruet in malum.
    Benedictio Domini super caput iusti.
    Bene consurgit diluculo, qui bona querit.
    Bonum est uiro, cum portauerit iugum ab adolescentia sua.
    Bonus est Dominus sperantibus in eum, anime querenti illum.
    Breuis omnis malitia super malitia mulieris.
    Beatus qui habet partem in resurrectione prima.
    Beatus uir qui suffert tentationem, quoniam, cum probatus fuerit, accipiet coronam uite.
    Bene loqui et male uiuere nichil est aliud nisi se ipsum damnare.
    Bonum intellectum habet, qui quod recte intelligit  facit.
    Bonorum mens quo duriora pro ueritate tolerat, eo certius eternitatis premia sperat.
    Beneficium qui dare nescit, iniuste petit
    Bibere et manducare nulli concessum est ad gulam explendam, sed ad famen sitimque restringendam.
    Balnearum fomenta sanis et iuuenibus non sunt frequentanda.
    Bene docens et male uiuens uirtutes quas predicat moribus infamat.
    Beatius est dare quam accipere.
    Bonus non est, quem malorum improbitas non probauit.
    Bona cepisse et non perficere nulli prodest.
    Blasphemie uerba cunctis fidelibus sunt uitanda.
     Bonum si facere nequeas, non tamen culpes et prohibeas.
    Bona conscientia in tenebris splendorem proprium tenet.
    Blanditiis secularibus facile decipitur fragilis animus.
    Breuitas uite presentis pensanda est ab uniuersis.
    Bellum optimum agitur, cum spiritus carni aduersatur.
    Bos hic non comedat, qui iam iuga ferre recusat
    . Sed et otia uana secutus
    Mercedem nullam sibi nouerit inde futuram.
    Bellator fortis, qui se poterit superare.
    Bella Dei sancta querunt fortissima corda.
    Bis gratum tribuit, qui quod debet cito reddit.
     Blandus mansuetis sis, districtusque superbis.
    Bestia crudelis est cor praue mulieris.





CAPUT III.

    Celi enarrant gloriam Dei, et opera manuum eius annuntiat firmamentum.
    Cum electo electus eris, et cum peruerso peruerteris.
    Cor contritum et humiliatum Deus non despiciet.
    Considerat peccator iustum, et querit mortificare eum.
    Calix in manu Domini uini meri plenus mixto.
    Confitemini Domino quoniam bonus, quoniam in seculum misericordia eius.
     Cum dederit dilectis suis somnum, ecce hereditas Domini!
    Custodit Dominus omnes diligentes se, et omnes peccatores disperdet.
    Cum facis eleemosynam, nesciat sinistra tua quid faciat dextera tua.
    Celum et terra transibunt, uerba autem Dei non transibunt.
    Cecus si ceco ducatum prestet, ambo in foueam cadunt.
    Cogitatio humani cordis prona est in malum ab adolescentia sua.
    Curatio cessare facit peccata maxima.
    Cum placuerint Domino uie hominis, inimicos quoque eius conuertet ad pacem.
     Cogitationes iustorum iudicia.
    Cor regis in manu Dei; ubicunque uoluerit inclinat illud.
    Considera opera Dei, quod nemo possit eum corrigere quem ille despexerit.
    Circulus aureus in naribus suis mulier pulchra et fatua.
    Cor hominis disponit uiam suam, sed Dei est dirigere gressus eius.
    Cor sapientium ubi tristitia est, et cor stultorum ubi letitia.
    Cor quod nouit amaritudinem anime sue, in gaudio eius non miscebitur extraneus.
    Conuertere ad Dominum, et relinque peccata tua.
     Cani sunt sensus hominis, et etas senectutis uita immaculata.
    Cunctis diebus suis impius superbit.
    Cui multum datur, multum ab eo exigitur.
    Confortamini in Domino, et in potentia uirtutis eius.
    Corde creditur ad iustitiam; ore autem confessio fit ad salutem.
    Caro concupiscit aduersus spiritum, spiritus autem aduersus carnem.
    Corpus, quod corrumpitur, aggrauat animam et deprimit sensum multa cogitantem.
    Confitemini alterutrum peccata uestra et orate pro inuicem, ut saluemini.
    Cuius uult Deus miseretur, et quem uult indurat.
     Corrumpunt mores bonos colloquia mala.
    Cuius uita despicitur, restat ut eius doctrina contemnatur.
    Cepisse bona multorum est; perseuerare uero in bonis, paucorum.
    Causa que non preuidetur non permittit quemquam ad meliora proficere.
    Cum Deus omnia facere possit, malum tamen, quia nichil est, facere non potest.
    Coactum seruitium Deus non querit.
    Contra Deum consilium nec magnum nec minimum.
    Crimen equale committunt, et is qui alicui de detrahit, et qui detrahentem libenter audit.
     Cadens apertos oculos habet, qui recte quidem toqui scit, sed recte uiuere contemnit.
    Curam in rebus minime necessariis expendere peccatum est grande.
    Cupiens agnoscere quanta Dei gratia sit circa se inspiciat alios, et quantiscunque plus habere se senserit in sospitate uel intelligentia uel in possessione alicuius rei, tantis sciat se esse ditiorem in gratia Dei.
    Corpus pro puero, anima uero pro pedagogo esse refertur a philosophis.
    Ceruicum inflexio nil prodest, si non deponitur cordis erectio.
    Canum et uolucrum ludus a cunctis clericis, quasi nefas, est uitandus.
     Considerata infirmitas propria mala nobis leuigat aliena.
    Concordia parue res crescunt, discordia maxime dilabuntur.
    Consilio opus est facto.
    Credens Deum omnia posse prestare, petita citius meretur obtinere
    Custos castitatis est uirtus humilitatis.
    Continentia non corporis, sed animi est uirtus.
    Cecus multorum fit pro cautela aliorum ut omnis homo hinc monitus prouideat ne similiter cadat.
    Cito in crimina maiora corruit, qui parua pro nichilo ducit.
    Caput est discordie qui ex communibus propria  studet facere.
    Cum dolore abscindenda sunt que leniter sanari non possunt
    Cauendum est cunctis ne uilissima et pessima proponant optimis.
    Clerici liberalis scientie nimis ignari, nullum sacerdotalem gradum accipere sunt digni.
    Captiuitas est maxima, ubi anime peccato captiue ducuntur.
    Cuius quisque facit opera, eius uocatur filius.
    Cui gratum sit uocari filius Dei, ueneretur Deum ut Patrem, faciens eius uoluntatem.
    Commoda queque, cum habentur, parua uidentur; cum uero defuerint, apparet quanta fuerint.
    Carnis uirginitas, quamuis sit celica uirtus,
     Non prodest cuiquam sine mentis uirginitate.
    Constans et lenis, ut res expostulat, esto.
    Consuetudo mala uix aut nunquam superatur.
    Celum, non animum mutant qui trans mare currunt.
    Crescit amor nummi quantum ipsa pecunia crescit.
    Confer opem miseris, quamcunque uales et egenis.
    Conueniens quid sit perpendere conuenit omni.
    Copia uirtutum constat corpus uelut unum.
    Communis morbus communiter est abigendus
    Corrige te primum, qui rector sis aliorum.
    Compatitur nulli qui non sibi scit misereri.
     Cum caput egrotat, corpus simul omne laborat.
    Cessent peccata, cessabit et impia fama.
    Corporis ornatus monachis nimis est fugiendus.
    Confundens alios, merito confunditur ipse.
    Crimen auaritie cito destruit optima queque.
    Crux et mors Christi constat reparatio mundi.





CAPUT Iu.

    Dominus de celo prospicit super filios hominum, ut uideat si est intelligens aut requirens Deum.
    Dominus interrogat iustum et impium; qui autem diligit iniquitatem, odit animam suam.
    Dominus uirtutum ipse est rex glorie.
    Deus iudex, iustus, fortis et patiens.
    Diminute sunt ueritates a filiis hominum.
     Disperdet Dominus uniuersa labia dolosa, et linguam magniloquam.
    Dominus manifeste ueniet et non silebit.
    Dominus uirtutem populo suo dabit; Dominus benedicet populo suo in pace.
    Dulcis et rectus Dominus, propter hoc legem dabit delinquentibus in uia.
    Diuites eguerunt et esurierunt; inquirentes autem Dominum non minuentur omni bono.
    Delectare in Domino, et dabit tibi petitiones cordis tui.
    Declina a malo et fac bonum.
    Dominus dabit uerbum euangelizantibus uirtutem multam.
    Dominus scit cogitationes hominum, quoniam  uane sunt.
    Date, et dabitur uobis.
    Dimittite, et dimittetur uobis.
    Deus non est mortuorum, sed uiuentium.
    Dignus est operarius mercede sua.
    Diliges Dominum Deum tuum ex toto corde tuo, et proximum tuum sicut te ipsum.
    Deus fidelis et absque ulla iniquitate.
    Deus pauperem facit, humiliat, et sublimat.
    Dominus mortificat et uiuificat, deducit ad inferos et reducit.
    Deum time, et mandata eius obserua, hoc est omnis homo.
    Doce iustum, et festinabit accipere.
    Disciplinam Domini ne abiicias, nec deficias cum  ab eo argueris
    Diligite iustitiam, qui iudicatis terram.
    Doctrina uiri per patientiam noscitur.
    Diuitie salutis sapientia et scientia
    Deus superbis resistit, humilibus autem dat gratiam.
    Deus caritas est, et qui manet in caritate in Deo manet, et Deus in eo.
    Dilectio proximi malum non operatur.
    Deum nemo uidit unquam.
    Diuisiones operationum sunt; idem autem Deus, qui operatur omnia in omnibus.
    Dies Domini sicut fur in nocte ita ueniet.
    Diligentibus Deum omnia cooperantur in bonum.
     Dum tempus habemus, operemur bonum ad omnes, maxime autem ad domesticos fidei.
    Deum querens gaudium querit.
    Disciplina et misericordia multum destituitur, si una sine altera relinquatur.
    Dolentem non potest consolari, qui non concordat condolendo dolenti.
    Discretio est mater uirtutum.
    Deum timere et amare, maxima causa est salutis humane.
    Deus ideo dicitur creans mala, quia peccatis nostris immittit flagella.
    Diuinus sermo sicut mysteriis prudentes exercet, ita superficie simplices refouet.
    Dum iniusti seuiunt, iusti purgantur.
     Delicie et epularum uarietas fomenta sunt luxurie.
    Difficilius arrogantia quam auro et gemmis caremus.
    Detrimentum pecoris ignominia est pastoris.
    Duplicis peccati reus est, qui non est sanctus quod creditur, et tamen simulat se esse sanctum.
    Deo nichil mali est imputandum, quandoquidem ipso malo utitur ad bonum.
    Difficile corrigitur nequitia quam concipit quis in pueritia
    Difficile est cuiquam agnoscere sanitatis gratiam, nisi per infirmitatis disciplinam.
    Difficile custoditur quod insidiis aditur multis.
    Difficile est gloriam uirtute superare, et ab his diligi  quos precedas.
    Dona Dei per hoc maxime agnoscuntur quod interdum auferuntur.
    Deliciis et uoluptatibus affluentes nequeunt pensare que Dei sunt.
    Duplici reatu constringitur qui et in se ipso praua committit, et alios prauitate sua corrumpit.
    Desperatio solum crimen est quod ueniam consequi non potest.
    De peccato in peccatum corruunt qui Deum timere et amare negligunt.
    Decor clericorum non decet esse nimius uel in uestimentis uel in aliis rebus.
    Duo sunt nobis iugiter attendenda: et peccata que commisimus, et inestimabilis Dei gratia que  nos pertulit inter eadem peccata.
    Diu iacens in peccatis, diu quoque, si conuerti uoluerit diabolice impugnationis molestias sustinebit
    Diuturna quies uitiis alimenta ministrat.
    Deo magis placet qui sibi puras, quam qui plenas manus prebet.
    Dapsilis et largus cunctis placet mortalibus.
    Doctus ab indocto poterit bona discere crebro;
    Si pensare uelit, cur sit sapientior illo.
    Dimidium facti perfectum dicere noli.
    Discere semper habet qui Christum uult imitari.
    Doctor perfectus, que rite docet, prius implet.
    Doctrine uerba paucis prosunt sine factis.
     Discordes reuoca, fautor merentibus insta.
    De rebus dubiis noli contendere uerbis
    De Domino uix quid perfecta scientia sentit.
    Diuitie uere sunt uirtutum bona queque.
    Diues dicendus, cui paruus suppetit usus.





CAPUT u.

    Excelsus super omnes gentes Dominus, et super celos gloria eius.
    Exspecta Dominum, uiriliter age, et confortetur cor tuum, et sustine Dominum.
    Ecce quam bonum et quam iucundum habitare fratres in unum!
    Estote prudentes sicut serpentes, et simplices sicut columba.
    Ex abundantia cordis os loquitur.
     Estote misericordes, sicut et Pater uester misericors est.
    Ex uerbis tuis iustificaberis, et ex uerbis tuis condemnaberis.
    Eadem mensura qua mensi fueritis, remetietur uobis.
    Erue eos qui ducuntur ad mortem, et qui tranuntur ad interitum liberare ne cesses.
    Exsecratio peccatori cultura Dei.
    Egestas et ignominia ei qui deserit disciplinam; qui autem acquiescit arguenti glorificabitur.
    Est uia que uidetur homini iusta, nouissima autem eius deducunt ad mortem.
    Equus paratur ad bellum, sed a Domino uictoria datur.
     Est confusio adducens peccatum, et est confusio adducens gloriam.
    Ex studiis suis agnoscitur puer.
    Esto fidelis usque ad mortem, et dabo tibi coronam uite, dicit Dominus omnipotens.
    Emendemus in melius quod ignoranter peccauimus.
    Ebrietas et crapula omni Christiano est detestanda.
    Eleemosynam illam Deus exsecratur, que ex rapina prebetur.
    Erubescere malum sapientie est; erubescere uero bonum fatuitatis
    Errat facillime qui non curat quo rectius pergat.
    Escarum copia carnem incendit ad desideria noxia.
     Exstinguit Aegyptum qui non agit opera tenebrarum
    Experimento cito discitur quod nunquam antea credebatur
    Egens eque est is qui non satis habet, et cui copia nulla sufficit.
    Eadem uelle et nolle, ea demum firma amicitia est.
    Eo tempore quisque incipit malus esse, quo potuit bonus fieri.
    Ex alieno periculo sapiens se corrigit et emendat.
    Ethnica uerba legens, et in ipsis moribus herens,
    Hic gustare nequit quam suauia sint sacra dicta.
    Effectum precibus tribuit pia uita precantis.
    Eloquium sanctum pretiosum fit super aurum.
     Error erit nimius cum pretores simul errant.
    Errat summopere qui non fugit impia queque
    Esse Deo proprium cunctis est iure sciendum.
    Expers doctrine tenebras patietur ubique.
    Electi pauci, multi sunt uero uocati.
    Ecclesie pastor speculum plebis fore debet.
    Est quasi uas uacuum, cui cura deest animarum.





CAPUT uI.

    Fidelis Dominus in omnibus uerbis suis, et sanctus in omnibus operibus suis.
    Firmamentum est Dominus timentibus eum.
    Flumen Dei repletum est aquis.
    Filius hominis non uenit ministrari, sed ministrare, dare animam suam redemptionem pro multis.
    Filii huius seculi prudentiores filiis lucis in generatione  sua sunt.
    Facilius est camelum per foramen acus intrare, quam diuitem intrare in regnum Dei.
    Facite uobis amicos de mammona iniquitatis, ut, cum defeceritis, recipiant uos in eterna tabernacula.
    Fur non uenit nisi ut furetur, et mactet, et perdat.
    Frange esurienti panem tuum, et egenos uagosque induce in domum tuam.
    Feneratur Domino qui miseretur pauperis.
    Frustra iacitur rete ante oculos pennatorum.
    Fauus distillans labia meretricis, et nitidius oleo guttur eius; nouissima autem illius amara quasi absinthium.
     Fallax gratia, et uana est pulchritudo; mulier timens Deum ipsa laudabitur.
    Fugit impius nemine persequente; iustus autem quasi leo confidens absque terrore erit.
    Flagellat Deus omnem filium quem recipit.
    Facere misericordiam et iudicium magis placet Deo quam uictime.
    Fiducia magna coram Deo eleemosyna omnibus facientibus eam.
    Fundamentum aliud nemo potest ponere preter id quod positum est, quod est Christus iehsu.
    Fides sine operibus, mortua est.
    Fidelis sermo et omni acceptione dignus, quia Christus iehsu uenit in hunc mundum peccatores saluos facere
     Fides sperandorum substantia est rerum, argumentum non apparentium.
    Fornicatores et adulteros iudicabit Deus.
    Frater si fratrem adiuuat, ambo consolabuntur.
    Febris corporis calor; febris uero animi est auaritia et libido.
    Fortissimum ieiunium est panis et aqua
    Facile contemnit omnia qui semper cogitat se moriturum.
    Formam mulieris non animus prius quam corpus concupiscit.
    Ferreas mentes libido domat.
    Flagellum Dei tunc diluit culpam, cum mutauerit uitam.
     Frigus et fames simplici uestitu ciboque expelli potest.
    Fidelibus nox in diem mutatur; infidelibus autem ipsa etiam lux tenebrosa efficitur.
    Fructus mundi ruina est.
    Fortitudo iustorum est carnem uincere, delectationem uite presentis exstinguere.
    Fortitudo reproborum est transitoria sine cessatione diligere, cetera flagella Conditoris insensibiliter perdurare.
    Fraudem Deo facere uidetur qui, relicto spiritualis uite proposito, ad seculum reuertitur.
    Futura prouidere specialiter pertinet ad illos, quibus cura commissa est super alios.
    Firmitatis indicium est cum una eademque sententia  in sacris litteris iteratur.
    Facilius sacculos quam nosmetipsos abnegamus.
    Facile abiicitur quod heret exstrinsecus; intestinum bellum periculosius est.
    Facies est mentis speculum, et taciti oculi cordis secreta produnt.
    Famulos Dei ueros non miracula, sed dilectio uera probat.
    Fenus pecunie fumus est anime.
    Frequens oratio fortiter resistit diabolo.
    Facilius inherere solet malum quam bonum.
    Frequenter superantur prosperitate qui superari non poterant aduersitate.
    Formidari non debet diabolus, qui nichil nisi permissus ualet.
     Frustra pro salute corporis laboratur, nisi simul anime salus obtineatur.
    Frustra niti, nec aliud se fatigando nisi odium querere, extreme dementie est.
    Fidelius et gratius obsequium est quod amore magis quam metu geritur.
    Fallitur omni modo qui spem suam ponit in homine et in hoc seculo.
    Flamme inexstinguibili quandoque tradetur qui nunc auaritie et malitie sue incendia exstinguere negligit.
    Facilis uenia huic est danda qui non peccat ex industria.
    Fortior est qui cupiditates quam qui hostes subiicit.
     Ferox atque inquietus linguam semper litigiis exercens cani comparatur.
    Fedis immundisque libidinibus deditus sordide suis uoluptatem imitatur.
    Fornicamur a Domino, quando adulterinis cogitationibus ab eius amore casto deuiamus.
    Facile offendit qui non optimis sed pessimis placere cupit.
    Frenis sicut equi sessorum sunt retinendi
    Sic quoque lasciui seniorum iure tenendi.
    Fortia gesta tue ne demonstres cito uite.
    Felix qui requiem poterit captare perennem.
    Felices oculi qui cernunt gaudia celi.
    Ferrea mens dictis crebro superatur iniquis
     Fructum fert raro quidquid geritur dubitando.
    Fructibus ex propriis arbor cognoscitur omnis.
    Finis precepti constat dilectio Christi.
    Factor totius pre cunctis est uenerandus.
    Fratres se noscant quorum Pater est Deus unus.





CAPUT uII.

    Gustate et uidete quoniam suauis est Dominus; beatus uir qui sperat in eo.
    Gloriosa dicta sunt de te, ciuitas Dei.
    Gratiam et gloriam dabit Dominus.
    Generatio rectorum benedicetur.
    Gaudium [ita] erit in celo super uno peccatore penitentiam agente, quam super nonaginta nouem iustis, qui non indigent penitentia.
    Graue est saxum, et onerosa arena; sed ira stulti  utroque grauior.
    Gloria patris filius sapiens est.
    Gloria, et honor, et pax omni operanti bonum, Iudeo primum et Greco.
    Gloria nostra hec est, testimonium conscientie nostre.
    Gemina dilectio homines facit proximos Deo.
    Grandis offensio, nolle placare quem offenderis.
    Grandis Ecclesie destructio, neglecta cenobiorum prouisio.
    Grandis monastice uite contumelia, mundani ornamenti gloria.
    Gestu corporis habitus demonstratur mentis.
    Gladius utraque parte acutus est uerbum Dei, penetrans animam et corpus.
     Gloriam mundi querens cito fit ita obcecatus, ut nullius paueat casum reatus.
    Grauissimum nequissimumque genus est inimicitie, mala pro bonis reddere.
    Genus quoddam humane pietatis impietas in Deum erit.
    Gaudia integra nusquam sunt in terra.
    Gloriari et superbire pro temporalibus commodis indicium est insipientis.
    Gloriosius est iniuriam tacendo tolerare, quam respondendo uindicare
    Gule et luxurie deditus comparatur iumentis insipientibus.
    Gratis a Deo data gratis etiam sunt ab hominibus danda.
     Grauis animus dubiam non profert sententiam.
    Graue est peccatum, unde aliquis peccandi sumit exemplum.
    Gement quandoque sero qui plangere nolunt in tempore opportuno.
    Grauis etate grauia etiam uerba debet proferre.
    Generalia commoda nemo facere debet sibi propria.
    Gentiles libri non sunt ab eis relegendi
    Qui seruire Deo statuerunt pectore toto.
    Grata Deo dona fert, qui frangit mala uota.
    Gaudens in Domino gustat suauissima mella
    Gens ignara Dei pene est tradenda perenni.
    Grande scelus grandi studio debet superari.
     Gloria mundana nullis est prorsus amanda.
    Gratia sola Dei quos uult facit alta mereri.





CAPUT uIII.

    Homo sicut fenum, dies eius tanquam flos agri.
    Homo, cum in honore esset, comparatus est iumentis insipientibus, et similis factus est illis.
    Homo uanitati similis factus est; dies eius sicut umbra pretereunt.
    Habe fiduciam in Domino ex toto corde tuo.
    Homo uidet in facie, Deus autem intuetur cor.
    Hereditas ad quam festinatur in principio, in nouissimo benedictione carebit.
    Honora Dominum de tua substantia, et de primitiis frugum tuarum da pauperibus.
    Homo nascitur ad laborem, auis ad uolatum.
     Humiliamini sub potenti manu Dei, ut uos exaltet in tempore uisitationis.
    Hilarem datorem diligit Deus.
    Hora est iam nos de somno surgere.
    Hereticum hominem post unam et secundam correptionem deuita.
    Horrendum est incidere in manus Dei.
    Hoc est funditus a malo recedere, ex amore Dei iam nolle peccare.
    Humanum est peccare, diabolicum uero est perseuerare.
    Hoc studio conuerti quisque debet ad bona, quo operatus est mala.
    Herebat iugiter in malis? Conuersus faciat idem in bonis.
     Honorem et imperium, si uis habere, dabo tibi magnum.
    Honestas et sobrietas in cunctis rebus sunt appetende.
    Honor Deo exhibitus exhibentes eterna gloria dignos facit.
    Honorare parentes ad omnes pertinet homines.
    Humilibus et fidelibus diuine legis mysteria patent, superbos autem et infideles latent.
    Homines plus quam Deum timere non est religionis Christiane.
    Heres et propinquus est spiritualis amicus.
    Hostia grata Dei non ualeas potiora,
    uelle bonum teneas, et nullum ledere queras.
    Hactenus extremi fiunt sepissime primi.
     Hos quos lesisti citius placare memento.
    Horrida bella gerit, qui pacis federa spernit.
    Hostem per Dominum, sed et in se dilige charum.
    Hic uenerandus erit qui iugiter optima querit.
    Heu quam rara fides reperitur nunc apud omnes!
    Herentes terre nequeunt subdi theorie.





CAPUT IX

    Initium sapientie timor Domini.
    Intellectus bonus omnibus timentibus eum.
    In circuitu impii ambulant.
    Iuxta est Dominus his qui tribulato sunt corde, et humiles spiritu saluabit.
    Iudicia Domini uera, iustificata in semetipsa.
     Immittit angelus Domini in circuitu timentium eum, et cripiet eos.
    Iacta super Dominum curam tuam, et ipse te enutriet.
    In Deo faciemus uirtutem, et ipse ad nichilum deducet inimicos nostros
    Iustus es, Domine, et rectum iudicium tuum.
    Iustus ut palma florebit, ut cedrus Libani multiplicabitur.
    In memoria eterna erit iustus, ab auditione mala non timebit.
    In patientia uestra possidebitis animas uestras.
    Iustorum semita quasi lux splendens procedit, et crescit usque ad perfectum diem.
    Iudicium durissimum in his qui presunt, fiet.
     Impius cum in profundum peccatorum uenerit, contemnit.
    In maleuolam animam non introibit sapientia, nec habitabit in corpore subdito peccatis.
    Inuidia diaboli mors intrauit in orbem terrarum.
    Infernus et perditio coram Domino; quanto magis corda filiorum hominum!
    Inter superbos semper iurgia sunt; qui autem cuncta agunt consilio, reguntur sapientia.
    Iustus ex fide uiuit.
    In omnibus operibus tuis memorare nouissima, et in eternum non peccabis.
    Initium omnis peccati superbia.
    In fine hominis denudatio operum eius.
    In die bonorum ne immemor sis malorum.
     In multiloquio peccatum non deerit.
    In desideriis est omnis otiosus.
    In omni loco oculi Domini contemplantur bonos et malos.
    In omnibus exhibeamus nosmetipsos sicut Dei ministros.
    Inuisibilia Dei, per ea que facta sunt, intellecta, conspiciuntur.
    Infirma mundi elegit Deus, ut confundat fortia.
    Initium bonorum confessio est malorum.
    Incassum caro affiligitur, si mens uoluptatibus non reluctatur.
    Iusti uocabulum non amittit qui pro penitentia semper resurgit
    Ieiunium non est perfecta uirtus, sed uirtutum  multarum fundamentum.
    Intentio peruersa meretur ut in die, sicut in nocte, errare permittatur
    Iustitia humana tam fragilis est, ut potius remissione peccatorum constet quam perfectione uirtutum.
    Innocentia uera est, que nec sibi nec aliis nocet.
    Iracundus cum aliis irasci desierit, tunc sibimet maxime irascitur.
    Iracundus, etiamsi mortuum suscitet, nulli placet.
    Infeliciores sunt mali, cum cupita perfecerint, quam si ea que cupiunt implere non possent.
    Infeliciores sunt, qui faciunt, quam qui patiuntur iniuriam.
     Intenta supplicatio dormire cor mundum uetat.
    In hoc ipso peccat homo quod peccare uellet, si inulte posset.
    Inutile est ea crebro uidere per que cito traharis ad noxia queque.
    Inuocandus est Deus iugiter, ut uoluntatem simul et facultatem bene agendi nobis prestare dignetur.
    Inimicos diligere graue quidem est preceptum, sed grande eius premium.
    Ignis concupiscentie carnalis quanto diutius ardere permittitur, tanto difficilius exstinguitur.
    Illis dimittuntur minima qui maiora districte fleuerunt peccata.
    Ingratus unus multis miseris et pauperibus nocet.
    Inopi beneficium duplex dat qui celeriter dat.
     Inopie parua, auaritie desunt omnia.
    In multis frustra laborat qui sua magis quam se ipsum Deo offerre studet.
    Improuidus miles fortem se in pace gloriatur.
    Ideo omnes diabolice tentationis molestias pati permittimur, ut omnibus easdem molestias patientibus compati et condolere sciamus.
    Inter epulas difficile seruatur castitas.
    Impossibile est copiis uoluptatum sine uoluptate frui.
    Improbi et duri in ipso initio peccati sunt grauiter corripiendi.
    Iugiter attendendum quanta Dei gratia sit nobiscum, et quam multis in corporalibus et in spiritualibus donis ditiores facti simus.
     In uanum laborat qui cecum honorat.
    In malis sperare bona innocens maxime solet.
    Iob uenerabilis patientia cunctis dolentibus et infirmis pro exemplo iugiter est pensanda.
    Infirmitas carnis, si patienter sustineatur, est quasi purgatorius ignis.
    Infirmi pene omnes se quidem ab aliis tolerari uolunt, ipsi uero alios tolerare renuunt.
    Iudicium diuinum non errat, ut plerumque humanum.
    Inuidus inuidie sue telo imprimis percutitur.
    Iter longum agentes maiori prouidentia indigent quam prope proficientes.
    Ita et monachi, iugiter Deo seruientes, magis egent prouideri quam ceteri libere uiuentes.
     Infinito labori finitus, quantuscunque sit, comparari nequit.
    Illos exspectat gloria qui laboriosa gerunt certamina.
    Iuueni nichil magis noxium inuenitur quam ut uoluntatem propriam sequatur.
    Iniuriam magnam Creatori facit qui creaturam ullam plus quam illum diligit.
    Iuxta aliquid multos laudare licet sapientes,
    Qui, iuxta quedam, laudandi sunt minus unquam.
    Illos eternus capiet dolor et cruciatus,
    Qui nunc letitia capiuntur ab immoderata
    Imperat aut seruit collecta pecunia cuique.
    Inuidus alterius marcescit rebus opimis.
     In luctu positis non est his musica dulcis.
    Impedit ira animum ne possit cernere uerum.
    Impia queque studens nequit in fore prudens.
    Inuidie plenus super omnes exstat egenus.
    Ingenti cura pensanda est uita futura.
    Iudicium durum super hec est sceptra futurum.
    In Domini donis grauiter tentabitur omnis.
    Indurare Dei nichil est nisi non misereri.
    Incrassata caro gustat celestia raro.





CAPUT X.

    Charitas non est ab ullo extorquenda, sed cum beneficiis exquirenda.
    Charitas operit multitudinem peccatorum.
    Charos nemo suos Christo proponere debet.





CAPUT XI.


    Letetur cor querentium Dominum.
    Letabitur iustus in Domino et sperabit in eo, et laudabuntur omnes recti corde.
    Lux orta est iusto, et rectis corde letitia.
    Lapidem quem reprobauerunt edificantes, hic factus est in caput anguli.
    Lata et spatiosa uia est que ducit ad mortem.
    Luceat lux uestra coram hominibus, ut uideant opera uestra bona et glorificent Patrem uestrum qui in celis est.
    Lex per Moysen data est; gratia et ueritas per Iesum Christum facta est.
    Leuemus corda nostra cum manibus ad Deum.
    Leo rugiens et ursus esuriens est princeps impius  super populum pauperem.
    Lingua sapientium ornat scientiam.
    Lampas contempta apud cogitationes diuitum parata est ad tempus statutum.
    Lingua placabilis lignum uite.
    Laudet te alienus, et non os tuum.
    Loquimini ueritatem unusquisque cum proximo suo, quoniam sumus inuicem membra.
    Littera occidit, spiritus autem uiuificat.
    Lupus adueniens indicat quo animo quilibet pastor super gregis custodiam stabat.
    Lucerna corporis est oculus; lux autem mentis sapientia spiritualis.
    Lingua si non restringitur, nequaquam ubi cecidit iacet, sed semper ad deteriora labitur.
     Laquei ineuitabiles sunt his parati qui nullam curam habent pro suorum emendatione peccatorum.
    Lacryme ueniam non postulant, sed merentur.
    Loca, nec non regiones plurime a malitia inhabitantium in eis penitus sunt destructe.
    Labor improbus omnia uincit.
    Laudis humane auidus diuine retributionis despicit munus.
    Labor assiduus carnales deprimit estus.
    Languor insolitus insolitum etiam medicine genus querit.
    Liber est dicendus in quo nullum regnat uitium.
    Leta, magis quam tristia, quosdam homines corrumpunt.
     Longo usu discendum est quid cuique loqui et tacere conueniat.
    Lucrum turpe ut damnum fugito.
    Lucrum sine damno alterius fieri non potest.
    Leuis atque inconstans nil auibus differt.
    Libidinis impetus abstinentie expellit uirtus.
    Licet multis uita tua placeat, tibi placere non debet.
    Latentem superbiam nil magis comprimit quam culpa patens.
    Lapsus quorumdam tanto feruentius illos
    Ad meliora trahit quanto peiora patrarunt.
    Lasciuus iuuenis eget ut crebro moneatur.
    Leges antiquas ne transgrediendo resoluas.
    Laudat rite Deum qui uere diligit illum.
     Lingua uiri que sit patientia debita pandit.
    Laude manet dignus qui nititur esse benignus.
    Languet uis mentis nimia pinguedine uentris.
    Lux eterna piis, tenebre sunt semper iniquis
    Lectio sanctorum nimis est pensanda librorum.
    Lumbos precingit qui carnis uota restringit.





CAPUT XII.

    Magnus Dominus noster, et magna uirtus eius, et sapientie eius non est numerus.
    Magnus Dominus et laudabilis nimis, et magni tudinis eius non est finis.
    Misericordia Domini plena est terra.
    Mirabilis Deus in sanctis suis.
    Magna opera Domini exquisita in omnes uoluntates  eius.
    Misericordia Domini ab eterno et usque in eternum super timentes eum.
    Mutuabitur peccator, et non soluet; iustus autem miserebitur, et tribuet.
    Misericordiam et ueritatem diligit Deus.
    Multe tribulationes iustorum, et de omnibus nis liberabit eos Dominus.
    Multa flagella peccatoris, sperantem autem in Domino misericordia circumdabit.
    Mors peccatorum pessima, et qui oderunt iustum delinquent.
    Melius est modicum iusto super diuitias peccatorum multas.
    Miserator et misericors Dominus, patiens et multum  misericors.
    Maiorem caritatem nemo habet quam ut animam suam ponat quis pro amicis suis.
    Multi sunt uocati, pauci uero electi.
    Messis quidem multa, operarii autem pauci.
    Mercenarius uidet lupum uenientem, et dimittit oues et fugit.
    Melior est obedientia quam uictime.
    Meliora sunt uulnera diligentis quam fraudulenta oscula odientis.
    Melior est patiens uiro forte, et qui dominatur animo suo expugnatore urbium.
    Melior est buccella sicca cum gaudio quam domus plena uictimis cum iurgio.
     Melior est iniquitas uiri quam benefaciens mulier.
    Melius est humiliari cum mitibus quam diuidere spolia cum superbis.
    Musica in luctu, importuna narratio.
    Melius est ire ad domum luctus quam ad domum conuiuii.
    Melius est a sapiente corripi quam a stultorum adulatione decipi.
    Mors et uita in manibus lingue.
    Memoria iusti cum laudibus, et nomen impiorum putrescet.
    Memento Creatoris tui in diebus iuuentutis tue.
    Maledictus homo qui facit opus Dei negligenter.
    Militia est uita hominis super terram, et sicut dies mercenarii dies eius.
    Mundus transit et concupiscentia eius; qui autem  facit uoluntatem Dei manet in eternum.
    Modicum fermentum totam massam corrumpit.
    Multum ualet deprecatio iusti assidua.
    Melius est nubere quam uri.
    Melius est non habere quod tribuas, quam impudenter petere quod des.
    Melius est bene uinci quam male uincere.
    Melius est habere omnia bona minora quam magnum bonum cum magno malo.
    Melius est rusticitatem sanctam habere quam eloquentiam peccatricem.
    Melius est prius facere quod conuenit, quam postea mali facti penitearis.
    Melius est facere diuortium cum homine quam  cum Deo.
    Mendacium non est, cum de rebus insensibilibus quasi de sensibilibus mystice loquimur.
    Male Sabbatum celebrat qui a bonis operibus uacat.
    Magna pars intelligentie scire quid nescias.
    Mirandum simul et dolendum quod plures, quasi religiosi a cibis quibusdam abstinentes, mox quasi scelerati pessima queque omni modo student agere.
    Mirandum dolendumque nichilominus et illud quod plurimi, simulantes se pro peccatorum uenia uisitare sancta et procul posita loca, cum fuerint reuersi multo peiores fiunt quam antea.
    Morbi plures ex saturitate nimia eueniunt.
    Mores et studia rectorum ex subiectorum qualitate  inspiciuntur.
    Maledictiones que in proximos diriguntur, in maledicentes primitus uertuntur.
    Mens uisibilibus intenta, uidere nescit inuisibilia.
    Maiora crimina et tarde credenda sunt cum audiuntur, et citius punienda cum ueraciter agnoscuntur.
    Mundari doctorem prius oportet, et sic alios mundare ualet
    Meretrix et prudentia secularis in pluribus cequantur peccatis.
    Monachi et clerici secularia negotia uitare debent.
    Manus pauperum gazophylacium Christi est.
     Mollis et dissolutus, non uir, sed mulier dicendus est.
    Mulier, dans operam uirtuti, uir potest dici.
    Mulierum uirtus prima et maxima est pudicitia.
    Magna securitas est cordis aliena non appetere.
    Militis cuiuslibet fortitudo non agnoscitur nisi in bello.
    Malum pro malo reddere est humanum; malum uero pro bono diabolicum.
    Mala mors putanda non est, quam bona uita precessit.
    Malus ubi se simulat bonum, ibi est pessimus.
    Mala conscientia nunquam requiescit secura.
    Male imperando summum imperium amittitur.
    Merces magna nimis tradetur celitus illis
     Qui pro iustitia patiuntur queque pericla.
    Mortuus huic mundo nil scit nisi uiuere Christo
    Magna quies animi uitare negotia mundi.
    Magnum certamen iuuenilem uincere carnem.
    Maxima fit pestis, cum pastor erit puerilis.
    Mens leuis ac fragilis cito profert scandala carnis.
    Mens assueta malis uix eripietur ab illis.
    Mors et perditio dicenda est ceca libido.
    Mors mala uincetur, si iugiter ante timetur.
    Mel inuenisti? Quantum tibi sufficit, esto.
    Maxime querendum quod semper erit retinendum.





CAPUT XIII.

    Nouit Dominus uiam iustorum, et iter impiorum  peribit.
    Noli emulari in eo qui prosperatur in uia sua, in homine faciente iniustitias.
    Non saluatur rex per multam uirtutem.
    Nolite fieri sicut equus et mulus, quibus non est intellectus.
    Nolite sperare in iniquitate, et rapinas nolite concupiscere.
    Nisi Dominus custodierit ciuitatem, frustra uigilat qui custodit eam.
    Nolite confidere in principibus, in filiis hominum, in quibus non est salus.
    Non in solo pane uiuet homo, sed in omni uerbo quod procedit de ore Dei.
    Nemo bonus nisi solus Deus.
     Nisi quis renatus fuerit ex aqua et spiritu, non potest introire regnum Dei.
    Nemo potest duobus dominis seruire.
    Nemo, mittens manum suam in aratrum et aspiciens retro, aptus est regno Dei.
    Non potest arbor bona fructus malos facere, neque arbor mala fructus bonos facere.
    Necesse est ut ueniant scandala; ue autem homini illi per quem scandalum uenit!
    Non est discipulus super magistrum.
    Nihil opertum quod non reueletur, et occultum quod non sciatur.
    Non est speciosa laus in ore peccatoris
    Ne tardes conuerti ad Dominum.
     Noli negligere disciplinam Domini, et ne fatigeris cum ab eo argueris.
    Noli arguere derisorem, ne oderit te; argue sapientem, et diligit te
    Ne coram ceco ponas offendiculum.
    Non est homo iustus super terram, qui faciat bonum et non peccet.
    Nouit iustus animas iumentorum suorum; uiscera autem impiorum crudelia.
    Nihil in terra fit sine causa.
    Non agnoscitur in bonis amicus, nec absconditur in malis inimicus.
    Nouit Dominus qui sunt eius.
    Nemo quod suum est tantummodo querat, sed quod alterius.
     Nolite mirari, si odit uos mundus.
    Non solum rei sunt qui faciunt mala, sed qui consentiunt facientibus.
    Nemo potest dicere: Dominus iehsu, nisi in Spiritu sancto.
    Nemo coronabitur, nisi qui legitime certauerit.
    Neque qui plantat neque qui rigat est aliquid, sed qui incrementum dat Deus.
    Noli uinci a malo, sed uince in bono malum.
    Nolite diligere mundum neque ea que in mundo sunt.
    Non diligamus uerbo neque lingua, sed opere et ueritate.
    Non auditores, sed factores legis iustificabuntur.
    Non est personarum acceptor Deus; sed in omni  gente qui timet Deum et operatur iustitiam acceptus est illi.
    Nunquam est amor Dei otiosus.
    Nitens cutis sordidum demonstrat animum.
    Nihil infelicius felicitate peccantium.
    Nunquam Deus mentem deserit, que peccata sua ueraciter agnoscit.
    Non est secura letitia in diuinis paginis multa cognoscere, sed cognita custodire.
    Nulli prodest tristi facie aliquando incedere, ieiunia ostentare, et mox in deliciis uiuere.
    Non nobis sufficit relinquere nostra, nisi relinquamus et nos.
    Non multitudo peccatorum, sed impietas hominem ducit ad desperationem.
     Nosse et posse bona prius incognita atque impossibilia demonstrat gratie superne dona.
    Non sunt contemnenda quasi parua, sine quibus constare non possunt magna
    Nihil est tam facile quod non fiat difficile, si inuitus facias.
    Nemo in alium priusquam in seipsum peccat.
    Nemo se peccantem credat ideo minus puniendum quod multitudinem imitatur peccantium.
    Nequitia diaboli que in Iob fuisse legitur, eadem in omnes homines erit, si tantum permittatur.
    Nescit pene quid labor sit, qui nunquam contra spirituales nequitias certare studuit.
     Non plus sapere quam oportet sapere, omnes qui sibi uidentur sapientes egent attendere.
    Negligentes et tepidi uariis modis sunt admonendi.
    Negligentia et otiositas hominem trahunt ad interitum.
    Negligentius custodiri solet quod creditur facile posse reparari.
    Non est in hominis potestate uita illius.
    Nisi quis in fide et spe fundatus fuerit, ad caritatis uere culmen non ascendit.
    Nulla est ad uirtutem talis exhortatio qualis peccatorum recordatio.
    Non queruntur in Christianis initia, sed finis.
    Nulli uel male uel bene contingit propter se solum,  sed ut simul alii corrigantur aut consolentur per illum.
    Nullum constat malum, quo Deus non utatur ad aliquod bonum.
    Nemo in Ecclesia amplius nocet quam qui, peruersa agens, regimen tenet.
    Nil cuiquam proderit estimari sanctus, cum non sit.
    Nitor uestium pretiosarum separat a regno celorum.
    Nimis dolenda presumptio, quod ea mala presumunt Christiani que exsecrantur pagani; nam Christiani Dei sui sanctorumque destruunt monasteria; pagani autem sua uenerantur idola.
    Nemo nobilis, nisi quem nobilitat uirtus.
     Nisi quis timorem amoremque Dei ante se iugiter ponat, citius in aliquod peccatum labitur.
    Nihil scire uel curare, hoc est mortuum uiuere.
    Nil petas quod negaturus es.
    Nemo periculosius peccat quam qui peccata defendit.
    Nemo se satis metiri preualet nisi alterum consideret.
    Non uiuas aliter in solitudine, aliter in foro.
    Negat sibi ipse qui quod difficile est petit.
    Nihil magnum est in rebus humanis, nisi animus magna despiciens.
    Nulli imponas quod ipse pati non potes.
    Nemo positus in seculo securus abrenuntiat illo.
     Non homo, non aurum poterunt dare quemque beatum,
    Sed uirtute Dei consistit ita beati.
    Nil peccant oculi, si mens uelit his dominari.
    Non poterit dici quam multa sit ars inimici.
    Nil credas actum, cum quidquam restat agendum.
    Nil prodest didicisse bonum, nisi feceris illud.
    Ne tardare uelis, si quem conuertere possis.
    Nemo coronatur, nisi certando mereatur.
    Non est multa sciens laudandus, sed bene uiuens.
    Nisus stultorum par semper amat sociorum.
    Ni fuerit pugna, ueniet uictoria nulla.





CAPUT XIu.

    Oculi Domini super iustos et aures eius in preces eorum.
     Os iusti meditabitur sapientiam, et lingua eius loquetur iudicium.
    Obseruabit peccator iustum, et stridebit super eum dentibus suis.
    Omnia quecunque uoluit Dominus fecit in celo et in terra, in mari et in omnibus abyssis.
    Omne regnum in se ipso diuisum desolatur.
    Omnia possibilia sunt credenti.
    Omnis plantatio quam non plantauit Pater celestis, eradicabitur.
    Omnis qui facit peccatum seruus est peccati.
    Omnis qui petit accipit, et qui querit inuenit, et pulsanti aperietur.
    Omnis qui se exaltat humiliabitur, et qui se humiliat exaltabitur.
     Omnis arbor que non facit fructum bonum, excidetur et in ignem mittetur.
    Omni habenti dabitur; ab eo autem qui non habet, et quod habet auferetur ab eo.
    Omne peccatum et blasphemia remittetur hominibus; Spiritus autem blasphemia non remittetur.
    Orate, ne fuga uestra fiat hieme uel sabbato.
    Omni tempore benedic Deum, et pete ab eo ut uias tuas dirigat.
    Omni negotio tempus est et opportunitas.
    Omni custodia serua cor tuum, quia ex ipso uita procedit.
    Occasiones querit qui uult recedere ab amico.
    Omnia fac cum consilio, et post factum non penitebis.
     Omnis sapientia a Domino Deo est et cum illo fuit semper.
    Odium suscitat rixas, et uniuersa delicta operit caritas.
    Omnis caro fenum, et omnis gloria eius quasi flos agri.
    Omnia operatur unus atque idem Spiritus, diuidens singulis prout uult.
    Omne quodcunque facitis in uerbo aut in opere, omnia in nomine Domini Iesu, gratias agentes Deo Patri per ipsum
    Omnes unanimes in oratione estote, compatientes, fraternitatis amatores, misericordes, modesti, humiles.
    Omne gaudium existimate, cum in tentationes  uarias incideritis.
    Omnis qui odit fratrem suum, homicida est.
    Obedire oportet Deo magis quam hominibus.
    Omne datum optimum et omne donum perfectum desursum est, descendens a Patre luminum.
    Oculus non uidit et auris non audiuit, nec in eor hominis ascendit, que preparauit Deus diligentibus se.
    Omnia munda mundis, coinquinatis autem et infidelibus nichil mundum.
    Omnia licent, sed non omnia expediunt.
    Oportet episcopum irreprehensibilem esse, sobrium, prudentem.
    Omnis infidelium uita peccatum est.
     Otiositas inimica est anime.
    Omnis dies uelut ultimus tractandus est.
    Ornamenta celorum uirtutes sunt predicantium.
    Otiosus est sermo doctoris, nisi Spiritus sanctus cordi adsit audientis
    Otiosum uerbum est quod aut ratione iuste necessitatis aut intentione pie utilitatis caret.
    Oratione continua superantur uitia.
    Opes terrenas sitientes spiritualia dona nunquam merentur accipere.
    Omnis gloria et uirtus in comparatione maioris minus claret.
    Omnis diuina percussio, aut purgatio uite presentis est, aut initium pene sequentis.
    Omnino errat, qui per pacem et otium se assequi  triumphum putat.
    Oratorem te puta, si tibimetipsi persuaseris gerenda.
    Optima re, id est clementia Dei, pessime abutimur, cum per eius patientiam omnem presumimus nequitiam.
    Obliuisci maximum est accidens negligentibus.
    Occasiones deesse non possunt perituris.
    Obsequium amicos, ueritas odium parit.
    Oculi petulantes cordis luxuriosi sunt proditores.
    Occulte et iugiter perpetrate culpe merentur ut reges pastoresque peruersi constituantur.
    Omnia fidei argumenta maxime a preteritis rebus sunt assumenda.
     Opere melius quam uerbis Deus laudatur et predicatur.
    Optima uoce quidem, sed pectore pessima nisus,
    Ille est dicendus hostis, non fidus amicus.
    Omne quod est iustum merito dici ualet unum.
    Orandum semper, ne seducamur ab hoste.
    Omni prelato subiectus sis quasi Christo
    Omnia que uoluit Deus, ad se mystice traxit.
    Oppositis rebus, que sint meliora uidemus.
    O quantis curis mens indiget omnibus horis!
    Os quod mentitur, animam iugulare refertur.





CAPUT Xu.

    Prope est Dominus omnibus inuocantibus eum in ueritate.
     Pretiosa in conspectu Domini mors sanctorum eius.
    Prohibe linguam tuam a malo, et labia tua ne loquantur dolum.
    Patientia pauperum non peribit in finem.
    Petite et dabitur uobis, querite et inuenietis, pulsate et aperietur uobis.
    Perfectus omnis erit, si sit sicut Magister eius.
    Potens est Deus de lapidibus suscitare filios Abrahe.
    Percute filium tuum uirga, et liberabis animam eius a morte
    Plus proficit correptio apud prudentem, quam centum plage apud stultum.
     Princeps qui libenter audit uerba mendacii, omnes ministros habet impios.
    Peruersi difficile corriguntur.
    Pondus et pondus, mensura et mensura, utrumque abominabile est ante Deum.
    Per que quis peccat, per hec et torquetur.
    Probata uirtus corripit insipientes.
    Potentes potenter tormenta patiuntur.
    Propter peccata populi regnare facit Dominus hypocritam
    Peccator uel puer centum annorum maledictus erit.
    Pugnabit orbis terrarum contra insensatos.
    Post concupiscentias tuas non eas.
    Plenitudo legis est dilectio.
     Prudentia carnis mors est, prudentia autem spiritus uita et pax.
    Probate spiritus, si ex Deo sint.
    Petitis et non accipitis, eo quod male petatis.
    Peccatum cum consummatum fuerit, generat mortem.
    Per multas tribulationes oportet nos intrare in regnum Dei.
    Peccantes coram omnibus arguantur, ut ceteri metum habeant.
    Plerique Deum uocibus sequuntur, moribus autem fugiunt.
    Plenus uenter facile disputat de ieiuniis.
    Probatio dilectionis exhibitio est operis.
    Perfectum odium est, quod nec iustitia nec ratione  caret.
    Positi in deliciis attendere nequeunt quanta sit pena perennis.
    Pacificus homo filius Dei meretur uocari.
    Pax uera est dicenda cum spiritus et caro conueniunt omnimodo
    Pro qualitate audientium formari debet sermo doctorum.
    Per quinque corporis sensus, quasi per quasdam fenestras, intus datur ad animam introitus.
    Peccata quedam animam polluunt, quedam uero exstinguunt.
    Parentes in tantum diligendi sunt et honorandi, quantum illi subiecti sunt summo Patri.
     Prauis moribus semper grauis est uita bonorum.
    Pallor et sordes quasi gemme uideri debent monachis et uirginibus.
    Prelatis ac senioribus suis inobediens meretur ut, si ipse prelatus fuerit aliquibus, ab eis similia patiatur.
    Profectus quidam est, in penis hoc ipsum agnoscere cur merueris penam.
    Pudice mentis sermo debet esse pudicus.
    Pars sacrilegii est res pauperum non dare pauperibus.
    Par supplicium subibunt qui pariter peccauerunt.
    Publica culpa publica etiam indiget penitentia.
    Penitentia uera est, et perpetrata mala plangere et plangenda ulterius non perpetrare.
     Penas grauissimas quandoque sunt passuri, qui nunc pro sceleribus suis renuunt parua flagella pati.
    Prouidendum est cunctis pro Dei amore licita relinquentibus, ne tepide uiuentes ad illicita corruant.
    Pastor quilibet fugit, cum subiectis solatium subtrahit, aut iniustitiam uidens non contradicit.
    Parcus cibus et uenter semper esuriens triduanis ieiuniis prefertur.
    Peccatum peccato adiicitur, cum id quod nequiter gestum est, nequiter etiam defenditur.
    Priusquam promittas delibera, ne per promissa minime expleta mendax dicaris.
    Probatio sancte uoluntatis nolle peccare cum possis.
    Possibilitas bene et male agendii probatio est arbitrii,  et causa cuiuslibet meriti.
    Pharisei iustitia periit ex superbia, et publicani iniustitia humilitate est sanata.
    Periculum nunquam sine periculo uincitur.
    Plus sunt laudandi bene facientes quam bene dicentes
    Prudentia rerum exitus metitur.
    Pecunia tunc fit pretiosa, cum pro Dei amore translata in alios desinit possideri.
    Plurimi student ne ad pauperiem ueniant; paucissimi uero laborant ne in gehennam incidant.
    Plurimi infamiam, pauci uero uerentur reatus conscientiam.
    Peccandi duo genera sunt: unum ex proposito, aliud ex negligentia.
     Pacem cum hominibus habeas, bellum cum uitiis.
    Pecunie imperare oportet, non seruire.
    Plangite nunc miseri, consuescite nunc lacrymari,
    Cum tempus flendi, cum tempus sit miserendi.
    Paupertas anime maior quam corporis exstat.
    Peccans quotidie studeat se mox reparare.
    Perfectus miles pensat sepissime uires.
    Prouidus in cunctis operatur nil sine causa.
    Peruerse menti sua culpa est maxima pena.
    Promptus uel facilis ad risus schemata ne sis.
    Preceps ad risum preceps quoque fertur ad iram.
    Princeps iniustus seruos habet et uitiosos.
    Pensandum cunctis qualis maneat sibi finis.
    Pluribus intentus minor est ad singula sensus.
     Presens uita breuis, sed erit uentura perennis.
    Panis celestis preponitur omnibus escis.





CAPUT XuI.

    Quam bonus Isrel Deus his qui recto sunt corde.
    Querite Dominum, et confirmamini, querite faciem eius semper.
    Querite Dominum, et uiuet anima uestra.
    Qui timetis Dominum, laudate eum.
    Qui diligitis Dominum, odite malum.
    Quomodo miseretur pater filiorum, misertus est Dominus timentibus se, quoniam ipse cognouit figmentum nostrum.
    Quis sicut Dominus noster, qui in altis habitat, et humilia respicit in celo, et in terra?
     Qui non accepit in uano animam suam nec iurauit in dolo proximo suo, hic accipiet benedictionem a Domino et misericordiam a Deo salutari suo.
    Qui seminant in lacrymis, in exsultatione metent.
    Querite primum regnum Dei et iustitiam eius, et hec omnia adiicientur uobis.
    Quid prodest homini si mundum uniuersum lucretur, anime uero sue detrimentum patiatur
    Quam dabit homo commutationem pro anima sua?
    Qui est ex Deo, uerba Dei audit
    Qui uiderit mulierem ad concupiscendam eam, iam mechatus est eam in corde suo:
     Qui perseuerauerit usque in finem, hic saluus erit.
    Que impossibilia sunt apud homines, possibilia sunt apud Deum.
    Qui odit animam suam in hoc mundo, in uitam eternam custodit eam.
    Quod Deus coniunxit, homo non separet.
    Qui dixerit fratri suo: Fatue, reus erit gehenne ignis.
    Qui infidelis est in minimo, et in maiori infidelis est.
    Quasi scelus idololatrie est, Deo nolle acquiescere.
    Querite Dominum dum inueniri potest, inuocate eum dum prope est.
    Qui aduertit aurem suam ne audiat legem, oratio  eius erit exsecrabilis.
    Qui sequitur iustitiam diligitur a Domino.
    Qui diligit disciplinam diligit sapientiam.
    Qui parcit uirge odit filium.
    Qui abscondit scelera sua, non dirigetur; qui autem confessus fuerit et reliquerit ea, misericordiam consequetur.
    Qui custodit os suum, custodit et animam suam.
    Qui offert sacrificium ex substantia pauperis, quasi qui uictimat filium in conspectu patris sui.
    Quasi tempestas impius pertransit.
    Qui pronus est ad misericordiam benedicetur.
    Qui fratri suo parat foueam, ipse incidet in illam.
    Qui mollis et dissolutus est in opere suo, frater est sua opera dissipantis.
     Que non congregas in iuuentute, quomodo ea habere poteris in senectute?
    Quod timet impius, ueniet super eum.
    Qui modica spernit, paulatim decidet.
    Quodcunque potest manus facere, instanter operare: quia nec opus, nec ratio, nec sapientia erunt apud inferos, quo tu properas.
    Qui obdurat aurem suam ad clamorem pauperis, et ipse clamabit et non exaudietur.
    Qui erudit derisorem, ipse facit sibi iniuriam.
    Qui sibi nequam est, cui bonus erit?
    Qualis rector est ciuitatis, tales inhabitantes.
    Qui ad iustitiam erudiunt multos, quasi stelle in perpetuas eternitates.
     Qui in uno offendit, multa bona perdit.
    Qui docet fatuum, quasi qui conglutinat arena festam.
    Quanto magnus es, humilia te in omnibus.
    Qui timent pruinam, ueniet super eos nix.
    Qui timent Deum, non erunt incredibiles uerbo illius.
    Qui in stadio currunt, omnes quidem currunt, sed unus accipit brauium.
    Quicunque uoluerit amicus esse seculi huius, inimicus Dei constituitur.
    Qui se existimat stare, uideat ne cadat.
    Qui habet aurem, audiat quid Spiritus dicat Ecclesiis.
    Qui conuerti fecerit peccatorem ab errore uie  sue, saluabit animam eius a morte.
    Qui non manducat, manducantem non iudicet.
    Qui suorum, et maxime domesticorum, curam non habet, fidem negauit et est infideli deterior.
    Quicunque spiritu Dei aguntur, hi filii sunt Dei.
    Qui uiderit fratrem suum necessitatem patientem, et clauserit uiscera sua ab eo, quomodo caritas Dei manet in eo?
    Qui parce seminat, parce et metet.
    Qui gloriatur, in Domino glorietur.
    Quecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus.
    Quod tibi non uis fieri, alii ne feceris.
    Qui ignorat, ignorabitur.
     Quicunque seruauerit totam legem, offendat autem in uno, factus est omnium reus.
    Quanto altior gradus, tanto profundior casus.
    Qualis apud se quisque lateat, illata contumelia probat.
    Quam laudem merebimur de pallore ieiunii, si inuidia sumus liuidi.
    Quid uirtutis habent uinum non bibentes, si ira atque odio inebriantur?
    Quid prodest attenuari corpus abstinentia, si animus intumescat superbia?
    Quasi in sacculum pertusum res suas ingerit, qui et bona aliqua agit, et tamen nulla prauitatis solite studia deserit.
    Quantum bonum habeat sanitas, ostendit infirmitas.
     Quisquis iugiter tractat ut bona aliqua faciat, sine intermissione orat.
    Quam metuendum sit obdurationis diuine iudicium, in Iudeis et infidelibus iugiter obduratis agnosci potest.
    Quando nos peccasse querimur, a Domino uisitamur.
    Quando nos peccare delectat, diabolus cor nostrum impugnat.
    Que quisque uelit metere, prius debet seminare.
    Qui se meminit illicita plurima perpetrasse, debet etiam pro penitentia a licitis abstinere.
     Quisquis cogitat quid Deo uoueat, se ipsum uoueat et reddat.
    Quidquid uoluptatis est seminarium, castitati fit contrarium.
    Qui succurrere perituro potest, si non succurrat, reus mortis eius erit.
    Qui uerbis lenibus potest corrigi, non debet increpatione dura exasperari.
    Quidquid pietatis inuenitur hominibus factum, gratie diuine constat referendum.
    Qui zelum Dei non habent, multis uirtutibus carent.
    Quam difficile surgit, quem moles praue consuetudinis deprimit!
    Quantacunque sit iustitia humana, nichil est diuine  iustitie comparata.
    Qui casti perseuerant et uirgines, angelis Dei efficiuntur equales.
    Quecunque mensuram excedunt, demonia suggerunt.
    Quecunque spiritualis sapientie uerba gentiles uiri protulerunt, hec ideo disponente Deo prolata sunt, ut Christiani non solum a suis, sed etiam ab alienis instruerentur.
    Quantum quis in humilitate et castitate profecerit, tantum Deo appropinquabit.
    Quanto mens fit diuisa ad multa opera, tanto fit minor ad singula.
    Quanto maior scientia unicuique datur, tanto magis tentari permittitur.
     Qui nunquam didicit subesse, nulli potest rite preesse.
    Quid infelicius quam conspecta felicitate aliorum affici?
    Quid cuidam prodest foris esse Cato, cum sit intus Nero?
    Quid prodest ullis incedere in uestimentis ouium, si intrinsecus gerant corda luporum?
    Quousque homini non displicent mala a se facta, regnant in eo uitia.
    Quod omnino necesse est pati, patienter sustine.
    Quod unusquisque non expertus est in semetipso, difficile credit de alio.
    Quot modis homo potest male agere, tot modis etiam potest bene agere relinquens mala.
     Que facere turpe est, etiam dicere turpe est.
    Que modo quisque legit dum presens uita manebit,
    Seu bona siue mala semper habebit ea.
    Quod satis est, cui contingit, nichil amplius optet.
    Quis diues? qui nil cupit. Et quis pauper? auarus.
    Quid stulti proprium? non posse, et uelle nocere.
    Quod prudentis opus? cum possit, nolle nocere.
    Quam prope sit littus in corde, maris labor intus.
    Qui sibi non parcit, nulli quoque parcere nouit.
    Quam tenebrosus amor, quo lucis spernitur Auctor!
     Quid prodest studium quod fructum non habet ullum?
    Querere quid prodest gazas, et perdere celum,
    Quam bonus est Dominus cunctis querentibus illum.
    Quantum plus ualeas, tantum submittere Christo.
    Qui tibi dat multum, de te quoque querit id ipsum.
    Quem Deus indurat, hunc nullus postea curat.





CAPUT XuII.

    Regnum tuum, Domine, regnum omnium seculorum.
    Rectos decet laudatio.
    Recte iudicate, filii hominum.
    Rectum est uerbum Domini, et omnia opera eius  in fide.
    Redimet Dominus animas seruorum suorum, et non delinquent omnes qui sperant in eo.
    Reuela Domino uiam tuam, et spera in eum, et ipse faciet.
    Regnum celorum uim patitur, et uiolenti rapiunt illud.
    Rex qui sedet in solio iudicii dissipat omne malum intuitu suo.
    Risus dolore miscetur, et extrema gaudii occupat luctus.
    Responsio mollis frangit iram.
    Rex qui iudicat in ueritate pauperes, thronus eius in eternum firmabitur.
    Regnantibus impiis ruina hominum erit.
     Rex iustus erigit terram; uir auarus destruet eam.
    Regnum a gente in gentem transfertur propter iniustitias.
    Renouamini spiritu mentis uestre, et induite nouum hominem, qui secundum Deum creatus est in iustitia et sanctitate ueritatis.
    Religio munda et immaculata apud Deum Patrem hec est: uisitare pupillos et uiduas in tribulatione eorum.
    Radix omnium malorum cupiditas.
    Ruina populi sacerdotes mali.
    Regnum Dei tantum ualet, quantum habes.
    Religiosus homo, si cito irascitur, facile etiam corrigitur.
    Recte iudicare aliena merita non ualet, cui conscientia  innocentie proprie nullam iudicii regulam prebet.
    Rectius sequuntur agnum coniugati humiles, quam uirgines superbientes.
    Robusti corpore, nisi Deo a quo uires habent, deuote famulentur, pro hoc penas patientur.
    Referendum est pietati diuine, quidquid homo iumentis amplius habet.
    Ratio humana quot peruersis cogitationibus renititur, tot coronas celestes promeretur.
    Regimen animarum ars est artium.
    Remissio et lenitas incongrua coram Deo reputatur pro crudelitate magna.
    Resurrectio prima est resurgere a uitiis hac uita.
     Resurgat in prima qui non uult damnari in resurrectione secunda.
    Raptores alienarum rerum, ipsi quandoque rapientur ad interitum.
    Repentinus furor nil rationis habet.
    Rebelles diuine pietati tradentur diabolice potestati.
    Res quelibet obscura per similitudinem est explananda.
    Reprobi et in hoc seculo fatigantur desideriis, et in futuro tormentis.
    Rustica lingua uiri mansuetum cor retinentis
    Gratior est Domino quam lingua perita superbi.
    Rex pius et iustus studet hoc quod dicitur esse.
    Rara fides homini tribuenda est, proh dolor! omni.
     Rector perfectus, hic primo suos regit actus.
    Regis persona regem monet ad meliora.
    Regnum celorum raptare solent uiolenti.
    Rebus in aduersis ne motus destituaris.





CAPUT XuIII.

    Seruite Domino in timore, et exsultate ei cum tremore.
    Sacrificium Deo spiritus contribulatus.
    Sit gloria Domini in seculum seculi.
    Salus iustorum a Domino, et protector eorum in tempore tribulationis.
    Sit nomen Domini benedictum ex hoc nunc et usque in seculum.
    Suauis Dominus uniuersis, et misericordia eius  super omnia opera eius.
    Spiritus ubi uult spirat, et uocem eius audis, sed non scis unde ueniat et quo uadat.
    Spiritus est Deus, et eos qui adorant eum in spiritu et ueritate oportet adorare.
    Si manus tua, et pes tuus scandalizet te, abscinde eum, et proiice abs te.
    Sic Deus dilexit mundum, ut Filium suum unigenitum daret, ut omnis qui credit in ipsum non pereat, sed habeat uitam eternam.
    Si peccauerit in te frater tuus, uade et corripe eum inter te et ipsum solum.
    Sapientis oculi in capite eius.
    Sanctus Spiritus discipline effugiet fictum, et aufert se a cogitationibus que sunt sine intellectu.
     Sentite de Domino in bonitate, et in simplicitate cordis querite illum.
    Sapiens cor et intelligibile abstinet se a peccatis.
    Stultitia colligata est in corde pueri, sed uirga discipline fugabit eam.
    Stultus uerbis non corrigitur.
    Simplicitas iustorum diriget eos, et supplantatio peruersorum uastabit illos.
    Statera dolosa abominatio est apud Deum, et pondus equum uoluntas eius.
    Sapiens ut sol permanet, stultus autem ut luna mutatur.
    Sapientiam omnium antiquorum exquirit sapiens.
     Sapientia abscondita, et thesaurus inuisus, que utilitas in utrisque?
    Sapiens uerbis innotescit paucis.
    Semel loquitur Deus, et secundo non repetit.
    Spes hypocrite peribit.
    Septies cadit iustus, et resurget; impii autem corruent in malum.
    Stultus in risu exaltat uocem suam.
    Secreta regis celare bonum est, magnalia autem Dei reuelare honorificum est.
    Somnia extollunt imprudentes.
    Si uiuimus spiritu, spiritu et ambulemus.
    Si diligamus inuicem, Deus in nobis manet, et caritas eius in nobis perfecta est.
    Scientia inflat, caritas edificat.
     Si quis dixerit: Quoniam diligo Deum, et fratrem suum oderit, mendax est.
    Spiritualis homo diiudicat omnia, et ipse a nemine iudicatur.
    Si quis domui sue preesse nescit, quomodo Ecclesie Dei diligentiam habebit?
    Sapientia huius mundi, stultitia est apud Deum.
    Sicut in Adam omnes moriuntur, ita et in Christo omnes uiuificabuntur.
    Sine penitentia sunt dona et uocatio Dei.
    Seruum Dei non oportet litigare, sed mansuetum esse ad omnes.
    Stella ab stella differt in claritate, sicut et resurrectio mortuorum.
    Siue uiuimus siue morimur, Domini sumus.
     Sic diligendi sunt homines, ut eorum non diligantur errores.
    Speculator astat desuper, qui nos diebus omnibus actusque nostros prospicit.
    Scire Dei approbare est, nescire uero reprobare.
    Summa apud Deum est nobilitas clarum esse uirtutibus.
    Satane insidias euadere non est uolentis neque currentis, sed miserentis Dei.
    Subiectorum uitia aliquando sunt dissimulanda, sed posthec, quia dissimulabantur, indicanda.
    Scorpiones dici possunt, qui bonis quidem in facie non resistunt, sed mox cum recesserint, detrahunt.
    Solitudinem querit qui cum innocentibus uiuere cupit.
     Salus est diuitum subuenire necessitatibus pauperum.
    Sagittas contumelie uirtus repellit patientie.
    Semetipsum abnegat qui, relicto carnalis uite homine, induit se spiritualem et nouum hominem, id est, Christum.
    Sacrificium uisibile sacrificii est sacramentum.
    Studium seculare cito facit homines in uia Dei errare.
    Spiritualis uite militia maxime consistit in caritate et patientia.
    Sanctitatis nomen habere sine operibus nulli prodest.
     Stultum ualde est, si his placere querimus, quos displicere Deo scimus.
    Sanitas et decor carnalis uix capiunt formam humilitatis.
    Sapiens est qui factis plus quam uerbis alios docere studet.
    Sine fine cruciari meretur qui nullum peccandi finem in corde suo statuit.
    Sufficit unicuique sic disputare uel dictare, ut intelligatur.
    Superfluitas tam uerborum quam rerum aliarum uitanda est.
    Secularibus litteris intentus sacre Scripture arcana capere nequit.
    Scripturam sacram legens attendere debet quid  mystice uel iuxta litteram, quid pro parte, uel pro toto dictum sit.
    Sensus pariter cum uerbis sacre Scripture pensandus est.
    Scripture sacre meditatio mentem retrahit a cogitatu noxio.
    Similitudines rerum uariarum ad edificationem nostram iugiter proponende sunt hoc scilicet modo:
    Sicut canis reuertitur ad uomitum suum, sic imprudens iterat stultitiam suam.
    Sicut aqua exstinguit ignem, ita eleemosyna peccatum.
    Sicut plurimi cibi nichil prosunt absque sale, ita omnes uirtutes absque caritate.
    Sicut fistula absque inspirante nullum reddit  sonum, ita et cor hominis absque inspiratione diuina nullum recipit bonum.
    Sicut equi cursus in loco spatioso, ita et hominis uoluntas probatur in arbitrio dato.
    Sicut oculi omnium in capite, ita in Christo consistere debet omnis intentio fidelium.
    Summi principis ministri in primis sunt prouidendi.
    Superbia sola corrumpit omnia bona.
    Sensus noster ad eius trahitur appetitum, cuius capitur uoluptate.
    Seruus Dei pre gemmis et serico diuinos codices amare debet.
    Sensus corporum sunt quasi equi sine ratione  currentes; anima uero in aurige modum retinet frena currentium.
    Solatium est malorum uitam carpere bonorum.
    Sacerdotes et clericos non licet spectaculis interesse.
    Sic aliis ignosce, ut tu tibi peccanti illos ignoscere cupis.
    Species quelibet quanto pretiosior erit, tanto maiori sollicitudine custodienda est.
    Sanguis sanguinem tangit, cum peccata peccatis adiiciuntur.
    Substantiam mundi possidens indiget, ut egenos quosque in domum suam inducens reficiat.
     Si ames dici pater et princeps, nomen cum honore serua, moribus imple.
    Sepius uentis agitatur ingens pinus, et celse turres grauiore casu decident.
    Stulta uota frangenda sunt.
    Sine doctrina uita est quasi mortis imago.
    Stantibus et lapsis par sollicitudo tenenda est;
    His ne retro cadant, illis ut concite surgant.
    Sermo datur multis, animi sapientia paucis.
    Si nequeas plures, uel te solummodo cures.
    Si quid uouisti Domino, ne reddere tardes.
    Solius est Domini bona de prauis operari.
    Spernens consilium patietur sepe periclum.
    Sepe bonum cupimus, quod mox nos nolle probamus.
     Semper auarus eget; hunc nulla pecunia replet.
    Si uis saluari, nil huic prepone saluti.
    Sunt nimium pauci, qui rite uelint misereri.
    Spiritus est uita, mors carnis philosophia.





CAPUT XIX.

    Te decet hymnus, Deus, in Sion, et tibi reddetur uotum in Hierusalem.
    Testimonium Domini fidele, sapientiam prestans paruulis.
    Tibi, Domine, derelictus est pauper, orphano tu eris adiutor.
    Timete Deum, omnes sancti eius, quoniam non est inopia timentibus eum.
    Thesaurizate uobis thesauros in celo, ubi nec erugo neque tinea demolitur, et ubi fures non effodiunt  nec furantur.
    Thesaurus desiderabilis requiescit in ore sapientis.
    Totum spiritum suum profert stultus; sapiens autem differt et reseruat in posterum.
    Timor Domini expellit peccatum.
    Tempus omni rei sub celo.
    Turris fortissima nomen Domini; ad ipsum currit iustus, et exaltabitur.
    Triplex funiculus difficile rumpitur.
    Testis falsus non erit impunitus.
    Timor est in caritate, sed perfecta caritas foras mittit timorem.
    Turpe est ut qui nescit tenere moderamina uite sue, iudex fiat aliene.
     Tanto subtilius quisque de tenebris iudicat, quanto eum uerius claritas lucis illustrat.
    Terrena omnia seruando amittuntur, largiendo seruantur.
    Tergat sordes praui operis qui Deo preparat domum mentis.
    Tolerabilius mundi mala suscipimus, si contra hec prescientie clypeo munimur.
    Talentum in terra abscondere est acceptum ingenium in terrenis actibus implicare.
    Tantum quisque proximum portat, quantum amat.
    Totum Deo dedit qui semetipsum obtulit.
     Timor Dei et oratio assidua hominem uolare faciunt ad celestia.
    Tentator peruigil hos acrioribus pulsat insidiis, quos maxime uiderit abstinere a peccatis.
    Tanto peiora sunt uitia, quanto uirtutum specie celantur.
    Tepide uiuentes Christiani difficilius corriguntur quam pagani.
    Tenax et prodigus nimium, ambo in unum nimietatis confluunt uitium.
    Temperatum omne tam Deo quam hominibus est acceptabile.
    Tenere nimis mentes asperioribus informande sunt studiis.
    Tormenta quorumdam aliis prosunt ad correctionem.
     Tacere qui nescit, nescit et loqui.
    Timendus est pre cunctis, cuius potestas est super omnes.
    Tactus alienorum corporum et ardens appetitus feminarum mentem trahit ad insaniam.
    Tam diu quis errat in fide, quousque omnia a Deo inspici et regi diffidit.
    Tacentibus difficile subuenitur; confitentes autem languoris sui qualitatem facilius recipient sanitatem.
    Toties nobis bene agendi occasionem prebent mala, quoties ea uidentes aut audientes contemnimus.
    Tanto quisquis cauere debet ne superbia decipiatur,  quanto sanctius aliquid profitetur.
    Tanta unusquisque potest contemnere, quanta etiam potest concupiscere.
    Tale genus est uitiorum, ut, nisi preterita celeri penitentia deleantur, alia exinde oriantur.
    Tecta odia peiora sunt quam aperta.
    Tales simus intus, quales nos foris ostendimus.
    Tanquam fornacis rutilans aurum probat ignis,
    Sic Deus electos purgabit in igne doloris.
    Turpe est doctori, cum culpa redarguit ipsum.
    Tunc te lapsurum formida, cum ruit alter.
    Te lesum crede, cum cernis quemque dolere.
    Terrenis inhians uix spiritualia credit.
    Tutus erit nunquam qui suspicione laborat.
     Tristantur facile quorum spes exstat in imis.
    Testis ueridicus regi uero manet aptus.
    Tempestas grandis est indignatio regis.
    Totus ubique manens, tota est uirtute colendus.





CAPUT XX.

    Uniuerse uie Domini misericordia et ueritas requirentibus testamentum eius et testimonia eius.
    uultus Domini super facientes mala, ut perdat de terra memoriam eorum.
    ueritatem requiret Dominus, et retribuet abundanter facientibus superbiam.
    uana salus hominis.
    uerbo Domini celi firmati sunt, et spiritu oris eius omnis uirtus eorum.
     uiriliter agite, et confortetur cor uestrum, omnes qui speratis in Domino.
    uiri sanguinum et dolosi non dimidiabunt dies suas.
    uir linguosus non dirigetur in terra; uirum iniustum mala capient in interitu.
    uox exsultationis et salutis in tabernaculis iustorum.
    uigilate omni tempore, orantes ut digni habeamini fugere que uentura sunt.
    uigilate et orate, ne intretis in tentationem.
    ue uobis qui decimatis mentam, et anethum et cuminum, et que grauiora sunt reliquistis, id est misericordiam et iudicium.
    Unaqueque arbor ex fructu suo cognoscitur.
     uulpes foueas habent, et uolucres celi nidos; Filius autem hominis non habet ubi caput suum reclinet.
    Ubi est thesaurus tuus, ibi est et cor tuum.
    uerba sapientium quasi stimuli et quasi claui in altum defixi.
    uerba adulatorum quasi mollia, feriunt autem intimi ora uentris.
    uani sunt omnes homines in quibus non est scientia Dei.
    uox diei Domini amara; tribulabitur ibi fortis.
    uinum et mulieres apostatare faciunt etiam sapientes.
    ue ciuitati cuius rex iuuenis est, et cuius principes mane comedunt!
    Ubi fuerit superbia, ibi erit et contumelia.
     uir iracundus prouocat rixas; qui autem patiens est mitigat suscitatas.
    ue soli! quia, cum ceciderit, non habet subleuantem se.
    ue qui dicunt bonum malum, et malum bonum!
    uia impiorum tenebrosa; nesciunt ubi corruant.
    uia uite custodienti disciplinam; qui autem increpationes relinquit errat.
    uirum stultum interficit iracundia, et paruulum occidit inuidia.
    uita carnium sanitas cordis; putredo ossium inuidia.
    uasa figuli probat fornax, et homines iustos tentatio tribulationis.
     uerbum bonum super datum optimum.
    uerbum dulce multiplicat amicos et mitigat inimicos.
    Unus Dominus, una fides, unum baptisma, unus Deus et Pater omnium.
    Unicuique datur manifestatio spiritus ad utilitatem.
    Unusquisque propriam mercedem accipiet secundum suum laborem.
    uir in infirmitate perficitur.
    Ubi Spiritus Domini, ibi libertas.
    uir duplex animo inconstans est in omnibus uiis suis.
     Ubi est caritas et dilectio, ibi sanctorum congregatio.
    Ultima tribulatio multis tribulationibus preuenitur.
    uera discretio non nisi uera humilitate acquiritur.
    uictus atque uestitus diuitie Christianorum esse debent.
    uigilat qui ad aspectum ueri luminis oculos mentis apertos tenet.
    uoluntas integra benefaciendi a Deo reputabitur pro opere beneficii.
    uoluntas Dei opus eius est: dixit enim et facta sunt.
    uoluntas bona in primis est obtinenda.
     Unaqueque uirtus tanto minor est, quanto desunt cetere.
    uitia prius exstirpanda sunt in homine, deinde uirtutes inserende.
    uenerandus Deus non solum pro immensa sui potentia, sed etiam pro inestimabili clementia.
    uirgines et monachi sic temperent ieiunium, ut semper fortes sint ad Dei seruitium.
    uirtus semper inuidie patet.
    Uno pestilente flagellato, multi peruersi corripiuntur.
    uoluptas omnis, ad instar apium, ubi grata mella fudit, morsu corda ferit.
    uoluptas habet penam, et necessitas parit coronam.
     uehementior est animi quam corporis febris.
    uiator ille stultus est qui, in itinere amena prata conspiciens, obliuiscitur quo tendebat.
    Ubi non est timor Dei, ibi regnum peccati.
    uirtutis fructum sapiens ponit in conscientia; minus perfectus in gloria.
    uictus ab unoquolibet uitio cito labitur in alia.
    uane glorie sectator ei qui semina sua uento dispergenda committit assimilatur.
    uolens retinere sanitatem nullius despiciat uel irrideat infirmitatem.
    uitiis dediti non possunt uirtutibus ditari.
    uitanda est superbia, que et angelos decepit, et omnes uirtutes destruit.
    Unde bonus proficit, inde inuidus tabescit.
     ualde imperitus est medicus, qui nulla nisi lenia medicamenta dare nouit.
    Ut uolunt reges, ita ualent leges.
    uix quisquam in bonum transit, nisi ex malo.
    Ultra modum sunt delicati qui nulla aduersa uolunt pati.
    uerecundiam abiiciens simul omnes uirtutes abiicit.
    uacuus sermo et uana cogitatio multam destruunt quietem.
    uariam dant otia mentem.
    ue qui presumunt se credere sic sapientes,
    Ut non indigeant monitis ullis aliorum!
     Undique falluntur qui sacre dogmata legis
    Sensu carnali se posse putant penetrare.
    uilius argentum est auro, uirtutibus aurum.
    uiuere si recte nescis, decede peritis.
    Utilitas grandis latet in rebus quoque paruis.
    Utilitatis amor cito suadet quid sit agendum.
    uestes preclare cor efficiunt animale.
    ualde premendus erit qui nunc omnino superbit.
    uix emendatur qui praua diu comitatur.
     uirtutes uarie pariter possunt habitare.
    uirtus est grandis benedicere pro maledictis.
    Ut lapis omnis homo, nisi mollis agatur ab Alto.
    uir magis ex animi quam cernis robore constat.
    uis ingens animi nullius laude moueri.
    uilia quam plura sunt mysterio pretiosa.
    uiuens in Christo stat confidenter in ipso.
    uir sapienter agens aliis est sol quasi lucens.







EIUSDEM OTHLONI SERMO IN NATALI APOSTOLORUM. Erutus ex cod. autographo inclyti monasterii Sanct-Emmerammensis Ratisbone ab adm. R. D. P. Casparo Altlechner, Benedictino Mellicensi.


 Cum igitur omnes sanctorum martyrum et confessorum chori in toto sint orbe terrarum iure uenerandi, ueneratione tamen maiore dignos esse apostolos credimus, qui, a Domino nostro Iesu Christo primum electi, corporali ipsius presentia meruerunt potiri. Ipsi etenim non solum ideo principes Ecclesiarum creduntur quia eas primitus Domini precepta docendo et scribendo quasi fundatores in hoc mundo instituerunt, sed etiam ex hoc quoniam in die iudicii iudices primi erunt, sicut ipse Dominus testatur ad eos dicens: Amen amen dico uobis quod uos qui secuti estis me, in regeneratione cum sederit Filius hominis in sede maiestatis sue, sedebitis et uos super sedes duodecim iudicantes duodecim tribus Isrel . Item alio loco loquitur  ad illos, dicens: Ego dispono uobis, sicut disposuit mihi Pater meus regnum, ut edatis et bibatis super mensam meam et sedeatis super thronos iudicantes duodecim tribus Isrel . Sed et pro hoc ueneratione maxima sunt amplectendi, quod ligandi soluendique peccata hominum potestas, que licet aliis sanctis partim concessa credatur, ipsis tamen apostolis supra omnes specialius attributa uidetur, ita Domino dicente: Amen dico uobis, quecunque alligaueritis super terram, erunt ligata et in celis, et quecunque solueritis super terram erunt soluta et in celis . Preter hec ergo, que iam diximus uniuersis duodecim Christi discipulis communiter dicta, quedam non solum in Euangelio, uerum etiam in Actibus  apostolorum et in ecclesiasticis sparsim historiis scripta ualent reperiri, que singulis quibusque eorum personis conueniunt, per que omnia probatur gratiam specialem uirtutum apostolos habuisse et in eis quam maxime impletum esse quod Saluator noster ad illos legitur dixisse: Amen dico uobis,  qui credit in me, opera, que ego facio, et ipse faciet, et maiora horum faciet . Nam ut cetera beati Petri, principis apostolorum, miracula taceamus, hoc unum sufficiat proferre quod in plateis ponebantur infirmi, ut adueniente ipso saltem per umbram illius obumbrarentur, et ab infirmitatibus suis liberarentur . Quod quia de Domino nostro nunquam legitur factum, iuxta eius promissum, in se ueraciter credens beatus scilicet Petrus, fecit maius quam Christus miraculum. Cui, rogo, tale aliquid nisi discipulo reserauit?

Idem uero quod de uno apostolo diximus, de ceteris, etsi non omnia eorum facta legerimus, in aliquo esse miraculo credimus. Quamuis enim cunctis in sese credentibus multa dona dederit,  specialia tamen apostolis, quos ipse corporaliter instruxerat, concessit. Idcirco autem quia minime de omnibus discipulis uirtutes speciales replicare poterimus, aliqua eorum gesta memorie nostre tradita in eorumdem solemnia et laudes, quas pre ceteris celebrari debere arbitramur, proferimus. Post Petrum Paulus merito primum replicandus qui, licet in duodecim apostolorum a Iesu Christo corporaliter electorum numero non sit deputatus, equali tamen merito per supernam uocationem et doctrinam mirabilem inter apostolica consortia et uocabula constat assumptus. Et hoc maxime propterea probari uidetur, quia eodem tempore quo beatus Petrus predicare cepit, et ipse predicator factus, diem unum et eumdem locum passionis cum illo  habere merebatur. In tantum autem idem beatus Paulus uirtutum sublimitate specialium supergressus est homines pene uniuersos, ut ex abundantia et sapientia predicationis Doctor et Magister plurimarum appellaretur gentium , nec non propter uite puritatem in carne adhuc positus usque ad  tertium raperetur celum . Exin ad Andream speciali laude migremus, qui et germanus Petri et una cum illo a Saluatore nostro meruit ita uocari: uenite post me, faciam uos fieri piscatores hominum . Quam scilicet piscationem tanto ualentior et prudentior postmodum expleuit, quanto ad hanc a Magistro omnium predestinatus exstitit. Nam, sicut Historie produnt fideles, maximam populi multitudinem in Achaia prouincia Domino predicationis sue retibus acquisiuit et in hoc ipse ad ultimum moriendo crucis patibulum sustinuit. Quod tamen ideo subiunximus, ut in illo aliquod gratie priuilegium ostenderemus; magnum namque fuit quod Christo per crucis mortem cequari meruit.

 Inde prior Iacobus est laude colendus, Ioannis scilicet Euangeliste germanus, utrique uero de Zebedeo patre geniti et a Domino post beatum Petrum Andreamque fratrem eius primum pariter electi. Preterea sicut in Euangelio refertur, postquam mater eorumdem ad Iesum ueniens postulauit ut unus ad dexteram et alius ad sinistram illius sederet eisque a Domino respondebatur: Nescitis quid petatis; subiunxit interrogans ambos: Potestis bibere calicem quem ego bibiturus sum? Cumque responderent: Possumus, audierunt protinus: Calicem meum bibetis . In quo calicis poculo, quod passionis Dominice intelligitur imitatio, istum de quo loquimur Iacobum credimus ingens habuisse meriti priuilegium, quia ipse primus apostolorum  consummauit martyrii triumphum. Post hunc ex numero, sed non meritis minor ullo frater ipsius Ioannes, uirgo Dei electus et euangelista maximus, nobis est laudandus, quem tanta carismata uirtutum specialiter reddunt redimitum ut humane rationis facultatem arbitremur nil posse promere eo dignum. uerumtamen, quia de speciali uirtutum suarum priuilegio digne loqui nequimus, non ideo miracula eius prorsus tacenda existimamus; ipse enim noster defectus forsitan laudis eius exstat magnitudo. O quam uenerandum erit quod a Domino specialiter est dilectus, quodque Dominus in cruce iam moriturus huic uirgini Matrem suam, uirginem scilicet perpetuam, commendauerit. Quis etiam uenerari  non decernat in illo quod, cum in Pathmos insulam esset relegatus, secreta celi et uisu penetrare, et per litteras mundo meruit reserare? Accedit quoque huic non impar priuilegium, quod ab Asie Patribus sanctis olim efflagitatus per diuini uerbi Euangelium, erumpentes sub tempore illo dolos omnes repressit hereticorum. Hic ergo consummato uite presentis tempore uiuens introisse dicitur tumulum, et in eo non moriendo, sed quasi dormiendo positus diem clausisse ultimum. Si cuiquam placeat, hec secum singula uoluat et tunc discipulis cognoscet prestita solis.

Continet et Thomas speciales forte coronas, quia cum manibus propriis carnem ueram et uulnera Domini nostri post resurrectionem suam tangens a fidelibus cunctis expulit morbos infidelitatis . Alter adhuc Iacobus pariter constat uenerandus, ille uidelicet quem sacra Scriptura et iustum propter uite puritatem et Domini fratrem  nominat ob carnis propinquitatem. Filius ergo dicitur sororis sancte Marie uirginis. Hic igitur, preter supradictam Saluatoris nostri consanguinitatem, in qua satis magnum et speciale decus possedit, in tanta meritorum excellentia a matris utero excreuit, ut neque uinum et siceram biberet, nec animalium carnes solitas comederet, et oleo non ungeretur nec balneis uteretur. Sed neque Mattheus de teloneo reuocatus donis uirtutum caret specialibus, quia ipsum etiam uocantem Dominum mox in domus sue hospitio pascere meruit, nec non, dum ex publicano factus est euangelista, spem conuersionis  maximam credentibus cunctis prebuit. Lucas et Marcus ipsi quoque sunt opulenti et insignes descriptione Euangelii, quamuis extra duodenos referantur esse discipulos; uerumtamen eo plus uenerandi quo per Dei prouidentiam ueritatis testes agnoscuntur deputati. Et tu sorte pia quesitus, sancte Matthia, quoniam scilicet magnum sanctitatis contines priuilegium, a cunctis merito mortalibus es uenerandus.

De quatuor reliquis, qui constant ex duodenis apostolis, Philippo uidelicet, cuius in Euangelio memoria agitur, cuiusque solemnitas cum Iacobo inferiore colitur, nec non de Bartholomeo, qui in Indiam missus dicitur ulteriorem, sed et de Simone et Iuda, qui cognominatus est Thadeus proxime supradicti  dicti Iacobi frater, quorum festa quoque celebramus pariter, de his, inquam, licet indigni simus, aliqua uirtutum suarum miracula cognoscere preter ipsorum passiones cum sanctis ceteris aliquatenus communes, ueneratione tamen speciali omnes non solum duodecim discipulos, sed et alios septuaginta duos ideo laudare simul et uenerari debemus, quia eosdem electione ac doctrina sua Saluator noster pre cunctis hominibus illustrare est dignatus. Quanto enim minus decenter ipsum uenerari possumus, qui supra omnes et in omnibus est totus, tanto magis in sanctorum illius et precipue apostolorum laudibus ac solemniis uigilanter insistamus, ut per eorum intercessionem peccatorum mereamur consequi et a diuersis,  que iam instant, periculis anime corporisque liberari. Nam cum modo maiores quam temporibus precedentibus insidias nobis immittat hostis nequissimus, quod remedium econtra sufficiens inuenire ualemus, nisi ut etiam nos precipuorum subsidia intercessorum queramus et inuocemus? Hostis enim magnus ualida fit cede subactus. Quapropter, fratres et patres karissimi, celebrantes natalitia quorumcunque Christi apostolorum, imitemur aliquatenus doctrinam, nec non uirtutes eorum, ut et ipsi nos a presentis uite periculis defendant et in futuro tremendoque examine, ubi iudices fient, a malis segregatos in bonorum partem collocari decernant, prestante Domino nostro Iesu Christo, qui cum Patre et Spiritu sancto regnat in extremum sine casu temporis euum.





OTHLONI MONACHI SANCT-EMMERAMMENSIS ORDINIS S. BENEDICTI LIBER uISIONUM TUM SUARUM, TUM ALIORUM. Ex ipso autographo, in imperiali monasterio Sanct-Emmerammi Ratisbon. asseruato, nunc primum in lucem prolatus a R. D. P. Ludouico Moidinqs, Benedictino Mellicensi.




INCIPIT PROLOGUS OTHLONI.

 Dominus atque Saluator noster, plurima perfectionis rudimenta ad perfectionem tendentibus proferens, docuit etiam inter hec tardiores quoslibet et pauperiores in utroque homine non prorsus ob hoc salutem suam desperare, si summam uirtutum nequirent apprehendere, dicens: Quicunque dederit calicem aque frigide in nomine meo, non perdet mercedem suam . Que profecto uerba, non solum iuxta litteram, sed etiam spiritaliter intelligenda esse arbitror, credens scilicet quia, sicut is qui ob paupertatis sue quantitatem portionem minimam eleemosyne, id est calicem aque frigide indigenti largitur, mercedem consequetur, ita etiam ille qui nullis scientie competentis opibus suffultus, sed quasi fragmenta uel micas ex peritorum mensa  prolapsas undecunque colligens, aliqua edificationis uerbula protulerit, mercedem aliquam mereatur.

Hac igitur fide atque spe incitatus, cupio ad edificationem fidelium proferre uisiones quasdam, per quas uel me quondam dignatus est Dominus admonere, uel quas ex aliorum fidelium comperi relatione. uisiones autem dico, non solum eas quas per somnia quieta uel per inquieta uidemus, cum scilicet rapti in spiritu aliquas perturbationes seu flagella pati nos senserimus, sed etiam eas quas uigilantes plerique uel in extremis positi cernere solent; quarum omnium genera uisionum multifarie in sacra reperiuntur Scriptura, maxime tamen in libro quarto Dialogorum a beato Gregorio prolata. Cuius etiam intentionem in hoc opusculo imitatus.  obsecro ne quis uel propter uilitatem meam uel propter relationis ipsius rusticitatem hec parui pendat, sed potius ea que ad edificationem communem quocunque impolito sermone a me prolata  fuerint attendat. Sepe etenim ex uasculo uili potus delectabilis solet hauriri. Et, oh infelices! qui pietatis diuine spernunt monita, quibus non solum uigilantes, uerum etiam sopori deditos, nunc admonitione lenissima uel ultra humanum modum exhortatoria, nunc horrenda penarum infernalium ipsiusque iudicii extremi quasi imminentis ostensione, interdum uero, cum nullam emendationem ex predictarum uisionum lenitate prouenire conspexerit, plagarum ingentium seueritate a lasciuia et torpore lethali reuocare dignatur. Que omnia tanto cautius precauenda ueriusque credenda esse scio, quanto magis ea ipse ego per experimenta didici. Confiteor namque peccatum meum, quia nemo plus me super huiusmodi monitis dubitauit, quousque tormentis seuissimis  ad fidem perductus sum, sicut in sequentibus declarabitur. Sed quid mirum, si Deus omnipotens quiescentes quoslibet ita potest admonendo uisitare, cum etiam quosdam sanctos homines in hac uita adhuc positos legamus idem fecisse.

His itaque prelibatis, ipsius materie causam aggrediamur, unice obsecrantes eos qui hec legentes, aliqua hic aliter quam dicantur esse, cognouerint  ut ea emendantes pure reddant ueritati, que forsitan a mea memoria excidit, uel aliter quam acciderent mihi sunt dicta. Ea uero, que de memetipso proferre studeo queque etiam pro introductione sequentium in primis dicere uolo, Deus, in cuius conspectu omnes assistimus, scit me  nolle quidquam aliter quam uisa uel gesta sunt promere, excepto si quid breuitatis causa uel quod ad edificationem nullam pertinere uidebatur pretermittam.



INCIPIT LIBER uISIONUM.


 Cum igitur in seculari adhuc habitu constitutus iuuenilesque annos gerens multimode insolentie atque lasciuie, sicut illa plerumque solet etas, deditus essem, uariis casibus tam spiritalibus quam corporalibus nunc uigilantem, nunc quiescentem me diuina pietas a lasciuia imminenti excitare studuit, non ut quosdam scelestos repentina calamitate conterens, sed quasi quibusdam gradibus a leuioribus ad maiora admonitionis medicamenta progrediens; et quod adhuc benignius, imo ultra humanam uim clementius uidetur, eo scilicet modo quo me a minimis usque ad maxima uitia prouehere solebam, ille etiam me a minimis usque ad maxima quedam gratie sue dona prouehens, quasi illud apostolicum: Ubi abundauit iniquitas, superabundabit gratia  , in me aliquantum specialiter implere uellet.

Postquam ergo, ut dixi, assiduis leuioribusque Dei monitis instinctus parum emendare me curaui, maiora districtionis sue medicamina adhibuit mihi. Nam uisionum quarumdam reuelatione mirifica nimis exterritus et excitatus sum, quarum primam in primis quoque proferre  .



uISIO PRIMA  . Spes et promissio peculiaris uite eterne Othlono a Deo facta.

Que mihi iam prestita est maxima, cepissem recordari, magis ac magis incitatus roboratusque ad cantandum, aggressus sum eumdem, licet prolixum, usque ad finem cantare psalmum et, ut probabilior  seu suauior cantus cunctis uideretur audientibus, introitum per singulos repetebam uersus. Deinde uero, cum tam longum carmen suauius atque altius resultans placere uideretur non solum angelis et hominibus ad dexteram mecum segregatis, sed etiam Domino nostro, si forte interim audiretur aliqua circumstantium mussitatio, angelus ille, qui diaconi officio functus prope altare stetit, silentium manu leniter innuit, tacete, inquiens, quia carmen tale Dominus noster satis delectatur audire. Sed me in tanto psallendi certamine constituto, silentium licet sepius ab angelo indiceretur, nequaquam adeo potuit obtineri quin plerique, bonorum prosperitati mee congratulantes, uocibus clamosis deprecarentur me posse inchoata consummare, et econtra  multi quoque prauorum inuidiosa mihi uoce detrahentes dicerent me iuxta inolitam arrogantie consuetudinem tantummodo exclamando superbire, nec talia posse finire, mihique predicerent procul dubio hoc citius euenturum quod ad elatos omnes constat dictum: Omnis qui se exaltat humiliabitur , et illud: Quia hic homo cepit edificare et non potuit consummare , adiicientes etiam aut iudicium esse iniustum, uel omnibus miraculis  preferendum, si id quod nulli ibidem prestatur mihimet soli esset concedendum.

Hec utrinque audiens sudore certabam magno ne uel illi contristarentur, seu isti letificarentur mei damno. uerumtamen non paruam fiduciam uiresque ex hoc adeptus sum quod quanto laboriosius cantaui, tanto magis Dominus flere uidebatur, quasi laborem meum miseratus. At ubi ex tanto, licet nimis fatigatus, studio psallendi ea qua cepi melodia psalmum ad unguem perduxi, quid super hac concertatione diuina decerneret sententia adhuc incertus, substiti trepidus. Tunc silentio ab omnibus facto prestolantibus huius modi rem diiudicari a Domino, ipse primum, sicut mihi uidebatur, quia aut tanti carminis delectatione, uel potius ex tanta animi mei  molestia atque afflictione ad miseriam motus interim iugiter lacrymabatur, lacrymas, que ex oculis eius defluebant, manu lenta abstersit; deinde aperiens os suum, benigna uoce dixit: Et pro gratia nostra ac etiam pro cantus sui mercede concedamus ei regnum celeste.

Longum forsitan aut fastidiosum uideretur lectori, si omnem percurrere uelim uisionem huius somnii, qualis scilicet peracto iudicio letitia bonorum, et quanta fuerit uisa tristitia malorum. Ideoque hec prolata sufficiant, que nemo, precor, fide uel lectione, utpote despicabilia, decernat indigna, quia non adeo insanio, ut securitatem ullam ex somniorum uisione mihi uindicem, sed ut ita spiritualem, que utique per somnia fit, sicut et corporalem pietatis diuine  admonitionem manifestem. Cuius nimirum somnii uisionem licet sepe mirarer, sepiusque de qualitate eius tractarem, adeo ut etiam tunc dictatam scriberem, quia per idem tempus et dictandi aliquam et scribendi magnam notitiam habui, necdum tamen cor ad emendationem ullam apposui, pro eo scilicet quia et sanitas corporis aliaque quam plurima, que iuuentuti grata uidentur, satis aderant. Deinde duobus annis, ut reor, transactis, et peccato quodam nouiter patrato, cuius mihi et tunc et adhuc conscius sum, iterum diuina apparuit clementia huiusmodi uisione.



uISIO SECUNDA. Negligentia clericorum in diuinis a Deo reprehensa et obiurgata.

 uisum est igitur mihi, sicut memini, quia in eadem ecclesia, in qua etiam per somnium supradictum uidebatur esse dies iudicii, cum aliis plurimis clericis manerem congregatis ad persoluenda uespertine laudis officia. Que, dum negligenter, sicut mos est pene uillanis omnibus clericis, cantaremus atque ego interim, quia illic sacerdos futurus eram, incensum portans thurificando ad altare accederem, subito priusquam ad ipsum altare peruenissem, quasi  murmurantis uocem in altari audiebam. Hanc uocem postquam audiui, timore nimio perterritus retrorsum cum thuribulo abii.

Stans autem deinde aliquandiu et diligenter auscultans si forte aliquod illius murmuriose uocis uerbum audire et intelligere possem, sed nullo modo ualens, imo etiam inaniter me exterritum credens, iterum eo quo prius studio ad altare accedere uolui. Et accedens rursum sicut et antea audiui uocem quasi murmurantis et meum accessum excludere uolentis, rursumque nimis perterritus retrorsum abii concitus ibique, ut prius, diligentissime auscultaui, si uel illa uice uerbum aliquod audire possem ex altari. Cum autem solito longius etiam tunc prestolans uocem nullam ultra audirem, et ut in prima et secunda uice  eodem modo quoque tertio accedens manus cum thuribulo extendere super altare uellem, interea subito intra idem altare et apertam uocem audiui, et statim post emissa uerba ex australi altaris parte quemdam senem, ipsum uidelicet qui loquebatur in specie presbyteri ad missam celebrandam omnino preparati, egredientem uidi. Quem uidens retrorsum abii concitus, quasi fugiens cum thuribulo in quodam secretiori loco substiti trepidus. Erat uero, sicut mihi uidebatur, rubra indutus casula; uerba quoque, que intra altare dicta sunt ab eo, huiusmodi, ut recolo, continebant sensum. Hactenus, inquit, assidue per alios nuntiaui et precepi ut laudis atque seruitutis mee officia agerentur studio maiori. Sed quia hec precepta iam magis ac magis  sperni annullarique uideo, ipse modo hominum negligentiam contemptumque mei sustinere diutius nolens, uenio ut a memetipso corrigatur quidquid per nuntios meos tandiu spernebatur.

Sic itaque illo ratione locuto potentissima clerici omnesque astantes percussi sunt perturbatione nimia, adeo, ut cantantium iam laudes uespertinas interrumperetur melodia. Deinde cum ab omnibus silentium et reuerentia ipsi seni preberetur, et a nullo quin ipse Deus omnipotens esset dubitaretur, accedens paulatim stetit super eminentiores qui erant coram altari gradus, ubi scilicet clericorum erat psallentium chorus, et ad eosdem congregatos clericos huiusmodi uerba locutus est: Quare in tali negligentia  seruitutis mee agitis officia? Cur ita negligenter etiam has nuper inceptas laudes cecinistis uespertinas? Nunquid putatis me labiorum solummodo motu delectari, et non pariter reuerentia debita psallendi, nec non studio religionis uestre omni? Cur me toties a requie mea excitatis, et nichil horum que commissa sunt uobis curam agitis? Sicut enim nunc cantantibus uobis et mouentibus labia forinsecus uestra uagabantur corda, ita et am in aliis temporibus et locis huc usque mihi seruire solebatis, simulantes potius quam sequentes uiam ueritatis. Hec et his similia dicens ad clericos generaliter, deinde uniuersos . . . . .  .

Nisi illud graue in quo coram altare lumen solebat  ardere, ipsum digito monstrans dixi ad Dominum: Quia, Domine Iesu, nil aliud hic uerberandi officio aptum adest, uel cum hoc ligno graui corpus percussum alicui trade infirmitati, ut uerborum tuorum saltem sic compellar recordari. At ille respondens ait: Non opus est istis, nec erit iam tempus agendis; in hoc enim nequaquam libet diutius consistere loco, sed redire in requiem meam quantocius uolo. Quapropter super his que rogasti scito quia cum mihi sint omnia nota, gemitus et lacrymarum tuarum effusionem emendationemque morum pro confessione a te suscipio.

Post hec ergo mihi ualedicens, regressus est ad illum locum in quo prius stetit concionem increpans clericorum; et ibidem quoque prospiciens ad  populum qui post chorum, sicut utique mos est, constitit, huiusmodi sermonem ad eos protulit: Facite igitur, o laici, sicut boni solent uiri, et nolite attendere ad opera praua, que uidetis et auditis frequentissime a pastoribus, uestris uidelicet clericis facta, sed potius iuxta scientie uobis per gratiam diuinam collate dona, operum quoque uestrorum dirigite studia, scientes procul dubio quia tanto maior merces uestri erit quandoque laboris, quanto minus nunc ulla pastorum exempla ad uiam uos incitant bone actionis. Multa quoque his similia admonitionis uerba tunc ad laicos edidit, que quoniam a memoria mea longe sunt facta, libet hec sola, quorum iam memini, queque in sermonis sui fine omnibus illic commorantibus Dominus dixisse  uidebatur, hic ponere uerba. Admonitionis, inquit, mee iam memores estote, et omnes ualete. His dictis mox eadem uia ipsaque altaris plaga qua egressus est regredi cepit, et intrans altare ultra non apparuit.

Euigilans autem ego et genas lacrymarum effusione adhuc madidas sentiens, stupore detinebar nimio, cogitans qualis hec esset uisio, an scilicet ex Deo per somnia, sicut et quondam, prius me admonente, an esset ex diabolo imaginibus phantasmatis illudente. Nam si ex Deo, quomodo conuenit ut cum illo, qui optimus, imo qui solus est bonus, et cuius aspectum angeli hominesque sanctissimi nequeunt sustinere, homo nequissimus colloquium  uisus sit habere? Si uero ex diabolo, quomodo potest congruere ut is qui auctor est totius nequitie quemlibet per somnia ad emendationem morum studeat conuertere? Hec et his similia tractans mecum, et nulla argumentatione coniicere ualens somnii interpretationem, surrexi et omnia huiusmodi secreta Deo commendaui, simulque ex tempore illo timoris atque amoris diuini aliquantulum plus solito concipiens, et orationi ac sacre lectioni nec non et continentie maiori studens, ab intemperata lasciuia memet interdum cohibui. Mirabar enim ualde quod prioris illius quod supra retuli, et istius somnii uisio tantam mihi admonitionem administraret, quodque tanta utriusque conuenientia esset,  futurumque quoddam inde miraculi magni presignatum mihimet credidi; ideoque intimis precibus sepe tunc Dominum exoraui, ut, si ei fuisset acceptabile, ad religionis monastice uitam, quam olim quoque cum adhuc essem paruulus, pro eo quod pre multis in discendo pollebam, pollicitus sum, reuocare dignaretur. Sed de his sufficiant dicta.



uISIO TERTIA. Othloni ad uitam monasticam conuersio, flagellis diuinitus impactis promota. Prudentia et moderatio in castigandis puerorum erratis eidem ostensa.

Iam uero ad tertie uisionis seriem enarrandam properare uolo, que, quanto maiori districtione accidit, tanto prolixioris sermonis ope indiget. Quamobrem,  ut amplius faciliusque agnoscatur quam iusta seueritate quantaque pietatate me inter eamdem seueritatem potentia diuina amplecteretur, reminiscens uidelicet in ira misericordie sue, commemorare libet aliqua ante et post uisionis huius enarrande textum.

Cum ergo post uisionem proxime prefatam assidua meditatione id ad quod conscientia innuente diuina admonitione cogebar tractarem, scilicet ut ad monastice religionis uota remearem, a qua pene inuitus patris mei precibus assiduis discessi, sed, obstaculis plurimis interuenientibus, paulatim eamdem meditationem negligerem, interea accidit ut quidam archipresbyter, nomine Werinharius, in episcopatu Frigisingensi prestantissimus, omnique  non solum clero et plebi, sed etiam principibus summis in ea diecesi statutis uerendus, in me commoueretur pro uitio quodam. Quem cum multi, arbitrantes sine causa aliquid contra me commotum esse, pro me diu interpellarent, nec quidquam gratie obtinere possent, postremo etiam ego, fiducia accepta, contra eum ira stultitie commouebar, adeo ut uersus plures 
in meam defensionem eiusque reprehensionem, quanta potui argumentosa subtilitate editos, in concilio quodam pro mei causa habito coram omnibus illic commanentibus ei legendos traderem, dicens ad illum: Quia in sermone communi non ita ut  necessitas mea exigit eloquens sum, legite hanc epistolam et attendite si quid litteris respondere ualeam uobis. Quibus acceptis et perlectis, licet iracundia nimia repleretur, continuit se tamen aliquantum, et quasi tranquillo animo dixit: Has litteras, in quibus a te magis quam ab ullo homine unquam dehonestatus sum, seniori meo episcopo presentare uolo, ut ille decernat quid super tanta stultitia et audacia aduersum me patrata agendum sit. His igitur dictis fit concilii quoque finis.

Que postquam gesta sunt, et archipresbyter Frisingiam reuersus epistolam datam collegis suis ostendit, fuerunt quidam inter eos qui talem presumptionem hactenus inauditam summa districtione  puniendam censerent: fuerant etiam alii tam mei quam archipresbyteri eiusdem amici dicentes eum incauta aliquid commotione in me excitatum esse, ideoque relaxari debere. Quibus etiam preualentibus, legati ad me missi sunt, qui me proficisci Frinsingiam persuaderent. Ast ego, licet diu renuerem, tamen consentiens tandem perrexi, uirumque iuxta quorumdam amicorum consilia placaui. Sed ipsa placatio diu minime perseuerauit, quia post non multum temporis exacerbatus est meis contumacibus uerbis. Hec autem omnia ita euenisse scio peccatis meis meruisse, quia ei qui Domino aduersatur omnia aduersantur. Cum igitur ex repetita iniuria et archipresbyter aduersum me incitaretur, et ego ob scientie liberalis, qua imbutus  esse mihi uidebar, inflationem magis mgisque eum et dictis et scriptis criminari studerem, postremo mihi melius uidebatur alio transmigrare, quam huiusmodi iniuriis subiacendo plus laborare. Eoque plus id animo successit, quo libentius inter studiosos quosque et doctiores clericos quam inter uillanos uersari sepe desiderabam.

Relictis ergo ad tempus meis omnibus, perrexi ad Ratisponam ciuitatem, ibique Burchardum uenerandum abbatem cenobii sancti Emmerammi pro mei susceptione rogans, cito impetraui rogata, pro eo scilicet quod cenobii eiusdem monachi profectuosum sibi fore arbitrabantur meum scire in scribendo uel in docendo canonicos quoslibet. Interea ergo cum ibidem aliquandiu hospitarer, contigit  quadam die ut ante fores hospitii dati residens in lectione Lucani occuparer. Legente itaque me ibi, subito uentus urens et uehemens ab australi parte adueniens uicibus tribus me adeo inuasit, ut post uicem tertiam extra tectum residere illic ultra non auderem, sed, libro assumpto, ingrediens domum, primo quidem in magnum stuporem, deinde uero celeriter cecidissem in languorem. uerumtamen necdum sensi quid tanta significaret inpulsio uenti, utrum solita communis tempestatis foret immutatio, an aliqua ad me solummodo pertinens diuine pietatis operatio. Omnibus quippe tunc utriusque hominis sensibus ita repente efficiebar destitutus, ut pro timore seu stupore interdum mihi uiderer ab aliquo monstro attrectatus. Ideoque quoties  hac detinebar dementia uel illusione, tam inter homines positus, quam etiam solus, uelut litigando contra aliquem me iam iamque impugnantem continuata utebar sermocinatione. uerumtamen interea nisu quo potueram lectionem Lucani frequentabam.

Cum autem per unam fere hebdomadam tali detinerer infirmitate, nec ideo aliquantulum, peccatis meis exigentibus, de anime mee tractarem utilitate, subito in quadam nocte mihi solito more in lectulo quiescenti, uir quidam minaci uultu et omnimodo terribili habitu iuxta me uisus est stare, et in tantum me flagello quodam castigare, ut nullo modo crudelitati uel seueritati humane simile quid arbitrarer in ipso esse. ualde etenim dura ac diuturna imo  perennia uidebantur esse uerbera, que mihi recolo tunc illata. Inter que nimirum uerbera uisum est hoc diutius animo uoluere, nequaquam a Domino missum qui tanto quemquam flagello cruciare posset. Sed et hoc reminiscor mihi uisum fuisse, quia quotiescunque os aperire uellem pro uenia postulanda, mox quasi indignans qui me uerberauit, ferociora uerbera ampliauit, obiiciens quedam crimina que mihi tunc uidebantur nota, nunc uero minime reminiscor. Cumque flagella que mihi quidem tunc uisa fuerant perennia, per noctem uero totam, mirabili sopore depressus pertulissem, primoque dehinc uigilassem, hoc autem luce clara feci, tunc, recordatis que uerbera, que uulnera nouiter sentirem, putaui ex eorumdem uulnerum cruore uestem cunctaque  lectisternia madefacta. Postquam autem hec discutiens nullo uisu carnali probare potui, circumspiciens mirabar ubi essem, et quomodo talia pertulissem, diuque miratus opinabar me insanie morbo depressum. Sed iterum ab hac opinione retractus, et reminiscens quod quondam legerim sanctum Hieronymum in somnis uerberatum fuisse, arbitrabar mihi aliquid simile euenisse. Rursumque ab hac etiam intentione reuocatus sum, pro eo quod mihi peruerso et illi sancto uiro nullius rei similitudo conueniret.

Aliquandiu ergo hoc modo cunctatus nutanti gressu surrexi, excitatoque puero qui coram me dormiuit, interrogaui si quid tumultus in habitaculo illo noctu audiret? Quo respondente: Nihil, tunc  magis magisque admirans, et non recolens quod spiritualia sine quoquam corporali sonitu eueniant, abstracta ueste, petii ut si forte uel in dorso aliqua stigmata ulcerosa uideret, mihi intimaret. At ille punctis quibusdam excrescentibus omnem cutem repletam esse dixit. Tunc tandem uix credidi, quod omnimodo probaui. Fateor quoque quia tunc satis exauditus sum in hoc, quod, ut supra retuli, Dominum me flagellare petii. Patefacta ergo utcunque uisionis huius qualitate, non molestum, queso, uideatur lectori, si mox que successerunt subiungam, qualiter uidelicet me descendente a Hierusalem in Iericho et incidente in latrones pessimos, qui me, despoliantes plagasque imponentes, dimiserunt semiuiuum, Samaritanus ille optimus iter faciens uidensque  me semiuiuum relictum, misericordia motus sit, et appropians alligauit uulnera mea infundens oleum et uinum: oleum quidem omnibus oliuarum generibus suauius, uinum autem omni aceto amarius. Fortassis autem hec utriusque infusio intimata aliis, duris scilicet et improbis, ad compescendam eorum improbitatem, attestante Scriptura: Uno pestilente flagellato multi corripiuntur stulti ; pusillis quoque et lapsis prosperanda pietatis diuine uisitatione proficiet, sed et adhuc stantes, ut inceptis persistentes aliena pericula euadant, admonet.

Ut igitur memini, diebus duobus post ea que secreto spiritaliterque passus sum flagella transactis,  nullaque ad condignam penitentiam intentione exinde compuncto,

Confestim publice uario languore grauabar,
Et, quod cunctigenis est plus miserabile morbis,
Nunc, quasi phreneticus, uix a multis religatus,
Mox uelut exanimis desperatusque iacebam,
In tantum pressus conuentu demoniorum,
Ut nec pro uenia, qua iam moribundus egebam,
Catholice fidei tenuissem scita uel ulla:
Sed nec signa crucis potuissem ponere fronti.
Interea crebro uisu rapiebar amaro,
Quo nimis horrendas potuit cognoscere penas.
Hoc quoties fuerat, mihi uisum est esse perenne.
Tunc tandem sensi quod iam mereantur iniqui,
Et memini dictum: Deus inspicit omne secretum,
 Qui sic cuncta mei denudatis intima cordis
Iudicio iusto dedit his me semper inesse,
Que olim cum reliquis euadere posse putaui.
Nam nichil iniustum me tunc perferre querebar,
uerum mirabar diuine uim pietatis,
Tempore sub tanto stolidum memet patientis.

Hec autem infirmitas in secunda uel tertia Quadragesime hebdomada incipiens continua uexatione usque ad feriam quintam Cene Domini perseuerauit. In nocte enim proxima precedenti quodam somno suaui recreatus, uires tantillas exinde suscepi. Quibus paulatim ita augmentatis, ut me in sancto die Pasche ad ecclesiam posse uenire gratularer, postea sub tempore paruo ad pristinam sanitatem perueni. Interea uero plerique de proximo  sancti Emmerammi cenobio monachi me uisitantes, et quante infirmitatis miseriam pertulerim, quod quoque non frustra fieret correptio tanta, commemorantes, sepe suaserunt ut me subiiciens Christo, cuius gratia mihi reddita sit uita, apud suum cenobium monachalem susciperem habitum. Ego uero in primis, preteriti languoris uexationem satis recolens, spopondi. Deinde uero quanto plus corporis sospitas augebatur, tanto magis oblitus quos passus eram cruciatus, et que sunt uisa reputans ut somnia uana, eiusdem sponsionis intentionem neglexi. Fex namque mea nondum erat exinanita, ideoque iustum fuit ut de calice ire Domini iterum gustarem, sentiremque quam durum sit contra stimulum calcitrare:  simul etiam, ut credo, hec omnia idcirco facta sunt, ut Deus omnipotens, qui omnes homines saluos fieri uult, in me aliis quoque diuitias potentie, patientie bonitatisque sue, ostenderet, mortificans me toties et uiuificans, deducens ad inferos et reducens. Audiant, queso, hec mites et letentur, magnificentque Dominum mecum, et exaltemus nomen eius in idipsum.

Postquam igitur eo quo dictum est modo ex infirmitate celeriter conualui, omnesque angustias nec non plagas, quas tam in anima quam corpore perpessus sum, contempsi, iterum licet a pluribus dolorum meorum consciis mundana deinceps negotia abnegare admonerer, ad seculum redire disposui. Cumque hoc assidua intentione tractarem, diemque  etiam in quo profecturus essem ex urbe Ratispona deliberarem, tunc per dies octo antequam affectarem proficisci egrotare cepi, et in languorem talem decidi, ut pars quidem corporis quedam, item facies caputque simul totum miserabilibus et insolitis uerrucarum stigmatibus circumdaretur, reliqua autem membra omnia, exceptis lingue labiorumque motibus, grauissimo paralysis [cod., paralysi] morbo uelut mortificata efficerentur. Cumque dies tres in huiusmodi infirmitate gerens, et uniuersorum pene membrorum officio destitutus, nullam uite huius spem retinerem, misi et uocaui festinantes monachos quosdam de proximo sancti Emmerammi cenobio. Qui cum citius aduenissent, suppliciter petii ut ad illam uitam monasticam, ad quam me sepius benigna  attrahebant suasione, tunc suscipere dignarentur pro Dei solummodo amore. At illi intuentes me, et uisu uerrucis excrescentibus desperatum omnique pariter membrorum officio debilitatum, cur, inquiunt, habitum talem nunc desideras, cum uix flatum ferens citius te iam obiturum scias? Si uero forsitan Deo uolenti tibi spatium uiuendi protelatur, quid utilitatis tam cecus et paralyticus, quod procul dubio semper eris, in hac uita, quam modo expetis, unquam exercere poteris? Cum enim nuper post immensa infirmitatis tue tormenta sanus esses effectus et nos te sepius admonentes libentissime in congregationem nostram suscipere uoluissemus, utilius tibi atque nobis huius professionis adimpleres uota; sed nemo nostrum tunc potuit  tibi persuadere talia. En patris penam, quam diximus esse futuram. Perspeximus nempe te talem euasisse languorem ut nichil aliud tibi postea foret agendum, nisi ut mundanis omnibus relictis secederes in monasterium. Quibus ego respondi dicens: Ita esse, ut asseritis, fateor. Nam corporis mei satis probat angustia qualis hucusque fuerit animi industria. Sed dolori meo, precor, parcite petitionibusque meis, dum adhuc infelicem animam teneo, succurrite. Illi uero ad hec misericordia moti et, quantum in eis esset, petita polliciti abierunt, atque celeriter redeuntes mihi nuntiauerunt in hoc uniuersam fratrum concionem consensisse ut, si uitam redditam sanitas exsequeretur talis, que me implicari permitteret exercitio  alicui usus cenobialis, tunc demum abdicatis prius rebus cunctis secularibus benigne me susciperent in congregationis sue corpus. Hoc responso accepto, licet de sanitate corporis exquisita adhuc incertus essem, magnum deinde sospitatis incrementum gratia opitulante diuina citius aduenire sensi.

Cum autem tantam Dei gratiam sentirem adesse, ad cetera consequenda animabar ualde. Adueniente igitur crastina die, ita uigor corporis augebatur ut sine alterius sustentatione egressus, id quod pridie per alios expetiui, egomet ipse ad cenobitas priores ueniens studerem deprecari. Sicque factum est ut petitionem meam tanto promptius susciperent  quanto magis salutem desperatam in me inolescere conspicerent. Iure itaque mihi constat repetendus ille Psalmigraphi uersiculus: Castigans castigauit me Dominus et morti non tradidit me . Igitur ex infirmitate etiam illa celeriter ad sanitatem pristinam restitutus sum, excepto quod, pene per omne tempus, quo extra monasterium conualescendi gratiam prestolabar, uisione uaria in somniis inquietabar. Quasi enim cuiusdam interitum minitantis, nisi quod nuper uouebam cito complerem, imago sepe astare uidebatur. Et hec fuit causa maxima, que me in monasterium citius ire compulit. Que uero deinde mihi acciderunt tam ex solita diuine pietatis subuentione quam diabolice fraudis machinatione, licet  multa utrinque fuerint , tamen quia ab incepto opere longius euagari me faciunt et in alio opere latius eadem iam protuli, duo tantum hic, que tam uigilando quam quiescendo passus sum, quam breuissime queo edere studeo.

Post tempus igitur nonnullum, quo aufugi in cenobium, quia existimabar instructus aliquid in liberali scientia, commissa est mihi licet immaturo doctori inuisa puerorum disciplina. Cum autem inter eos plures prouectioris essent etatis, qui scilicet, sicut illa solet etas, sepius excederent discipline metas, unum ex eis, qui maxime proteruus  mihi uidebatur, corripiens coram aliis, plusquam decuit, probrosis asperrimisque afficiebam uerbis; adhuc enim proprie alieneque fragilitatis ignarus credebam nil mihi fore noxium quocunque modo increparem eum, qui mihi iure subditus erat, adolescentem stolidum. Increpatione autem huiusmodi peracta, ille quidem uidebatur satis mestus; ego uero mox a pristina animi constantia et gratie superne fiducia destitutus, in tantam pusillanimitatem miseriamque nec non metum magis ac magis deueni ut celeriter aut terra hiante, seu aliqua absorberi putarem uindicta celesti. Sed cum talia die illa tota ab increpationis perpetrate paterer hora usque ad uesperam, primo ubi uel in quo tantum mentis merorem meruerim, dubitaui. Dehinc  cuncta ipsius diei diligenter retractans gesta, per amara correpti iuuenis uerba hanc etiam mihi amaritudinem euenisse conscientia reatus agnoui continuoque, ut in tanta poteram molestia, pietatis diuine solita exquisiui solatia. Nec tamen ea die sequentique nocte sentiebam aliquid minui doloris magnitudinem imminentis; quin imo cum etiam tempore statuto requiescere uellem dormiendo, specie multimoda terroris prepeditus nequiui suscipere requiem ullam soporis. Quamobrem uix prestolans fratres ad laudes nocturnas exsurgere easque peragere, rursum postea libertate orandi secretissima potitus, suffragia sanctorum per singulas prostratus aras suppliciter exquisiui, obsecrans,  ut per eorumdem sanctorum intercessionem pietas diuina et mihi misereretur, et qualiter illum iuuenem exasperatum placare possem pandere dignaretur. Nam inter ceteras animi molestias ualde ex hoc affligebar quomodo illum, qui mihi subditus erat, opportunissime absque suo meoque damno reconciliarem? an genibus flexis, ut placantur seniores? an tantum uerbis, ut placatur minor etas? siquidem flexis genibus utriusque damnum esse sum arbitratus; eius, scilicet, propter elationem, quam forsitan sibi postmodum inde uindicaret; mei uero ideo, quod arguendi illum post humilitatem huiusmodi exhibitam ulterius minor fiducia mihi restaret. Cum ergo in tali positus molestia lacrymis precibusque copiosis usque ad diem clarum insisterem  et ab omnipotente Deo quid super ambiguitate imminenti agendum foret, deposcerem aliqua manifestari indicia, ecce subito egrediente me a quodam oratorio predictus iuuenis occurrit, et coram me humiliter sese prosternens, pro iniuria, quam pridie correptioni mee detrahendo seu contradicendo perpetrauit, ueniam petit, promittens in reliquum se nunquam talia mihi facturum simulque suppliciter rogans ut, si quando humana fragilitate seu etiam ignorantia cogente in aliquod uitium, quod perfacile iuuenibus subrepit, laberetur, non mox a me, iuxta zeli feruorem solitum, coram ceteris correptus scholasticis confunderetur, sed ut potius pietate gratuita illum, quem minime edificaret correptio aspera et manifesta, uel attentare  studeam prius cum aliqua correptione leni ac secreta; sin id parum proficere in ipso cernerem, tunc sibimet, prout ius postularet, districtissima ratione occurrerem. Hec et his similia iuuene illo supplicibus sagacibusque uerbis proferente et memet benigne ad preces eius respondente, intellexi gestum in utrisque diuine opus clementie; in illo quidem, quia compunctus pro admissis prior quesiuit ueniam; in me autem, quia humiliato eo magna mihi interim compunctio oriebatur simul et penitentia. Dehinc ablata est omnis illa recens molestia factumque est ut ex huiusmodi uitio deinceps cautior esse studerem in corripiendo.



uISIO QUARTA. Demonibus ad desperationem et perfidiam incitantibus, angelico monitu Othlonus in spe ac fide roboratur.


Ante decennium agente me decaniam in monasterio nostro, et abbate, non iuxta regule sancte instituta, sed secundum episcopi preceptum uel iuniorum quorumdam affectum plurima illuc disponente, ego iugiter, quantum potui, preceptis huiusmodi consentire nolui. Qua de re inter me et abbatem nostrum discordia magna exorta est, cum neque ille sua, nec ego mea uota mutare uellem. Interea uero sepe per memetipsum, sepe per alios illum rogans ut, quia mores mei sibi omnino displicerent, me a decania commissa absolueret, nec hoc  per tempora multa obtinere ualui. Unde factum est ut, quia nulla apud eum impetrare potui, zelo plus iusto ductus aspera incautaque dicta quedam ita contra eum proferrem ut me quoque meledictione connecterem. Pro quibus, licet penitentiam tunc coram abbate egissem, tamen quia coram Deo, in quem solum maxime peccaui, idem facere neglexi, post dies paucos in infirmitatem decidi. Hec autem ita esse credo, quia correptionis diuine gratiam a pueritia usque in presens habui sepiusque hoc a Domino petii, ut quotiescunque aliquod peccatum graue clam seu palam committerem, continuo uel post paucos dies graui etiam infirmitatis seu tribulationis alicuius molestia afficerer; unde et infirmitatem proxime dictam credo pro ea causa, quam  modo protuli, euenisse. Infirmitas autem eadem ita facta est.

Cum per duos uel tres dies languor inualescens me in domo infirmorum manere cogeret, accidit ut ibi in lecto nimium languidus iacens post completorium sperarem me melius habiturum, si surgens sederem ante lectum. Quo facto, uidebam per lumen ibi accensum quasi fumo repletam esse totam domum. Qua de re et horror simul et timor me ita inuasit ut pene omni fide et fiducia, quam in Deo habere solebam, destitutus surgerem et ad eum laicum, qui illic ad uigilandum deputatus erat, pro me benedicendo, nutabundus ambularem. Cumque ante eius lectum starem, pudore nimio captus quod ab eo benedictionis gratiam ullam petere uellem,  redii sine effectu. Rursum ad cuiusdam fratris egroti lectum pro causa eadem deambulans eumque dormire sentiens similiter feci. Interea magis horrore uisionis fumose repletus ad lectum meum redii fessus ibique residens meditabar quid facerem quoue fugerem tale monstrum. Neque enim dubitaui hoc fore per malignos spiritus, qui inter ipsum fumum certare qualiter me uexarent mihi uidebantur. Cum autem diu certamen huiusmodi non carnaliter, sed spiritaliter agi sentirem, neminemque illic commorantem mihi succurrere sperarem , tunc fide aliquantula recepta psalmos quosdam canere cepi. Et hac decantatione egressus proximam sancti Galli Ecclesiam intraui ibique coram altare prostratus, eo quo potui  nisu psallendo oraui. Interea uero, quia peccatis meis exigentibus omnis uigor mentis et corporis in me cito defecit, sensi per spiritum quomodo mihi labia a malignis spiritibus comprimebantur, ne ad psallendum moueri possent. Sed me contra hec manibus utrisque ad labia aperienda aliquandiu concertante, fatigatus sum, ita ut facile os aperire nequirem. Tunc ab ecclesia illa exiens reptando potius quam ambulando, in illam, que ibi maxima est, sancti Emmerammi ecclesiam perueni, ut uel illic aliquod imminentis miserie leuamen adipiscerer. Ceterum eadem que prius ibi pariter passus et uix aliquibus uerbis pre infirmitate orando prolatis, gressu difficili ad lectulum redii, sperans me uel pro  lassitudine requiem aliquam soporis salutiferi tunc posse sortiri. Cumque pro hac spe lecto me ponens nil sperati soporis capere potuissem, sed, quocunque me uerterem, illa fumose uisionis indicia aliquomodo sentirem, iacebam nimia tam animi quam corporis infirmitate detentus.

Inter hec uero, cum neque prorsus me uigilare nec penitus dormire sensissem, repente mihi uisum est quod in campo quodam mihi noto fuissem circumdatus multitudine demonum plausu cachinnoque ingenti coram me ludentium. Ego autem nichil dubitans qui essent quantaque malitia omnia facerent, quanto maiori risu eos occupatos uidi, tanto tristiorem me exhibui, utpote qui illos perditionis mee causa congregatos credidi. At illi,  ut uiderunt me nullatenus eis uelle arridere, in iram excitati sunt nimiam dicentes: Nunquid tu nobiscum gaudere et ioculari non uis? Quia ergo elegisti tristitiam, satis profecto experieris illam. Quibus dictis mox circumuolantes undique et inuicem se cohortantes in mei contritionem dicentesque: Quid modo tardatis in eo quod sepe petistis? En est in manibus uestris, quem assidua circumuentione quesistis. Exinde proficisci ceperunt, et me utroque latere percusso secum ire ea, qua ipsi ierunt uelocitate, compulerunt. Iter uero eorum, ut mihi uidebatur, tanta celeritate agebatur ut sub momento breuissimo latissima terre spatia circuirent. Quod cum pariter facere nequirem, et tamen a spiritibus malignis percussionibus crebris impellerer, pre angustia  et difficultate spiritus uidebar mihi cito deficere. In huiusmodi ergo difficultate multa ineffabilia passus multaque loca citissime peragrans, tandem positus sum in quoddam precipitium tale, cuius summitas uix me caperet, cuiusque ima nullus uisus pertingere posset. Ubi me circumspiciente, si quis euadendi locus esset, qui tamen non esse uidebatur, undique circumuolantes ad me demones dixerunt: Ubi ergo nunc est spes illa quam in Deo habuisti? Ubi quoque est ipse Deus tuus? nescisne quod neque Deus, ut dicitur, est, neque illius potentia contra nos quidquam preualet? Et ut hoc ita esse absque dubio agnoscas, respice quia nemo hic est adiutor tuus nemoque te eripere potest de manibus nostris. Elige ergo nunc quid facias, quia nisi illa que nobis  placeant fatearis amodo te acturum, hic precipitaris in abyssum. Ast ego hec audiens angustia undique deprimebar pro eo quod neque illis consentire neque resistere tutum esse rebar. Recordabar enim licet mente infirma, quia fide certissima olim credidi et legi Deum ubique presentem esse ideoque circumspexi, si forte, ut credideram, aliquod ex Deo mitteretur subsidium. Cum autem interea demones acriter insisterent, exigentes a me quid eligere uellem de proposito, et in eo pene res esset ut que sibi placita forent me acturum promitterem, subito quidam uir uisus est prope me stare dicens: Ne facias que compelleris, quia non conueniunt. Omnia enim sunt falsa que ab his pessimis seductoribus  modo audisti. De fide namque, quam in Deo dudum habuisti, certissimus esto. Sed et hoc scito quia omnia que passus es nouit Deus et ad profectum tuum fieri permisit. His dictis celeriter nusquam comparuit.

At demones mox post eius discessum undique solito more circumuolantes ad me dixerunt: Miserrime, quid huic, qui te decipere uenit, aliquid credere cupis? Nonne ex hoc potes probare illius qualitatem quod nec hic diutius manere nobis presentibus audebat? Fac, miser, quod facturus eris, committens te nostre potestati.

Hec et his similia dicentes et me interea nimio furore auferentes, discesserunt inde et per plana et aspera, per excelsa et profunda uno eodemque modo  diu uagantes, me per utrumque latus crudeliter percussum secum ire celeriter iusserunt atque in precipitium multo periculosius priore statuerunt, ubi idem, ut prius, plurima opprobria uariasque minas ebullientes adeo me terruerunt, ut eadem, que etiam prius, facere cogitarem. Sed cum in hoc bello estuarem et aliquandiu differens facere que cogebar propter solatia predicta circumspicerem, si forte iterum aliquod presidium a Deo mitteretur, subito idem qui et prius apparuit, maiorem ostentans fiduciam quam prius. Nam illa consolatoria uerba, que antea clam, tunc manifestim protulit, dicens: Noli, queso, noli peragere que deliberasti, sed confortetur cor tuum contra impugnantes. Cui ego respondi: Nequeo, Domine mi, tanta pericula  tandiu sustinere, cum et turba ingens contra me pugnet et nemo me adiuuet. Nam postquam me consolans nuper discedebas, acriora me ab istis nequissimis spiritibus pati tormenta efficiebas. Quapropter uel nunc mecum perseuerans adiuua me, ne dum iterum discesseris, maiora etiam mihi tormenta iterum efficias. At ille dixit: Non, quantascunque tibi minas inferant, preualere possunt, si tu tantummodo fide speque constanti in Domino perseuerare studes. Confortare ergo, quia quanto grauiora amodo certamina sustinebis, tanto citius finientur. Ad hec etiam denuntio quia si bella Domini constanter preliaris, in futuro eterna accipies premia, et in hoc seculo celebri dilataberis memoria.

 Hec igitur secundo dicens euanuit, me discessu suo in maximo constituens periculo. Nam demones in eius quidem presentia nichil contra me presumebant; postquam uero discessit, tanta in me crudelitate seuiebant ut ea que prius agebant leuia uiderentur, dicentes: Experieris profecto, quid ille susurro tuus tibi succurrere possit. Nonne diximus tibi et prius quia nemo eripere te ualet de manibus nostris? Cur nobis toties eadem dicentibus minime credis? Ille seductor tuus modo fecit, sicut etiam prius fugiens nos. Audiuimus namque quedam magna tibi promittentem, scilicet ut, si eius seductionibus obtemperes, celebrem te fieri in mundo; econtra uero nos tibi dicimus et omnino denuntiamus,  quia, nisi monitis atque iussionibus nostris obedieris, ad autam te confusionem perducemus, ut per omnem terram eadem confusio diuulgetur. Ad hec etiam tibi intimamus quia, si aliquomodo manus nostras iam euaseris , persecutiones maximas per nos semper patieris. Cum ergo hec atque his similia sepius repetentes me angustiis ineffabilibus affligerent, interea, gratia diuina efficiente, tintinnabulum sonuit primum ad nocturne laudis signum. Quod ubi in lecto iacens moribundus audiui, ad me ipsum paulatim reuersus, sentiebam me hac uita perfrui, nec quid fumose uisionis ultra uidi. Recordatus quoque uerborum, que mihi in uisione a uiro me consolante nuperrime dicta sunt, dixi: O quam uera dicta  ille protulit, qui conflictum meum cito finiendum esse modo predixit! heu, heu, quod per omne noctis huius preteritum tempus mihi laboranti nesciebam esse profectuosum huius tintinnabuli sonum! nam, si scirem, quantumcunque ue mihi inesset, uel reptando in dormitorium uenirem, ut aliquem ad idem tintinnabulum longe prius sonandum excitans, angustiam diuturnam uisionis laboriosissime aliquatenus minuissem.

uerumtamen deinde in tantam corporis et anime infirmitatem decidi ut ex imminentis doloris magnitudine frequenter ab hac me uita citius subtrahi optarem. Postquam uero conualui, in hoc uisionem predictam ueram esse sensi, quod plurima tentationum iam diu in me tepescentium pericula malignis  spiritibus, sicut promiserunt, persequentibus recalescere ceperint. Porro de reliquis quibusdam a me dictis et tunc et adhuc ita incertus sum, ut absque gratia Dei, in qua confidere et credere uariis instructus sum experimentis, me nichil meruisse, nichil inposterum posse mereri sciam.



uISIO QUINTA. Quam detestandus in clericis luxus uestium sit cuidam ostensum.

Cum puer adhuc ad monasterium Herueldense scribendi causa transmissus fuissem, contigit me agnoscere uisionem magnam de cenobio Hildinesheimensi. Inde namque duo canonici a beate memorie Gotehardo episcopo discendi gratia ad scholam, que per idem tempus sub abbate Arnulfo ibi satis  pollebat, mihi sunt, quorum iunior Boto, alter uero Wolfharius dicebatur. Hinc igitur Wolfharius considentibus sepe nobis in collatione tam spiritalis quam carnalis doctrine, et utrisque de sua patria aliquid narrantibus, referebat mihi de suo monasterio dicens: Ante annos quam plures consuetudo fuit talis in monasterio nostro, ut nemo clericorum aliis nisi pretiosissimis uteretur uestimentis tam in quotidianis quam in festiuis diebus. Simili quoque ornatu sedilia simul et lectisternia eorum habebantur, quantoque quisque locupletior erat, tanto pretiosiorem suppellectilem habebat. Cumque hec sine iudicii superni respectu diu gererentur, apparuit angelus Domini cuidam uicino clerico in uisione, dicens:  uade et dic episcopo ciuitatis huius ut et se et suum clerum ab immoderato illicitoque ornatu contineat, ne forte super eos ultio diuina ueniat. Euigilans autem clericus et uisionem pro delusoriis somniis reputans iussa neglexit. Sed angelus Domini iterum clerico predicto similiter apparens, ait: Quare precepta mea contempsisti? Caue ne ultra facias. In ueritate enim dico tibi quia, si amplius feceris, non impunitus euaseris. At clericus, licet aliquandiu de uisione tractans pertimesceret, tamen, ut prius, tandem neglexit. Tertia autem uice angelus adueniens non, ut antea, clericum per somnia admonuit, sed palam excitauit eum, dicens: Cur toties precepta mea comtemnere ausus es? Nonne dixi tibi quia, si amplius contemneres, ultionem aliquam  sentires? Cui clericus respondens, ait: Non, domine mi, contemnens talia feci, sed quia tantam senioris mei episcopi indignationem exinde commouendam sciebam ut, nisi signum aliquod monitis talibus adderem, periculum maximum incurrerem. Ad hec angelus: Si, inquit, signum a me exigis, suscipies pro certo. His dictis sumpsit quoddam flagellatorium, et cum eo diutius cedens clericum dixit: Ecce signum, quod petisti, sin alias nostris non curas credere uerbis, signum donamus, cui differt credere nullus. uade ergo nunc et perfice nostra iussa. Qui mox nil dubitans abiit ad episcopum eique angelicum retulit mandatum. Ceterum episcopus audiens huiusmodi dicta, indignatione comprehenditur nimia: Quare, inquiens, tales somniorum  tuorum nugas stolidissime presumpsisti mihi referre? Hec et hec mihi Deus addat, si presumptionem tantam nequitia tua impune ferat. Quibus dictis clericus progrediens ab eo pusillum exuit se uestimentis citoque regrediens ostendit dorsum nimiis uerberibus exaratum, dicens: En quale signum accipere merui, cum te nimium metuens Deo rebellis exstiti! bis namque iussus a Deo eius tibi deferre mandata, sed propter tuum timorem non obediens talia pertuli flagella. Talibus igitur dictis simul et uisis exterritus episcopus mandauit fieri synodum, in qua conueniret omnis turba clericorum. Quo cum aduenissent, omnibus mandata diuina innotuit, omnes ad penitentiam, omnes ab incongruo uestimentorum ornatu abstinere admonuit. Hac  instructi admonitione ceperunt omnes se edificare uestiumque ornamenta mutare.

Deinde uero non multo tempore transacto et hoste antiquo ad id quod consuetudo mala illexerat retrahente, paulatim omnes ad consuetas totius supellectilis phaleras redierunt; tunc iterum ad eos misso eodem clerico per angelum Dei admoniti sunt, ut supra, simulque denuntiatum est eis ut, si tertio repeterent solita, ultione punirentur seuerissima; quod et ita factum est. Nam dum, sicut canis reuertens ad uomitum suum, ad noxia uoluptuosi ornatus blandimenta more solito omnes remearent, accidit ut, quodam die inter missarum celebrationem tantus fulgurum tonitruumque fragor igne discurrente  permistus ecclesiam inuaderet, qui et durissimos eiusdem ecclesie muros quodam loco quadrifida incisione, sicut hodie uideri potest, penetraret et subdiaconum interea legentem per medium scinderet, presbyterum uero ac diaconum ad missas paratos semiuiuos efficeret. Preterea nemo clericorum uel in ecclesia uel in cenobii claustris usquam commorantium relictus est, qui non aliquam corporis debilitationem tunc perceptam in reliquum tempus semper retineret. Unde factum est communi consilio ut omnes ibidem conuersantes clerici non solum superflua uestimentorum ornamenta, sed etiam inutilia queque morum abiicerent fastigia. Ex illo namque tempore usque in presens nemo clericorum apud nos commorantium protendentes pellicii  sui manicas pallio pretioso ausus est circumponere, que ab aliis clericis, ut libet, usurpantur. Hec autem ita esse in meo probare potes pellicio, quod nullo serico ornatu, sed tantum linteamine honesto uidetur circumdatum.

Talia igitur mihi retulit ille prenominatus clericus, cum olim conscholastici essemus; que etiam ego ad edificationem refero aliorum, illorum scilicet qui cum pastores sint Ecclesie aliisque pro religionis speculo preponantur, nullum arbitrantur esse uitium quod semet instar sponsi omnimodo adornare conantur, quasi ad se non pertineat id deuitare, pro quo agnoscunt alios non solum correptos, sed etiam condemnatos.



uISIO SEXTA. Iniusta bonorum alienorum exactio et direptio quanta in purgatorio pena castigetur.


In habitu canonico adhuc constitutus iuuenilique etate a beate memorie Meginhardo Wurzburgensi episcopo scribendi causa uocatus sum. Quo dum uenissem, in ipso aduentus mei initio audiui ab hospitibus meis quamdam uisionem ibi nouiter accidisse, que Christi fidelibus intimata potest prodesse. Fuere namque ibi duo tribuni sub uno tempore sua potestate potiti, quorum unus Adalricus, alter uero, ut memini, Engilpertus est uocatus. Sed Engilpertus ancillam quamdam habuit, que in magna infirmitate diu posita tandem obiit. Qua defuncta dies altera exspectatur, ut interim, que sepulture essent necessaria preparentur. Cum autem die crastina adueniente  plebs non modica ad deportandum funus procederet, ecce subito defuncta iam iamque deportanda ad tumulum sese erexit; quod factum omnes, qui aderant, perterruit, putantes hoc potestate diabolica fieri. Sed que reuixit errantes cito correxit, dicens ad illos: Nolite, queso, propter me aliquo errore seduci. uere enim reuiuiscens illa sum, que et prius, per Dei gratiam a morte reuocata, ut uiuis quibusdam eius mandata referam. Celeriter ergo uocate Adalricum, quia ad eum missa sum. Quo uocato et astante dixit: Pater uester Ruotpoldus in pena maxima infernali constitutus misit me ad uos, ut pro Dei amore et eius relaxatione illum curtilem locum reddatis, quem causa iniusta  ab illo usurpatum sciatis. Sed et hoc intimari uobis petiit, quia, nisi ille locus ei cui iniuste ablatus est fuerit redditus, nec eleemosyna nec ulla beneficia a uobis facta illum ab eterna pena absoluere possunt. Pro eodem quoque mater uestra, quam in paradiso inter multa sanctarum uirginum millia constitutam, illuc translata, uidi, unice obsecrauit, ut et uos et patrem a perpetuo cruciatu liberare curetis. Multa quoque alia, que iam non recolo, de eadem muliere resuscitata mihi dicta sunt.

Hoc autem modo, ut audiui, ille curtilis locus iniuste fuerat a Ruotpoldo ablatus. Erat namque in ciuitate quidam urbanus ita pauper ut Dominici census debita per unum uel duos annos reddere nequiret. Cumque ob hoc ab eodem Ruotpoldo, quia magister  eius erat, sepius facto concilio ad reddenda tripliciter uel amplius Dominici census debita, que statuto tempore non sunt reddita, cogeretur, et ille pro paupertate nec simpla dare posset, postremo necessitate nimia coactus, tum etiam eiusdem Ruotpoldi auaritia impulsus, curtilem locum, qui ex paterna hereditate prouenit, quique, ut mihi dicebatur, prope basilicam sancte Helene in plaga septentrionali iacet, traditione publica ipsi condonauit, sicque illa pericula que pro debitis sustinere cogebatur euasit. Ruotpoldus uero locum sibi traditum magnificis edibus exornans post obitum suum reliquit filio Adalrico, quem ego etiam uidi. Sed idem Adalricus ea que sibi denuntiata uel mandata sunt a patre et matre defunctis nullatenus implere uoluit, eligens magis  cum patre eterna morte damnari quam tellure parua priuari. Huius uisionis relatio etiamsi illi, pro quo specialiter facta est, non profuerit, aliis tamen qui aliena rapere et in potestatem suam redigere nituntur patefacta prodesse ualet.



uISIO SEPTIMA. Exemplum sacrilegi monasticorum bonorum direptoris in altera uita puniti.

Huic quoque similem pene uisionem hic adnectere uolo, quam mihi notus quidam frater retulit nuper, qui hanc se a sancto Leone papa nuperrime referente dixit agnouisse. Referebat autem hoc modo quia, cum predictus papa in Germaniam uenisset et in loco quodam missam celebrans sermonem faceret de uaria cenobiorum destructione per iniustam  possessionum ablationem facta, postremo intulerit hanc uisionem dicens: Ut ergo apertius agnoscatis quanto reatu implicantur raptores iniusti, exemplum quoddam uobis memorabile dicam.

Duo igitur fratres, cum simul pergerent equitantes, repente uiderunt turbam magnam in ere non procul a terra commeantem. Qua de re ualde mirantes atque trepidantes sancte crucis signum sibi indiderunt, et adiurantes eos in nomine Domini, qui essent interrogauerunt. Tunc unus ex illis tam in habitu quam equitatu strenuo militi omnino similis transiens ad eos dixit: Ego pater uester rogo uos suppliciter ut illud predium, quod scitis me a cenobio illo iniuste abstulisse, pro amore Dei liberationisque  mee causa reddatis. Si enim non reddideritis, nec ego, nec uos, nec ullus posterorum idem predium retinentium effugiet ignem perpetuum. Cui respondentes filii dixerunt: Quomodo, pater, possumus relinquere tantam possessionem, qua nec tu in hoc mundo positus, nec nos post te carere ualemus? Sed nec ulla re uideris indigere, qui in habitu satis ornato iam procedis. Ad hec pater ait: Proh dolor! qualis est iste decor quo hactenus utor. Ubicunque enim mihi contingit esse, intolerabili torqueor igne. Sed et omnia que uisu, auditu uel tactu contingo, comburere me sentio. Et ut hoc ita esse absque dubio sciatis, hastam hanc, quam in manu teneo, apprehendite ; moxque unus illorum probare  uolens que audiuit, concitus eamdem hastam arripere studuit. Sed priusquam cepta perficere posset, pre nimio calore dimisit eam. At pater antequam in terram cadendo peruenisset, celeriter sustulit dicens: Scito quod, si ipsam hastam proiecisses in terram, maiorem mihi exinde efficeres penam. Deinde uero priora repetens dixit: Iterum peto, filii mei, ut impleatis preces patris uestri. Quibus dictis nusquam comparuit imago colloquentis.

Tunc iidem fratres instincto diuino correpti ceperunt inter se diligenter tractare super paterna petitione dicentes: Si retinentes predium quod pater noster iniuste abstulit, ei non subuenimus, nos pariter procul dubio perimus. Quid enim proficimus,  si mundum totum lucremur, animarum uero nostrarum detrimenta patiamur?  Faciamus ergo, quod et patri et nobis prosit, reddentes in primis predium ad hoc unde ablatum fuerat monasterium. Deinde omnia hereditatis nostre bona illuc tradamus, nosque ibidem tam pro parentum quam pro nostrorum peccaminum uenia monasticam uitam suscipiamus. Cumque huiusmodi colloquia agerent, subito pater, non eo quo prius habitu apparens eorumque pedibus se aduoluens, dixit: Gratias ago uobis quia pro eo, quod firmiter decreuistis petitionem meam implere in reddenda possessione, iam iam per Dei gratiam deputatus sum a penis ad requiem transire. Quo dicto iterum euanuit ex oculis eorum. At illi eo de otius citiusque promissa  impleuerunt, quo celerius patris absolutionem factam audierunt.

Hanc igitur relationem predictus papa ad populum faciens testatus est se eosdem fratres in habitu monachico uidisse et ab eis uisionem istam audisse. Quam etiam ego audiens aliorum notitie simul et edificationi litteris pandere decreui.



uISIO OCTAuA. Conflagratio monasterii Tegernseensis futura cuidam ostensa.

Ante annos quamplures uisionem quamdam audiui a monacho quodam uenerabili mihique secundum carnem proximo in cenobio Tegrinseensi constituto. Cum enim ad predictum cenobium ob  eiusdem monachi dilectionem sepe quondam uenissem et cum eo interdum de spiritalibus rebus colloquens sedissem, solebat mihi referre dicens: Priusquam monasterium istud nuperrime arderet, et per nocturnas horas, quibus mihi secretius licebat orare pro peccatis meis, in ecclesia deambularem, sepe mussitationes quasdam in ea fieri audiueram. Ego autem in primis quidem delusiones diabolicas hoc fieri arbitrabar. Postquam uero tanto sonorius quanto frequentius fieri senseram, tractare cepi non ex diabolo, sed ex aliqua diuine pietatis dispensatione actitari, ideoque, quantum ausus eram, propius, ubi hec audiui, accedere studebam. Cumque aliquoties accederem, quasi aliquos psallentes et intime orantes audiui. Quo audito, intelligens quod  pro aliqua periculi futuri causa permutanda et pro inhabitantium monachorum negligentia emendanda sancti Deum precibus intimis exorarent, accessi ad abbatem: et quia aperte de morum emendatione eum admonere non audebam, petii tantummodo humiliter, ut ecclesie thesauros librosque in loco cauto poni iussisset. At ille hec audiens et ex aliqua somniorum reuelatione dicta putans increpauit me dicens: uobis gerontis nichil gratius dulciusque uidetur esse quam somniorum uestrorum nugas attendere atque aliis referre. Nunquid propter uestra somnia debeo euertere omnia? discedite a me et uidete ne ultra a uobis audiam talia. Ego autem huiusmodi increpatione contristatus nichil amplius ex his que audieram, propalare ausus fueram, sed  tacito corde dolens sustinui, ueritus quotidie quod futurum erat.

In proximo autem antequam arderet monasterium, in nocte quadam audiui iterum quasi aliquos orantes et suspiria crebra, nec non singultus quosdam luctuosos proferentes ante sancti Quirini altare. Sed licet hec aperte audirem et periculosum aliquid significare scirem, accedere tamen propius non presumpsi. Unde claram diei lucem exspectans accessi ad locum, ubi audiui turbam merentium, et inueni pauimentum adhuc madidum effusione lacrymarum. Tunc miratus simul et contristatus de tante rei signo, lugebam omni modo quod periculo tali nullatenus subuenire potui; que tamen sub mea cura tenueram, diligenter contra pericula obseruaui  futura.



uISIO NONA. Negligentia abbatis Ellingeri a defuncto clerico reprehensa et castigata.

Referam et aliud, quod postea in predicto audiui contigisse monasterio eidem abbati, sub quo ardebat, qui etiam Ellingerus est dictus. Nam cum diutius et semetipsum et cenobium ageret commissum negligenter, in magnam incidit infirmitatem. Antea uero non longe defunctus est ibi quidam clericus, nomine Duringus, non solum magne in seculo dignitatis, sed etiam magne apud Deum sanctitatis. Qui, ut se penitus a seculo secerneret, illic habitare elegit; qui nimirum clericus, abbati  egrotanti in uisione apparens et eum in latus percutiens, increpando dixit: Cur ita negligenter agis in rebus commissis? Si ergo non emendaueris, aliqua profecto dura quandoque sustinebis. Abbas autem euigilans diu quidem lateris patiebatur dolorem. Sepe etiam clamabat Duringum sui esse percussorem; ea uero, pro quibus increpatus et percussus est ab eo, parum emendabat. Unde etiam secundo depositus est ab abbatia. Hec itaque duo de Tegrinse dicta monachos simul et abbates omnes admonere possunt, ut attendant in quanta sollicitudine pro sua negligentia sancti iugiter consistant quantasque preces pro eorum salute emittant.



uISIO DECIMA. DE S. EMMERAMMI MONASTERIO. Diuersa uisa et dicta Adalberti monachi Emmerammensis morituri.


Nunc ad sancti Emmerammi cenobium relatio nostra redeat et quas uisiones exinde comperimus proferat. Denique ante annos paucos defunctus est ibi quidam frater, nomine Adelpertus, illustri quidem et nobili parentela ortus, sed quia adhuc erat iuuenis atque sub eo tempore tam ob abbatis quam episcopi incuriam omnia discipline uincula in cenobio eodem laxata sunt, ipse etiam negligens exstitit in multis, sed orationi assidue intentus erat. Hic igitur infirmitate correptus multa atque miranda uidit non per somnia, sed uisu uigilanti, que fratribus coram astantibus intimauit. Quorum  pauca fratrum quorumdam relatu audiui, quia tunc ad monasterium Fuldense profectus, ibi presens esse nequiui.

Cum ergo egrotare cepisset, quia delicate nature erat aliique iuniores id ipsum amantes in illo leuitatem nullam reprehendebant, non eum in domo infirmorum, sed extra monasterii claustra in quadam caminata honesta prope ecclesiam posita manere decernebant; ubi tamen fratres illum facile uisitare poterant. Illic denique iacente illo, non semel aut bis, sed sepius, ut mihi dicebatur, mira intuebatur; quorum est unum et, ut reor, primum: quosdam namque uiros habitu uenerando preclaros pretereuntes se uidit. Sed, dum quidam inter eos ad eum uisitandi gratia propius uellent  accedere, renuerunt alii, dicentes: Non conuenit nobis ut eum qui extra monasterii claustra et non in domo infirmorum communi iacet uisitemus. Quod, dum uidisset et audisset, fratribus quibusdam astantibus denuntiauit. Qui tamen, qua causa nescio, portare eum in domum infirmorum noluerunt. Altera autem uice cernens et ecclesie et totius claustri pauimenta purgari, astantibus dixit fratribus: Nonne cernitis qualiter sanctus Petrus et sanctus Emmerammus aliique seniores preclari monasterium istud purgantes circumeunt? Cui cum responderetur a fratribus: Neminem talium uidemus, dixit: Admiror ualde quomodo uos tales seniores uidere nequeatis, cum ego illos illorumque  studium circa hunc locum emundandum et a destructoribus cunctis eripiendum aperte cernam. uere enim dico uobis quia, nisi peccatis grauibus impediatur, maxima Dei gratia super hunc locum destinatur. Facite ergo que sunt facienda. Conuertatur unusquisque uestrum a uia sua mala, ne tanta impediatur gratia. Que nimirum dicta ita uidimus impleta. Inter hec namque bone memorie Cesar Henricus, huius paruuli regis modo regnantis Henrici pater, nisibus omnimodis tractauit qualiter eumdem locum a durissimo Pharaonis imperio, id est, ab episcopi potentia eriperet. Sed, illo talia tractante prediaque quedam ab episcopo Gebehardo ablata restituente, postremo etiam propter amorem Dei et propter priuilegia monasterii  nostri interim inuenta in regiam potestatem idem monasterium recipiente, quia, proh dolor! nos monachi pro tanta gratia perficienda non solum solitas negligentias non minuimus, sed etiam inter tot beneficia nouum quoddam scelus addidimus, credentes scilicet absque labore aliquo sublimia posse mereri, sperantesque magis in humano quam in diuino auxilio, repente spes nostra cecidit. Nam, priusquam illa iam commemorata consummarentur beneficia a predicto Cesare, defunctus est, tantaque episcopi persecutio exinde super nos esse cepit qualis nunquam antea fuit. Sicque uerum fuisse probatur quod ex fratris Adelperti uisione predicebatur. Predixit enim maximam Dei gratiam cenobio nostro uenturam, nisi peccatis grauibus  impediretur. Dixit et alia que ita, ut predixit, euenerunt.

Cuidam namque fratrum sibimet carissimo, qui dictus est Aribo, prenuntiauit non longe post obitum suum esse uicturum. Quod et ita accidit. Nam in eodem die, quo Adelpertus obiit, transacto uno tantum anno, Aribo etiam uitam finiuit. Indicauit quoque cuidam fratri, cuius nomen et actus agnosco, quia, nisi se a Iudeorum colloquio abstineret, in tormenta iam sibi preparata quandoque descenderet. Intimauit et illud de quodam fratre iam defuncto quia eum in pena magna infernali positum esse cerneret ideoque opus esse ut pro eius absolutione oratio intima fieret. Cum autem multa huiusmodi diceret coram fratribus, fuerunt qui  censerent non eius uerbis credendum esse, utpote qui insani capitis uexatione captus, nichil aliud nisi quod insania suggereret, loqui posset. Quod, dum ille audisset, dolens pro incredulitate eorum dixit: Quia uideo uos meis diffidere uerbis, dicam uobis signum, unde credere possitis. Si ergo ex hac infirmitate factus fuero sanus, quelibet dixi falsa esse sciatis; si autem citius obiero, sciatis me uera dixisse. Quod dum contingeret, ita omnes tunc crediderunt.

Habuit et hanc gratiam idem frater in ipsa infirmitate ut usque ad obitus sui horam sana et integra fide remaneret, orans iugiter et penitentiam gerens pro delictis suis et dicens interdum: Heu!  heu! quod uitam presentem unquam gustaui, in qua nichil aliud merui nisi perpetuo damnari! Dicebat et hoc die quadam fratribus astantibus: Nonne aspicitis qualem modo penam sustineo? Qui dum nichil se uidere profiterentur, tunc ille: Ubi, inquit, est uisus uester? Aperite, queso, oculos et uidete, quia iam mihi brachia aliaque membra abscinduntur. Appropinquante uero exitus sui hora fratribusque litaniam decantantibus, ipse quoque uoce uiua simul decantauit subitoque, ut refertur, inter litanie cantica dixit: Requiem eternam dona ei, Domine, et ue. e. ua. uel. ei. His dictis ultra nequaquam protulit ulla. Que nimirum uerba, pro quo defuncto diceret, ignotum constat usque in presens, nisi forte monachum quemdam in Fuldensi  cenobio ipsa die defunctum significaret, qui etiam Chunimundus uocabatur. Multa quidem et alia de eo referre solent fratres nostri, quorum nec memini nec dignum scribere duxi.



uISIO UNDECIMA. uisio cuiusdam mendici de Henrico III Cesare, Gebehardo episcopo Ratisponensi, etc.

Quidam mendicus in Ratispona erat quotidie sedens uel in ecclesia uel ante portas ecclesie Sancti Emmerammi, ut ab intreuntibus eleemosynam peteret. Hic igitur ante paucos menses quam predictus Cesar Henricus abiisset, in uisione quadam plura uidit, quorum pauca mihi relata aliis quoque referre uolo. uisum namque est ei quod a quodam prepotente transferretur in locum, ubi habitaculum  instar candentis feruentisque metalli constructum erat, nulla fenestrarum foramina retinens. Cumque a ductore inquireretur si qui intra habitaculum tale inclusi forent sciret seque nescire responderet, ille adiicit: ibi, inquiens, omnes sunt inclusi nuper defuncti, qui Cesari Henrico pacem undique patrare studenti resistere presumpserunt. Quamuis enim idem Cesar in multis sit reprehensibilis maximeque in auaritia, tamen, quia pacis commoda ampliare studet, Deum adiutorem in hoc habet; sed scito quia non diu uicturus erit, nisi se ab eadem auaritia abstinuerit. Deinde in campum spatiosum ferebatur, ubi puteus altus in medio esse uidebatur. Ad quem puteum plurimarum uiarum  uestigia tendebantur, quarum una quidem callis triti, cetere uero omnes antique solummodo profectionis indicia habere monstrabantur; ipse quoque puteus quasi exhaustus parum aque habebat. Quibus uisis ductor eius dixit ad illum: Scisne quid hic puteus exhaustus, quidue multarum uiarum indicia pene iam deleta, quid etiam illa uia una calle trito significet? Nescio, inquit. Tu, rogo, mi domine, mihimet dignare referre. At ille dixit: uie multe ad puteum quondam tendentes, sed nunc ita delete ut uix uel indicia eorum agnosci ualeant, significant quod sub temporibus pristinis multa eleemosynarum studia agebantur tam a principibus quam a mediocribus; que in tantam paucitatem modo redacta sunt, ut uix aliquis inueniatur iuxta  priores eleemosynas faciens. Idem etiam puteus significat exhaustus, qui quondam plenus undecunque uenientes animas haustu facili reficere potuit, nunc aridus in tantum constat, ut ipsum quod in eo est difficulter quis hauriat.

Deinde assumptus est in montem excelsum, ubi monasterium excellens stare uidebatur, ad quod similiter, ut ad puteum predictum, uestigia plurimarum pertingebant uiarum, quarum nulla nisi tantummodo una callis nouiter triti monstrabat indicia; relique omnes arbustis antiquitus inolitis ita sunt delete, ut uix agnoscerentur ibi olim esse. Tunc ductor eius intimato primum monasterii uocabulo, quod mihi non conuenit publicare, ne, dum generaliter omnes cupio edificare, quosdam uidear specialiter  infamare, post hec subiunxit, dicens: uie, quas ad monasterium istud olim quidem undique tendentes, nunc uero pene deletas excepta una aspicis, significant quod plurimi quondam huc aduenientes per omnimoda discipline sacre exempla edificati recesserunt; nunc uero locus iste a malitia inhabitantium in eo in tantum annullatus est, ut uix precedentium patrum indicia hic remaneant. Maius enim studium fornicandi aliaque uitia agendi hic habitantes habent quam ad diuine seruitutis officia agenda.

Pauper quoque predictus uidisse se dixit arborem quamdam molis magne, que ab imo usque ad summam frondium arefacta est per medium. Quam cum uideret, a suo inquisitus est ductore sciretne  quem significaret. Illo autem respondente: Nescio; ista, inquit, arbor Gebehardum episcopum significat. Ille enim sicut arbor hec iam diu ex parte aruit. Quia uero post paucos annos ad integrum arescere debet, securi diuina abscissus morietur. Huius itaque uisionis ueritatem citatus episcopi eiusdem et Cesaris obitus probauit. Nam cum inter illud Pascha et Pentecosten, quo in subsequenti autumno Cesar tertio Nonas Octobris obiit, uisio hec facta fuerit et deinde paulo plus duobus annis episcopus superuixerit, uere preuisus est utriusque obitus. Dixit preterea mendicus talia multa, que non audiui nec ab ullo noscere quiui: sed qui predictis cupiunt intendere paucis, non paruam possunt exinde capescere causam edificationis.



uISIO DUODECIMA. Periurium quanta pena maneat.


In Sancti Emmerammi cenobio adhuc positus quadam die egressus sum extra portas ecclesie, ut quia ad monasterium Pruolense urbi proximum ambulare uolui, aliquem mecum illuc ambulantem acquirerem. Sed aliquandiu in hoc me laborante et notum neminem inueniente, astans ibi quidam uir ignotus in habitu penitentiali accurrit ad me dicens: Quem queritis, domine? Cumque ego ei causam querendi reserarem, dixit: Si dignamini me conuiatorem habere, libentissime uobiscum ambulo. Quo dicto placet, inquam, quod dicis: Gradiamur simul. Moxque egressi, interrogaui hominem  ob quam culpam ageret penitentiam. At ille, causam aperiens, narrauit mihi dicens: Mira magnaque est causa, pro qua in penitentie huius labore incedo. Nam, cum paruus adhuc in domo patris mei essem, contigit ut ego aliique pueri agnos, sicut uulgo solent, rusticorum pasceremus. Cumque hos in locis ad hoc licitis passim obseruaremus, quibusdam uisum est paruulis ut eos ad pratum patris mei, domo contiguum, pascendos pelleremus. Quod factum patri meo agnitum displicuit; iussitque ut, si ulterius illuc pueri uenirent cum agnis, eosdem expellerem. Deinde uero accedentibus iterum pueris in prati predicti locum cum agnis, ego, patris mei precepta implere uolens, expuli quanta uirtute potui. In qua expulsione aliquando incautius  unum pre ceteris agnum perculi ita ut debilitato crure periret. Cuius percussorem dominus eius diligenter sciscitatus agnouit a me esse percussum. Quamobrem pater meus, repensionem ouicule huius reddere exactus, quesiuit a me omnimodo si reus essem in percussione illius. Ego autem in tali etate quid aliud cogitarem nisi reatum excusarem? Nam si uel esset aliqua nisi presens pena nesciebam. Unde et patri meo diligentissime interroganti innocentem me in hoc facto iurando respondi. At ille incaute mihi puerulo tali credens, cum se a uicino suo pro ouicule percusse excusatione aliter nequiret absoluere, iurando in sanctorum reliquiis, sicut mos est, absoluit. Quod periurium tam ego quam pater meus pro nichilo computantes penitentia  nulla emendauimus.

Factum est autem ante annum unum ut moreretur pater meus. Qui nimirum defunctus, in ipso defunctionis sue anno frequenter apparuit mihi per uisum deprecans, ut sibi in locis penalibus constituto aliquod iuuamen impenderem. Sed cum ego quantiscunque precibus me per uisionem interpellaret, neglexissem, in proxima Natalis Domini solemnitate apparuit mihi non ut prius in somnis, sed aperte coram lectulo meo stare uisus est, ista cum eiulatu uerba dicens: Quare, fili, preces meas tandiu contempsisti? Cur non succurris mihi? Ecce enim tanto pro te reatu implicatus sum, ut in hac nocte, in qua plurime anime requiem habere merentur, ego non merear, nisi quod apud Deum sanctorum  intercessio hoc solum obtinuit, ut in hora breuissima dimitterer tibi mea denuntiare tormenta. Nam prope me stat qui me in potestate habens cito ad loca penalia reducere cupit. Cui ego respondens dixi: Que est ergo, pater, illa culpa, quam propter me perpetrasti? Et ille: Nonne, inquit, quondam periurium feci pro agno, quem tu percutiens mihi omnimoda affirmatione indicasti non a te percussum esse? Festina, queso, pro me simul et pro te penitentiam agere, alioquin neuter perpetuam poterit penam euadere. His igitur dictis subtractus est ab oculis meis. Post hec uero nichil dubitans de uisione tali ad clericum accessi petiique ut mihi pro mei et patris delicto penitentiam imponeret.  Quam mox impositam cupio percurrere totam, hoc pariter poscens ut precibus uestris mihimet patrique iuuetis. Hec igitur dicta, que in proxima post Epiphaniam hebdomada euenerunt, credens aliis profutura scribere decreui, que posco a nemine sperni:

Huius namque rei poterit ratione doceri,
Quanta periuri pena mereantur aduri.



uISIO DECIMA TERTIA. Obstinati Iudei sempiterna damnatio.

Homo quidam in Ratispona de inferioris monasterii familia infirmitate tenebatur. Ad quem, dum plures uisitandi gratia accederent, subito sursum aspiciens clamauit, dicens: O qualia iam uideo! Tunc ab astantibus interrogatus quid uideret, respondit  et dixit: Abraham Iudeum uideo igneis catenis trahi in infernum. Cum autem de astantibus quidam hec uerba pro insania magis quam ueritate dicta esse arbitrarentur, iterum infirmus affirmauit, dicens: Si non aliter mihi credere uultis, mittite ad domum eius querentes quid sit de illo nuperrime factum. Moxque, missis nuntiis ad Abrahe domum, agnouerunt eum nouiter esse defunctum. Ego uero, qui eumdem Iudeum satis agnoui, id de illo ueraciter attestari ualeo quia in tanta cordis malitia et insania constitit, ut si quisquam presente ipso loqueretur de Domino nostro Iesu Christo, mox quasi canis oblatrans blasphemias nefandas contra Deum emitteret. Quamuis ergo breuis consistat uisio talis, utilis tamen esse sentitur ad edificamen illis qui penam  dubitant restare futuram.



uISIO DECIMA QUARTA. Quorumdam etiam sanctorum purgatorium beati Guntheri discipulo Isaaco reuelatum.

A beato Gunthario eremita cenobium quoddam constructum est in Bohemia. In quo uidelicet cenobio fuisse fertur monachus, Isaac dictus, predicti uiri disciplina tanto magis instructus, quanto prolixiora tempora gerebat cum eo conuersatus. Hic igitur, ut a plerisque fidelibus in Ratispona agnoui, spiritaliter raptus multa uidit miranda, quorum ad notitiam nostram peruenerunt hec pauca.

uidit namque se subito positum in amenissimo prati loco, ubi beatum Guntharium reperit solum. Qui, ut eum uidit, benigne appellauit, dicens: Bene  ueni, dilecte fili. Crede mihi, per multum tempus hoc a Deo petii ut aliquis fratrum nostrorum in seculo adhuc commorantium huc ad me ueniret. Quem monachus interrogans, quid, inquit, domine, significat quia solus hic resides? At ille respondens ait: Exspecta paulisper et forsitan aliquos conciues nostros huc uenire uidebis. Postea non longe quidam preclari, nec non uenerandi seniores, inter quos sanctus Mauricius atque Adelpertus esse dicebatur, ad eum uenientes cum eo aliquandiu secreta quedam locuti sunt. Deinde colloquio finito iterum beatus Guntharius dixit ad monachum: Quia, Deo annuente, huc uenisti, debes utique aliqua hic considerando discere, qualiter nos primum transeuntes per ignem  purgatorium, exinde ducti sumus in istud quod uides refrigerium. Quibus dictis repente uecti sunt beatus scilicet Guntharius et monachus in montem excelsum ualde, unde pars maxima infernalium penarum desuper conspici posset. Quo dum positi fuissent et undique eiulatus dicentium ue, ue, audiretur, exhorruit et expauit monachus, audiens talia. uir uero sanctus dixit ad eum: Si tu in momento breui tantam miseriam audiens atque uidens exhorres et pauescis, quid putas mihi fuisse, qui hec per quinquennium in isto loco positus incessanter audiui? Non igitur summa mercamur ui sine magna. Intuere ergo quam horrenda sint ista, ut reuersus incredulis et contumacibus referas ipsa. Ad hec etiam alia demonstrabo tibi mira. Et subito in alium locum asportati  sunt, ubi innumerabilis conuenerat multitudo tam beatorum quam reproborum spirituum. Sed beatorum quidam quasi iudices in thronis residebant; alii uero quasi causas proprias relaturi coram eis astabant. Tunc astantes sancti queritando singuli sua referebant accusantes aliquem reproborum presentium hoc modo: Ecce hic monasterii mei destructor erat; hoc Deo uobisque omnibus conquerens denuntio. Cumque eisdem uerbis omnes sancti, qui astabant contra omnes reprobos simul astantes querimonias suas singulariter peregissent digitoque accusatos notassent, maligni spiritus pariter aduenientes accusatione tanta letificati, accusatos simul omnes singuli singulos catenis igneis carpebant, et ad infernales penas retrahebant; sicque concilio  finito isti ad inferna, alteri uero remeabant ad superna.

Quibus peractis sanctus Guntharius rediit cum monacho ad locum, ubi primum inuentus est ab eo, ubi etiam duo sedilia ignea uidebantur posita, unum quidem maius altero. Sed beatus Guntharius referebat monacho maius episcopi Ratisponensis; minus uero episcopi Pragensis esse, pro eo scilicet quod ille prior habens plebem subiectam ad conuertendum faciliorem; alter autem indoctiorem, neuter quidquam doctore dignum fecisset, et ideo uterque deputatus esset gehenne. Que postquam uidit, subito excitus remeauit.

Fertur et hic monachus uidisse et dicere plura, que non ex ullo potui rescire sciente. Pauca tamen  dicta possunt hos edificare qui, quo subuertant prorsus loca sancta, laborant. Quod, proh dolor! non solum laici sacre Scripture ignari, sed etiam clerici ad superna omnimodo instructi et ad regendam fidelium plebem constituti iam maxime faciunt, non curantes quanta tormenta quandoque sint passuri, dummodo sua expleant desideria in dignitate adipiscenda. Obtineant ergo nunc quecunque uelint; letentur in donis et prediis qualibet arte uel fraude acquisitis; affluant diuitiis; querant sapientie secularis argumenta, ut conuincant simplicia iustorum corda; sedeant in insidiis, ut decipiant pauperes et inopes; et, ne quid uoluptati eorum desit, exornent se modo rosis atque liliis, ubique letitie sue signa relinquant,  nullusque locus sit, quo non pertranseat luxuria uel auaritia eorum, iudicabit tamen et uincet illos quandoque Deus, qui modo ab eis iudicatur et spernitur quique pro eo quod nunc peccantes clementer sustinet omnes, peccata eorum aut sine penitentia dimittere uel prorsus nescire putatur. Hec igitur ex occasione uisionis, quam proxime iam dixi, compulsus dolendo subiunxit ut, si quis forte aures audiendi habens eadem lecturus adueniat, mecum doleat, mecum, si quem possit, admonendo edificare studeat.



uISIO DECIMA QUINTA. De Cesare Henrico III. Quomodo eius in audiendis pauperum causis et precibus negligentia a Deo punita fuerit.

 uisionem quoque quamdam terribilem et cunctis seculi principibus uerendam de Cesare Henrico proxime defuncto factam, quam in narratione preterita, cum de eo quedam uisa referrem, oblitus eram apponere, iam uolo dicere. Hunc autem a uenerabili Humperto episcopo, illo uidelicet qui beati Leonis nuperrime pape comes iugis consiliariusque acceptissimus exstitit, agnoui. Illo namque cum papa uictore in Ratispona posito et ad eum multis confluentibus, accessi etiam ego pro causa quadam et audiui eum plura de huius seculi insolentia et maxime de principum negligentia loquentem, inter que addidit ista, dicens: uidetur mihi nulla maior regum uel aliorum principum culpa quam quod pauperum querelam student contemnere. Solent enim,  proh dolor! imperatores uel reges nostri pauperibus causas necessitatis sue sibi referentibus nichil aliud solatii prebere nisi tantum dicere: Exspecta donec tempus congruum mihi ueniat, quo tuas querimonias possim audire teque a tuis persecutoribus eruere. Et ut hec ita esse sciatis, referam uobis uisionem de illo, qui nuperrime defunctus est, Cesare Henrico; ex qua satis coniicere potestis quantum peccatum sit pauperum causas negligere et de die in diem ad regendum differre.

Eo namque tempore, quo iste noster papa, qui hic iam commoratur, mansit cum predicto Cesare Henrico in partibus istis Germanie, profectus est hic quidam ex principibus Romanis. Cum autem non longe ad illum locum, quo tunc papa cum Cesare  iam in extremis constituto mansit, haberet in quodam uico hospitatus, ibi se sopori, utpote longo itinere fatigatus, in meridie tradidit. In quo uidelicet sopore, ut postea euigilans retulit, eumdem Cesarem in solio regali residentem, nec non multa procerum turba circumdatum uidit. Ubi, cum plurima de lucris secularibus disputarentur, subito quidam pauper aduenit clamans ad Cesarem et petens ut dignaretur necessitatis sue causas audire et regere. At ille indignanter respondit, dicens: Exspecta, stolide, donec tempus mihi concedatur audiendi te. Ad hec pauper, quomodo, inquit, o Cesar, hic diutius exspectare ualeo qui, hic per dies multos iam commoratus, omnia que habui pro uictu meo expendi? Cui  iterum responsa dantur: uade, improbe, in odium Dei et exspecta usque dum possim te audire. Nam tanta mihi cura modo alia audiendi et regendi ut tu frustra me inuoces. Hec ergo audiens pauper tristis abscessit. Moxque accessit et alius pauper, qui eodem modo, ut prior, ad Cesarem clamauit; sed similiter in uanum laborauit. Post pusillum quoque uenit pauper tertius eadem narrans, eadem rogans que et anteriores. Sed et ille in uanum laborans discessit mestus, Domino mox talia questus. Adhuc illo queritante et Dominum inuocante uox de celo senuit, dicens: Auferte istum rectorem et facite eum inter penarum moras discere quomodo pauperes ualeant iudicia sua exspectare; que dedit accipiat; que sit dilatio discat. His dictis subito raptus  est a conuentu illo.

Interea uero, cum Italicus dormiens talia in somnis uidisset, intimatus est in eadem domo, qua hospitabatur, Cesaris obitus. Cumque uigilans audisset omnes de eodem obitu flebiliter sermocinantes, nec tamen, quia linguam non nouerat, sentire posset, interrogauit unum de suis comitibus lingue Teutonice guarum quid tam luctuosa sermocinatio significaret. At ille respondit, dicens: Nouiter, domine, cum tu somno deditus esses, nuntiatum est hic quia Cesar, ad quem tu uolebas pergere, defunctus sit. Pro hoc ergo tristantur cuncti, super hoc sunt tanta locuti. Et mihi, inquit, modo dormienti de obitu eius quedam per uisionem reuelata sunt. Statimque suis eamdem uisionem, quam prefatus sum, tetulit  et ad defunctionis eius locum quantocius properauit. Predictus igitur princeps Italicus talia mihi in eodem tempore nuntiauit. Unde nimis inuocandus est Deus ut misereatur nobis dando principes tales qui et se et sibi subditos tam pauperes quam diuites regere ualeant. Nam in isto paruulo rege nostro per multa tempora, proh dolor! nil regiminis habere possumus. Hec itaque egomet a predicto uenerabili Humperto episcopo referente agnoscens, aliis quoque ad edificationem credidi esse intimanda.



uISIO DECIMA SEXTA. Fuldensis monachus ob negatam in defuncti gratiam prebendam seu eleemosynam flagellis diuinitus cesus.

Libet etiam litteris tradere quid in Fuldensi monasterio  quondam contigisse nuper a quibusdam eiusdem monasterii fratribus referentibus agnoui. Fertur namque ibi monachus quidam fuisse officio functus prepositure. Qui tempore uicis sue adueniente ut fratribus ciborum usu seruire deberet, postquam hoc die quadam deuotione summa compleuit, uolens etiam ipse refici, ad riuum, qui per claustri officinas ductus prope refectorium defluit, causa lauandi manus accessit. Cumque se ibi incautius inclinasset, repente lapsus, sicut facile defessis euenit, in flumen cecidit et, impetu undoso captus, priusquam hominum aliquis adueniret, per aqueductus secreta tractus obiit. Deinde uero mirantibus uniuersis de excessu fratris, et nemine id quod factum  est opinante, post dies paucos reperitur corpus eius sub quodam meatus equorei retinaculo occulto non longe ab illo loco, quo immersus est, hesisse. Moxque extractum inde cum omni compassione et debita oraminis exhibitione traditur sepulture. Post hec etiam prebenda, que pro aliis fratribus defunctis in eleemosynam offerebatur, pro illo nichilominus offerri iubebatur. Quam dum per dies aliquot cellarius, qui tunc temporis erat, indeuoto animo traderet, contigit ut prorsus eam denegare presumeret, dicens: Illi nullam communionem debere esse cum reliquis fratribus pro eo quod semetipsum in aquam precipitando perdiderit. Quod dictum et factum mox ultio diuina secuta est. Nam cum idem cellarius nocte sequenti nocturne laudis signum  audiens exsurgeret, accessa lucerna ad ecclesiam properauit. Sed cum ab illo dormitorio, in quo quiescebat , in uestibulum quo fratres ad capitulum conuenire solebant quodque ei peruium erat, properans uenisset, apparuit ei uisibiliter predictus frater, cui iam defuncto pridie prebendam dare noluit, dicens: Lucernam quam portas, frater, depone, et exspecta paululum quo usque uerba pauca loquar tecum. Cumque ille subsisteret, dixit: Cur ergo pridie communem statutamque cunctis fratribus defunctis prebendam presumpsisti mihimet denegare? quid ad te, rogo, pertinet de iudicio diuino, quod in me factum est,  quidquam iudicare? Deus enim fecit in me que uoluit. uerumtamen non, ut tu putas, in me fecit. Quia igitur inique et in iudicium diuinum et in me agere presumpsisti, sententiam aliquam sustinere debes, ut et tu in futuro seculo debita euadas tormenta et alii per te deprauati corrigantur. His dictis ad columnam illic stantem eum fortiter alligauit et aliquandiu dire uerberauit. Quo facto soluit eum, dicens: uade iam et fratribus indica quia pro eo quod in me peccasti, flagella talia pertulisti. Qui iussa implens, die facta congregatis omnibus intimauit et ostendit quid pertulerit. Hec igitur ego ita euenisse audiens litteris tradere curaui, sperans exinde aliquem posse edificari.



uISIO DECIMA SEPTIMA. Theophanie imperatricis ob luxum uestium in purgatorio pene.


Reminiscor adhuc cuiusdam uisionis, nescio a quo, mihi quondam relate de Theophanu imperatrice. Sed cum sensum sermonemque dicentis certissime retinerem et quod non ob aliud, nisi ad edificationem dixerit, sciam, nescio quid mihi obsit quod persona referentis a memoria excidit. Dictum namque est mihi quia prefata Theophanu cuidam uenerabili Deoque dicate uirgini in habitu miserabili apparuerit per uisionem, eamque ut pro se oraret suppliciter petierit. Que dum interrogaretur quis esset, respondit dicens: Ego sum Theophanu, que olim de Grecia ueniens in Franciam coniuncta  fueram connubio Cesaris Ottonis. Ad hec uirgo et quomodo, inquit, nunc tua res sese habet? Respondit: Pessime, quia in maximo tormento posita sum. Quare, ait? iterum respondit, quia uidelicet multa superflua et luxoriosa mulierum ornamenta, quibus Grecia uti solet, sed eatenus in Germanie Francieque prouinciis erant incognita, huc primo detuli memeque eisdem plus quam humane nature conueniret, circumdans et in huiusmodi habitu nociuo incedens alias mulieres similia appetentes peccare feci. Hec sunt enim mea peccata maxima, pro quibus merui eternam damnationem pati. Que nimirum peccata tanto grauiora fuere, quanto minus ea uel esse peccata existimaui. Nam si talia scirem esse peccata, penitentia utique diluissem  aliqua. Nunc ergo quia mihi diuina gratia concessum est ut tibi apparens et peccata mea et tormenta, que pro his patior, intimare, tu pro amore Dei in oratione tua memento mei. Scio enim quia quantascunque meruerim penas sustinere, pro eo tamen quod in fide Catholica perseueraui, si aliqui serui Dei pro me constanter orare uellent, de damnatione perpetua me liberare possent. His igitur dictis discessit imago loquentis. Quid uero pro causa petita fecerit uirgo, cui reuelata est hec uisio, scire nequeo. Ego tamen eiusdem uisionis dicta recolens ob hoc scribere hic decreui, ut aliqui ista agnoscentes pro imperatricis predicte absolutione Deum exorare seque, ne similia patiantur, studeant emendare.



uISIO DECIMA OCTAuA. Suspensus in patibulo mirabiliter a filiis in uita seruatus et nutritus.


Cupio et illud promere quod nuper fidelem notumque mihi fratrem audiui referre. Retulit enim de homine quodam, quem sibi satis notum et Albricum etiam dictum esse affirmauit, quia, cum innocens in patibulo suspensus esset, infra hebdomadam, que tunc post Pentecosten proxime euenit, in eodem patibulo uiuus penderet pene usque ad festa sancti Iacobi apostoli, quando scilicet tempus erat metendi. Locus autem, ubi pependit, messi contiguus exstitit. Cum ergo die quadam rustici ad metendum conuenirent, subito qui per multum tempus pependit, laqueo disrupto de patibulo cecidit moxque gressu nutanti ad fontem, qui ibi prope erat, bibiturus  accessit. Quo uiso metentes omnes perterriti fugerunt, arbitrantes opus esse diabolicum quod agebatur per suspensum. Sed ille, postquam aliquantulum bibit, recto tramite ad uicum proximum properans in domum suam diuertit. Cum autem rustici, qui paulo ante fugientes ingressi sunt domos suas, talia conspexissent, fugerunt etiam exinde omnes excepta eiusdem hominis coniuge, que in eadem die, prou poterat, pro eius anima eleemosynam erogandam preparauerat. Hec igitur talem uirum ad suum hospitium tendentem a longe prospiciens, et nichil aliud quam phantasma esse existimans, in primis signo sancte crucis facto se signauit, deinde omnimodas, quibus delusio  diabolica expelli mos est, inuocationes protulit, adiurans ut, si spiritus malignus esset, procul abscederet. At ille propius accedens ad coniugem dixit: Noli, queso, noli timere accessum meum; sed pro certo cognosce me uirum tuum esse, qui in patibulo, sicut nosti, fui suspensus, sed gratia diuina succurrente in eodem patibulo ad uitam sum reseruatus. Ad hec mulier: Si, inquit, hec ita se habent, accede propius in nomine Domini, et enarra nobis quomodo uixeris. At ille respondens ait: De his nulla responsa dabo, priusquam ad ecclesiam uenero; illuc enim in primis uenire cupio, ut gratias agam omnipotenti Deo, qui me clementer mirabiliterque presenti uite reseruauit. Illuc etiam ueniat quisquis a me audire desiderat que circa me  gesta sunt. His itaque dictis properauit ad ecclesiam ibique aliquandiu prostratus Deo debitas retulit gratias.

Interea plebs omnis, que ante fugerat, agnoscens uere que ab homine facta sunt, quod scilicet et rite loqueretur ad coniugem et ad ecclesiam properasset, conuenit pariter illuc, sciscitans ab eodem qualiter in tanto tempore suspensus uixisset. At ille respondit dicens: Mira omnipotentis Dei gratia uixi. Quia enim octo infantes de baptismo suscepi eisque omnibus catechizandi ad fidem sacram premia, excepto uno, prebui, uidebatur mihi quod unusquisque eorum quos ad fidem conduxi, iuxta ordinem singulis diebus semet pedibus meis subponens, ab omni molestia pendendi me releuaret.  Cumque hoc per septem dies continuos leuamen iugiter sensissem, in octaua die magnam molestiam pendens pertuli, quia tunc a nullo sustentabar. Illa namque die puerum octauum, cui nulla dona dedi, circumeuntem quidem prope patibulum uidi, sed ab eo nil soliti leuaminis percepi. Preterea quemdam tante suauitatis saporem in ore meo semper adesse sentiebam, ut et omnem ciborum humanorum fragrantiam excelleret et nunquam esurire me permitteret. Nunc ergo, quia miro sustentaculo miroque ferculo per gratiam Dei uita mihi presens concessa est, nichil aliud amodo agendum mihi restat, nisi ut aliquo Dei seruitio me mancipare studeam; ideoque precor ut cum omnium uestrum adiutorio in ecclesia mansionarii merear fungi officio. Quam petitionem,  quia omnibus placuit, citius impetrauit ibique postea per annos plures positus in bona conuersatione uitam presentem finiuit. Huiusmodi itaque miracula a quodam fideli fratre mihi una cum aliis sunt relata; hec etiam ego, aliis profutura credens, ad eorum notitiam litteris transferre decreui.

Deinde uero, quia nullam aliam uisionem, que temporibus nostris acciderit, proferendam scio, quasdam ante tempora multa prolatas, sed plurimis ideo incognitas, quia libri, in quibus continentur, apud paucos inueniuntur, hic adnectere uolo, ut tanto deuotius legentes ad emendationem excitentur, quanto plus eis non nota, sed incognita, undecunque potui, colligere studui. Sed in primis uisionem  quamdam ex sancti Bonifacii epistolis exceptam, quam ipse cuidam matrone scribens misit, coniungere cupio. Scribit autem hoc modo:



uISIO DECIMA NONA. S. Bonifacii episcopi et martyris epistola de dictis et uisis cuiusdam monachi rediuiui.

Rogabas me, soror carissima, ut admirandas uisiones de illo rediuiuo, qui nuper in monasterio Milburge abbatisse mortuus est et reuixit, que ei ostense sunt, scribendo intimare et transmittere curarem quemadmodum ista, reuerenda abbatissa Hildelida referente, didici. Modo siquidem gratias omnipotenti Deo refero, quia in hoc dilectionis tue uoluntatem plenius liquidiusque, Deo patrocinium prestante, implere ualeo, quia ipse cum supradicto  fratre rediuiuo, dum nuper de transmarinis partibus ad istas peruenit regiones locutus sum, et ille mihi stupendas uisiones, quas extra corpus suum raptus in spiritu uidit, proprio exposuit sermone.

Dicebat autem se per uiolentis egritudinis dolorem corporis grauedine subito exutum fuisse et simillimum esse collatione, ueluti si uidentis et uigilantis hominis densissimo oculi tegmine uelentur, et subito auferatur uelamen, et tunc perspicua sint omnia, que ante non uisa, et uelata et ignota fuerint; sic sibi abiecto terrene carnis uelamine ante conspectum uniuersum collectum fuisse mundum ut terrarum partes, et populos et maria sub uno aspectu contueretur, et tam magne claritatis et splendoris angelos eum egressum de corpore suscepisse ut nullatenus  pre nimio splendore in eos aspicere potuisset. Qui iocundis et consonis uocibus canebant: Domine, ne in ira tua arguas me, neque in furore tuo corripias me . Et subleuabant in ere, dixit, sursum; et in circuitu totius mundi ignem ardentem uidebam, et flammam immense magnitudinis anhelantem et terribiliter ad superiora ascendentem non aliter pene quam ut sub uno globo totius mundi machinam complectentem, nisi eam sanctus angelus impresso signo sancte crucis Christi compesceret. Quando enim in obuiam minacis flamme signum crucis expresserat, tunc magna ex parte decrescens resedit, et istius flamme terribilis ardore intolerabili torquebar, oculis maxime ardentibus et splendore fulgentium spirituum uehementissime reuerberatus,  donec splendide uisionis angelus manus sue impositione caput meum quasi protegens tangebat et me a lesione flammarum tutum reddidit.

Preterea referebat illo in temporis spatio, quo extra corpus fuit, tam magnam animarum migrantium de corpore multitudinem, illuc, ubi ipse fuit, conuenisse, quantam totius humani generis in terris non fuisse antea existimaret. Innumerabilem quoque malignorum spirituum turbam, nec non et clarissimum chorum superiorum angelorum adfuisse narrauit, et maximam intra se miserrimos spiritus et sanctos angelos de animabus egredientibus de corpore disputationem habuisse, demones accusando et peccatorum pondus grauando, angelos uero releuando  et excusando; et seipsum omnia audisse flagitiorum suorum propria peccamina, que fecit a iuuentute sua, et ad confitendum aut neglexit aut obliuioni tradidit, uel ad peccatum pertinere omnino nesciebat ipsius propria uoce contra illum clamitasse et eum durissime accusasse, et specialiter unumquodque uitium, quasi ex sua persona, in medium se obtulisse dicendo, quoddam: Ego sum cupiditas tua, que illicita frequentissime et contraria preceptis Dei concupisti; quoddam uero: Ego sum uana gloria, qua te apud homines iactanter exaltasti; aliud: Ego sum mendacium, in quo mentiendo peccasti; aliud: Ego sum otiosum uerbum, quod inaniter locutus fuisti; aliud: Ego uisus, quo uidendo illicita peccasti; aliud: Ego contumacia  et inobedientia, qua senioribus spiritalibus inobediens fuisti; aliud: Ego torpor et desidia in sanctorum studiorum neglectu; aliud: Ego uaga cogitatio et inutilis cura, qua te supra modum siue in ecclesia siue extra ecclesiam occupabas; aliud: Ego somnolentia, qua oppressus tarde ad confitendum Deo surrexisti; aliud: Ego iter otiosum; aliud: Ego sum negligentia et incuria, qua detentus erga studium diuine lectionis incuriosus fuisti; et cetera his similia omnia, que in diebus uite sue in carne conuersatus peregit et confiteri neglexit. Multa quoque, que ad peccatum pertinere omnino ignorabat, contra eum cuncta terribiliter uociferabant. Similiter et maligni spiritus, in omnibus consonantes uitiis accusando et duriter testificando, et loca et tempora  nefandorum actuum memorantes, eadem, que peccata dixerunt, conclamantes probabant.

uidit quoque ibi hominem quemdam, cui iam in seculari habitu degens uulnus inflixit, quem adhuc in hac uita superesse referebat ad testimonium malorum suorum adductum, cuius cruentatum et patens uulnus et sanguis ipse propria uoce clamans improperabat et imputabat ei crudele effusi sanguinis crimen; et sic cumulatis et computatis sceleribus antiqui hostes affirmabant eum reum atque peccatorem iuris eorum et conditionis indubitanter fuisse. Econtra autem, dixit, excusantes me clamitabant parue uirtutes anime, quas ego miser indigne et imperfecte peregi. Quedam dicunt: Ego sum obedientia,  quam senioribus spiritalibus exhibuit; quedam: Ego ieiunium, quo corpus suum contra desiderium carnis pugnans castigauit; alia: Ego oratio pura, quam effundebat in conspectu Domini; alia: Ego sum obsequium infirmorum, quod clementer egrotantibus exhibuit; quedam: Ego sum psalmus, quem pro odioso sermone satisfaciens Deo cecinit, et sic unaqueque uirtus contra emulum suum peccatum excusando me clamitabat. Et has illi immense claritatis angelici spiritus magnificando defendentes me affirmabant, et iste uirtutes uniuerse ualde macte, et multo maiores et excellentiores esse mihi uidebantur quam unquam uiribus meis digne perpetrate fuissent.

 Interea referebat se quasi in inferioribus in hoc mundo uidisse igneos puteos horrendam eructantes flammam plurimos et erumpente tetra terribilis flamma ignis uolitasse, et miserorum hominum spiritus, in similitudine nigrarum auium per flammam plorantes, et ululantes, et uerbis et uoce humana stridentes, et lugentes propria merita et presens supplicium, consedisse paululum herentes in marginibus puteorum, et iterum eiulantes cecidisse in puteos. Et unus ex angelis dixit: Paruissima hec requies indicat quia omnipotens Deus in die futuri iudicii his animabus refrigerium supplicii et requiem perpetuam prestiturus est. Sub illis autem puteis adhuc in inferioribus et in imo profundo, quasi in inferno inferiori audiuit horrendum, et tremendum  et dictu difficilem gemitum et fletum lugentium animarum. Et dixit ei angelus: Murmur et fletus, quem in inferioribus audis, illarum est animarum, ad quas nunquam pia miseratio Domini perueniet, sed eterna illas flamma sine fine cruciabit.

uidit quoque mire amenitatis locum, in quo pulcherrimorum hominum gloriosa multitudo miro letabatur gaudio, qui eum inuitabant ut ad eorum gaudia, si ei licitum fuisset, cum eis gauisurus ueniret. Et inde mire dulcedinis flagrantia ueniebat, que beatorum habitus fuit, ibi congaudentium spirituum, quem locum sancti angeli affirmabant famosum esse Dei paradisum. Nec non et igneum piceumque flumen, bulliens et ardens, mire formidinis et teterrime uisionis cernebam, super quod  lignum, pontis uice, positum erat, ad quod sancte glorioseque anime ab illo secedentes conuentu properabant, desiderio alterius ripe transire cupientes. Et quedam non titubantes constanter transibant; quedam uero labefacte de ligno cadebant in tartareum flumen; et alie tingebantur pene quasi toto corpore merse; alie autem ex parte quadam ueluti usque ad genua; quedam usque ad medium; quedam uero usque ad ascellam; et tamen unaqueque cadentium multo clarior speciosiorque de flumine in alteram descendebat ripam quam prius in piceum bulliens cecidisset flumen. Et unus ex beatis angelis de illis cadentibus animabus dixit: He sunt anime, que post exitum mortalis uite quibusdam leuibus uitiis non omnino ad purum abolitis aliqua  pia miserentis Dei castigatione indigebant, ut Deo digne offerantur. Et circa illud flumen speculabatur muros fulgentes, clarissimi splendoris, stupende longitudinis et altitudinis immense, et sanctos angelos dixisse: Hec est enim illa sancta et inclyta ciuitas celestis Hierusalem, in qua iste perpetualiter sancte gaudebunt anime. Illas itaque animas et istius gloriose ciuitatis muros, ad quam post transitum fluminis festinabant, tam magna immensi luminis claritate et fulgore splendentes esse dixit, ut reuerberatis oculorum pupillis pre nimio splendore in eos nullatenus aspicere potuisset.

Narrauit quoque ad illum conuentum inter alias uenisse cuiusdam hominis animam, qui in abbatis  officio defunctus est, que speciosa nimis et formosa esse uisa est, quam maligni spiritus rapientes contendebant sortis eorum et conditionis fuisse. Respondit ergo unus ex choro angelorum dicens: Ostendam uobis cito, miserrimi spiritus, quia uestre potestatis anima illa probatur non esse. Et his dictis repente interuenit magna cohors candidarum animarum, que dicebant: Senior et doctor noster fuit iste, et nos omnes suo magisterio lucratus est Deo, et hoc pretio redemptus est et uestri iuris non esse dignoscitur. Et quasi cum angelis contra demones pugnam inirent, et adminiculo angelorum eripientes illam animam de potestate malignorum spirituum liberauerunt. Et tunc increpans angelus demones dixit: Scitote modo et intelligite quod animam  istam sine iure rapuistis, et discedite, miserrimi spiritus, in ignem eternum. Cum uero hoc dixisset angelus, illico maligni spiritus leuauerunt fletum et ululatum magnum in momento, et quasi in ictu oculi pernici uolatu iactabant se in supra dictos puteos ignis ardentis. Et post modicum interuallum emersi certantes in illo conuentu iterum de animarum meritis disputabant; et diuersorum merita hominum in hac uita commorantium dicebat se illo in tempore speculari potuisse et illos, qui sceleribus obnoxii non fuerunt et qui, sanctis uirtutibus freti, propitium omnipotentem Dominum habuisse noscebantur, angelis semper tutos ac defensos, et eis caritate et propinquitate coniunctos fuisse; illis uero, qui nefandis criminibus et maculate uite sordibus  polluti fuerunt, aduersarium spiritum assidue sociatum et semper ad scelera suadentem fuisse, et quandocunque uerbo uel facto peccauerunt, hoc iugiter quasi ad letitiam et gaudium aliis nequissimis spiritibus in medium proferens manifestauit. Et quando homo peccauit, nequaquam malignus spiritus sustinuit, moram faciens exspectando, donec iterum peccaret, sed singillatim unumquodque uitium ad notitiam aliorum spirituum offerebat; et subito apud hominem peccata suasit et illico apud demones perpetrata demonstrauit.

Interea narrauit se uidisse puellam quamdam in hac terrena uita molantem in mola, que uidit iuxta se alterius nouam colum, sculptura uariatam; et pulchra ei uisa fuit; et furata est illam. Tunc quasi  ingenti gaudio repleti quinque teterrimi spiritus, hoc furtum aliis in illo referebant conuentu, testificantes illam furti ream et peccatricem fuisse. Intulit quoque et hec: Fratris cuiusdam, qui paulo ante defunctus est, animam tristem ibi uidebam, cui antea ipse in infirmitate exitus sui ministraui et exsequia prebui. Qui mihi moriens precepit ut fratri illius germano uerbis illius testificans demandarem, ut ancillam quamdam, quam in potestate communiter possederant, pro anima eius manumitteret. Sed germanus eius, auaritia impediente, petitionem eius non impleuit; et de hoc supra dicta anima per alta suspiria accusans fratrem infidelem et increpans grauiter querebatur. Et similiter testatus est de  Ceolredo rege Merciorum  quem, ut dixit, uidebat angelico quodam umbraculo contra impetum demoniorum quasi libri alicuius magni extensione et superpositione defensum; ipsi uero demones anhelando rogabant angelos, ut ablata defensione illa ipsi permitterentur crudelitatis eorum uoluntatem in eo exercere. Et imputabant ei horribilem ac nefandam multitudinem flagitiorum, et minantes dicebant illum sub dirissimis inferorum claustris claudendum et ibi, peccatis promerentibus, eternis tormentis cruciandum esse. Tunc angeli solito tristiores facti dicebant: Proh dolor! quod homo peccator iste semetipsum plus defendere non permittit et propter merita propria  nullum ei adiutorium possumus prebere. Et auferebant superpositi tutaminis defensionem. Tunc demones gaudentes, de uniuersis mundi partibus congregati maiori multitudine quam omnium animantium in seculo fieri estimaret, diuersis eum tormentis inestimabiliter fatigantes lacerabant. Tum demum beati angeli precipiebant ei, qui hec omnia extra corpus suum raptus spirituali contemplatione uidit et audiuit, ut sine mora ad proprium rediret corpus, et uniuersa, que illi ostensa fuerunt, credentibus et intentione diuina interrogantibus manifestare non dubitaret; insultantibus autem narrare denegaret et, ut cuidam mulieri, que in longinqua regione habitabat, eius perpetrata peccata per ordinem exponeret et ei intimaret quod omnipotentem Deum potuisset  per satisfactionem repropitiari sibi, si uoluisset, et ut cuidam presbytero, nomine Begga, istas spirituales uisiones cunctas exponeret, et postea, quemadmodum ab illo instructus fieret, hominibus pronuntiaret, propria peccata, que illi ab spiritibus immundis imputata fuerunt, confessaque supradicti presbyteri iudicio emendaret.

Iussus tamen ab angelis primo diluculo rediit ad corpus, qui primo gallicinio exibat de corpore. Rediuiuo autem in corpore plena septimana nichil omnino corporalibus oculis uidere potui, sed oculi uesicis pleni frequenter sanguinem stillauerunt; et postea de presbytero religioso et peccatrice muliere, sicut ei ab angelis manifestatum est, ita illis profitentibus, uerum esse probauit. Subsequens autem et citus  scelerati regis exitus, que de illo uisa fuerunt, uera esse procul dubio probauit. Multa quoque alia his similia referebat sibi ostensa fuisse, que de memoria labefacta per ordinem recordari nullatenus potuisset. Et dicebat se post uisiones istas mirabiles tam tenacis memorie non fuisse ut ante fuerat. Hec autem, que te diligenter flagitante scripsi, tribus mecum religiosis et ualde uenerabilibus fratribus in commune audientibus exposuit, qui mihi in hoc scripto astipulatores fideles testes esse noscuntur. uale, uirgo dilectissima.

Ad hec uero quasdam uisiones, quas nuper in Anglorum Gestis a uenerabili Beda scriptis legi, ad dere cupio, que scilicet duris et improbis satis necessarie  ad compescendam cordis eorum duritiam uidentur. Huiusmodi ergo dicta in libro prefato inueniuntur scripta.



uISIO uICESIMA. Pene damnatorum et purgandorum, uti et gaudia beatorum cuidam ostensa. Ex Beda.

His temporibus miraculum memorabile et antiquorum simile in Britannia factum est. Namque ad excitationem uiuentium de morte anime quidam aliquandiu mortuus ad uitam resurrexit corporis et memoratu digna, que uiderat, narrauit; e quibus hic aliqua breuiter perstringenda esse putaui

Erat ergo paterfamilias in regione Nordanimbrorum, que uocatur Incuneningum, religiosam cum domo sua gerens uitam. Qui, infirmitate corporis  tactus et hac crescente per dies ad extrema perductus, primo tempore noctis defunctus est; sed diluculo reuiuiscens ac repente residens omnes, qui corpori flentes assederant, timore immenso perculsos in fugam conuertit. Uxor tantum, que amplius amabat, quamuis multum tremens et pauida remansit. Quam ille consolatus, noli, inquit, timere, quia iam uere surrexi a morte, qua tenebar, et apud homines sum iterum uiuere permissus. Non tamen ea mihi, qua ante consueueram, conuersatione, sed multum dissimili ex hoc tempore uiuendum est. Statimque surgens abiit ad uillule oratorium et usque ad diem in oratione persistens, mox omnem quam possederat substantiam in tres diuisit portiones. E quibus unam coniugi, alteram filiis tradidit,  tertiam sibi ipse retentans statim pauperibus distribuit. Nec multo post seculi curis absolutus ad monasterium Mailro, quod Tuidi fluminis circumflexu maxima ex parte clauditur, peruenit acceptaque tonsura locum secrete mansionis, quam preuiderat abbas, intrauit et ibi usque ad diem mortis in tanta mentis et corporis contritione durauit ut multa illum, que alios laterent, uel horrenda uel desideranda uidisse, etiamsi lingua sileret, uita loqueretur. Narrabat autem hoc modo quod uiderat.

Lucidus, inquit, aspectu et clarus erat indumento qui me ducebat. Incedebamus autem tacentes, ut uidebatur mihi, contra ortum solis solstitialem. Cumque ambularemus, deuenimus ad uallem multe latitudinis ac profunditatis, infinite autem longitudinis,  que ad leuam nobis sita, unum latus flammis feruentibus nimium terribile, alterum furenti grandine ac frigore niuium omnia perflante atque feruente non minus intolerabile preferebat. Utrumque autem erat animabus hominum plenum, que uicissim hinc inde uidebantur quasi tempestatis impetu iactari. Cum enim uim feruoris immensi tolerare non possent, prosiliebant misere in medium frigoris infesti et, cum neque ibi quidpiam requiei inuenire ualerent, resiliebant rursus urende in medium flammarum inexstinguibilium. Cumque hac infelici uicissitudine longe lateque, prout aspicere poteram, sine ulla quietis intercapedine innumerabilis spirituum deformium multitudo torqueretur, cogitare cepi  quod hic fortasse esset infernus, de cuius tormentis intolerabilibus narrari sepius audiui. Respondit cogitationi mee ductor, qui me precedebat, non hoc, inquiens, suspiceris; non enim hic infernus est ille quem putas.

At cum me hoc spectaculo tam horrendo perterritum paulatim in ulteriora perduceret, uidi subito ante nos obscurari incipere loca et tenebris omnia repleri. Quas cum intrassemus, in tantum paulisper condensate sunt, ut nichil preter ipsas aspicerem, excepta duntaxat specie et ueste eius qui me ducebat. Et cum progrederemur sola sub nocte per umbras, ecce subito apparent nobis crebri flammarum tetrarum globi ascendentes quasi de puteo magno rursusque decidentes in eumdem. Quo cum perductus  essem, repente ductor meus disparuit ac me solum in medio tenebrarum et horrende uisionis relinquit. Ac cum ibi globi ignium intermissione modo alta peterent, modo ima barathri repeterent, cerno omnia, que ascendebant, fastigia flammarum plena esse spiritibus hominum, qui instar fauillarum cum fumo ascendentium, nunc ad sublimiora proiicerentur, nunc retractis ignium uaporibus relaberentur in profunda; sed et fetor incomparabilis cum eisdem uaporibus ebulliens omnia illa tenebrarum loca replebat. Et cum diutius ibi pauidus consisterem, utpote incertus quid agerem, quo uerterem gressum, qui finis me maneret, audio subitum post terga sonitum immanissimi fletus ac miserrimi, simul et cachinnum crepitantem quasi uulgi indocti captis hostibus  insultantis.

Ut autem sonitus idem clarior redditus ad me usque peruenit, considero turbam malignorum spirituum, que quinque animas hominum merentes eiulantesque ipsa multum exsultans et cachinnans medias illas trahebat in tenebras. E quibus uidelicet hominibus, ut dignoscere potui, quidam erat attonsus ut clericus, quidam laicus, quedam femina. Trahentes autem eos maligni spiritus descenderunt in medium barathri illius ardentis. Factumque est ut, cum, longius subeuntibus eis, fletum hominum et risum demoniorum clare discernere nequirem, sonum tamen adhuc permistum in auribus haberem. Interea ascenderunt quidam spirituum obscurorum de abysso illa flammiuoma, et accurrentes  circumdederunt me atque, oculis flammantibus, et de ore ac naribus ignem putidum efflantes angebant. Forcipibus quoque igneis, quos tenebant in manibus, minitabantur me comprehendere, nec tamen me ullatenus contingere, tametsi terrere, presumebant. Qui cum undique hostibus et cecitate tenebrarum conclusus huc illucque oculos circumferrem, si forte alicunde quid auxilli, quo saluarer, adueniret, apparuit retro uia, qua ueneram, quasi fulgor stelle micantis inter tenebras, que paulatim crescens et ad me ocius festinans ubi appropinquauit, dispersi sunt et aufugerunt omnes qui me forcipibus rapere querebant spiritus infesti. Ille autem qui adueniens eos fugauit erat ipse qui me ante ducebat.  Qui mox conuersus ad dextrum iter quasi contra ortum solis brumalem ducere cepit. Nec mora; exemptum tenebris in auras me serene lucis eduxit.

Cumque me in luce aperta duceret, uidi ante nos murum permaximum, cuius neque longitudini hinc uel inde, neque altitudini ullus esse terminus uideretur. Cepi autem mirari quomodo ad murum accederemus, cum in eo nullam ianuam, uel fenestram, uel ascensum alicubi conspicerem. Cum ergo peruenissemus ad murum, statim nescio quo ordine fuimus in summitate eius. Et ecce ibi campus erat latissimus, et letissimus tantaque fragrantia uernantium flosculorum plenus ut omnes mox fetorem tenebrosi fornacis, qui me peruaserat, effugaret admirandi  huius suauitas odoris. Tanta autem lux cuncta ea loca perfuderat, ut omni splendore diei siue solis meridiani radiis uideretur esse preclarior. Erantque in hoc campo innumera hominum albatorum conuenticula sedesque plurime agminum letantium. Cumque inter choros felicium incolarum medios me duceret, cogitare cepi quod hoc fortasse esset regnum celorum, de quo predicari sepius audiui. Respondit ille cogitatui meo, non, inquiens, hoc est regnum celorum quod autumas. Cumque procedentes transissemus et has beatorum spirituum mansiones, aspicio ante nos multo maiorem luminis gratiam quam prius. In qua etiam uocem cantantium dulcissimam audiui. Sed et odoris fragrantiam miri tanta de loco effundebatur, ut is, quem ante degustans  quasi maximum rebar, iam permodicus mihi odor uideretur, sicut etiam lux illa campi florentis eximia, in comparatione eius que nunc apparuit, lucis tenuissima prorsus uidebatur et parua. In cuius amenitatem loci cum nos intraturos sperarem, repente ductor subsistit. Nec mora; gressum retorquens ipsa me qua uenimus uia reduxit.

Cumque reuersi peruenissemus ad mansiones illas letas spirituum candidatorum, dicit mihi: Scis que sint ista omnia que uidisti? Respondi ego: Non. Et ait: uallis ista, quam aspexisti flammis feruentibus et frigoribus horrenda rigidis, ipse est locus in quo examinande et castigande sunt anime illorum qui, differentes confiteri et emendare scelera que fecerunt, in ipso tandem mortis articulo ad penitentiam  confugiunt et sic de corpore exeunt. Qui tamen, quia confessionem et penitentiam uel in morte egerunt, omnes in die iudicii ad regnum celorum perueniunt. Multos autem ex eis preces uiuentium, et eleemosyne, et ieiunia, et maxime celebratio missarum, ut etiam ante diem iudicii liberentur, adiuuant. Porro puteus ille flammiuomus ac putidus quem uidisti ipsum est os gehenne, in quo quicunque semel inciderit, nunquam inde liberabitur. Locus uero iste florifer in quo pulcherrimam iuuentutem iocundari ac fulgere conspicis, ipse est in quo recipientur anime eorum qui in bonis quidem operibus de corpore exeunt; non tamen sunt tante perfectionis, ut in regnum celorum statim introduci  possint. Qui tamen omnes in die iudicii ad uisionem Christi et gaudia regni celestis intrabunt. Nam quicunque in omni uerbo, et opere et cogitatione perfecti sunt, mox de corpore egressi ad regnum celeste perueniunt, ad cuius uicinia pertinet locus ille, ubi sonum cantilene dulcis cum odore suauitatis ac splendore lucis audisti.

Tu autem quia nunc ad corpus reuerti, et rursum inter homines uiuere debes, si actus tuos curiosius discutere et mores sermonesque tuos in rectitudine ac simplicitate seruare studueris, accipies et ipse post mortem locum mansionis inter hec, que cernis, agmina letabunda spirituum beatorum. Namque ego, cum ad tempus abscessissem a te, ad hoc feci, ut quid de te fieri deberet agnoscerem.

 Hec cum mihi dixisset, multum detestatus sum reuerti ad corpus, delectatus nimirum suauitate ac decore loci illius quem intuebar, simul et consortio eorum quos in illo uidebam, nec tamen aliquid ductorem meum rogare audebam. Sed inter hec, nescio quo ordine, repente me inter homines uiuere cerno. Hec et alia, que uiderat idem uir Domini non omnibus passim desidiosis ac uite sue incuriosis referre uolebat, sed illis solummodo qui, uel tormentorum metu perterriti uel spe gaudiorum perennium delectati, profectum pietatis ex eius uerbis haurire uolebant, qui usque ad diem sue uocationis infatigabili celestium bonorum desiderio corpus senile inter quotidiana ieiunia domabat multisque et uerbo et conuersatione saluti fuit. Cui scilicet  uisioni mox subiuncta est alia a predicto uiro in hunc modum scripta:



uISIO uICESIMA PRIMA. Quidam ob dilatam nimium penitentiam eternis tormentis addictus. Ex eod.

At contra fuit quidam in prouincia Merciorum, cuius uisiones ac uerba, non autem conuersatio plurimis, sed nec sibimetipsi profuit. Fuit autem temporibus Cenredi, qui post Edilredum regnauit, uir in laico habitu atque officio militari potius, sed quantum pro industria exteriori regi placens, tantum pro interna suimet negligentia displicens. Admonebat ergo illum sedulo, ut confiteretur, et emendaret ac relinqueret scelera sua, priusquam subito mortis aduentu tempus omne penitendi et emendandi perderet.  uerum ille frequenter licet admonitus spernebat uerba salutis seque tempore sequente penitentiam acturum esse promittebat. Hic interim tactus infirmitate decidit in lectum atque acri cepit dolore torqueri. Ad quem ingressus rex  hortabatur ut uel tunc, antequam moreretur, penitentiam ageret commissorum. At ille respondit non se tunc uelle confiteri peccata sua, sed cum ab infirmitate resurgeret, ne exprobrarent sibi sodales quod timore mortis faceret ea que sospes facere noluerat, fortiter quidem, ut sibi uidebatur, locutus, sed miserabiliter, ut post patuit, demonica fraude seductus. Cumque morbo ingrauescente denuo ad eum uisitandum ac docendum rex intraret,  clamabat statim miserabili uoce: Quid uis modo? quid huc uenisti? Non enim mihi aliquid utilitatis aut salutis potes ultra conferre. At ille, noli, inquit, ita loqui, uide ut sanum sapias. Non, inquit, insanio, sed pessimam mihi conscientiam certus pre oculis habeo. Et quid, inquit, hoc est? Paulo ante, inquit, intrauerunt domum hanc duo pulcherrimi iuuenes et sederunt circa me, unus ad caput, et unus ad pedes. Et protulit unus libellum pulchrum, sed uehementer modicum, ac mihi ad legendum dedit. In quo omnia, que unquam bona feceram, intuens scripta reperi. Et hec erant nimium pauca et modica. Receperunt codicem, nec aliquid mihi dicebant. Tum subito superuenit exercitus malignorum et horridorum uultu spirituum, domumque hanc et exterius  obsedit, et intus maxima ex parte residens impleuit. Tunc ille qui et obscuritate tenebrose faciei et primatu sedis maior esse uidebatur eorum, proferens codicem horrende uisionis et magnitudinis enormis et ponderis pene importabilis, iussit unum ex satellitibus suis mihi ad legendum deferre. Que cum legissem, inueni omnia scelera, non solum que opere uel uerbo, sed etiam que tenuissima cogitatione peccaui, manifestissime in eo tetris esse descripta litteris. Dicebatque ad illos, qui mihi assederant, uiros albos et preclaros: Quid hic sedetis, scientes certissime quia noster est iste? Responderunt: uerum dicitis. Accipite et in cumulum damnationis uestre ducite. Quo facto, statim disparuerunt. Surgentesque duo nequissimi spiritus habentes in manibus cultrum  percusserunt me unus in capite et alius in pede; qui uidelicet modo cum magno tormento irrepunt in interiora corporis mei, moxque ut ad se inuicem perueniunt, moriar et paratis ad rapiendum me demonibus in inferni claustra pertrahar. Sicque loquebatur miser desperans, et non multo post defunctus penitentiam, quam ad breue tempus cum fructu uenie facere supersedit, in eternum sine fructu penis subditus facit. De quo constat, quia sicut sanctus papa Gregorius de quibusdam scribit, non pro se ista, cui non profuere, sed pro aliis uiderit qui eius interitum cognoscentes, differre tempus penitentie, dum uocat, timerent, ne improuiso mortis articulo preuenti impenitentes perirent.



uISIO uICESIMA SECUNDA. Sceleste uite monachus eternum damnatus. Ex eod.


Post hec quoque uisionem tertiam predictus uenerabilis Beda subiungit. Noui autem, inquiens, ipse fratrem, quem utinam non nossem! Cuius etiam nomen, si hoc aliquid prodest, dicere possem, positum in monasterio nobili, sed ipsum ignobiliter uiuentem. Corripiebatur quidem sedulo a fratribus ac maioribus loci, atque ad castigatiorem uitam conuerti admonebatur. Et quamuis eos audire noluisset, tolerabatur tamen ab eis longanimiter ob necessitatem operum ipsius exteriorum; erat enim fabrili arte singularis. Seruiebat autem multum ebrietati et ceteris uite remissioris illecebris; magisque in officina sua die noctuque residere quam ad psallandum,  atque orandum in ecclesia audiendumque cum fratribus uerbum uite concurrere consueuerat. Unde accidit illi quod solent dicere quidam: Quia qui non uult ecclesie ianuam sponte humiliatus ingredi, necesse habet ianuam inferni non sponte damnatus introduci. Percussus enim languore atque ad extrema perductus uocauit fratres, et multum tristis ac damnato similis cepit narrare quia uideret inferos apertos et Satanam demersum in profundis tartari Caiphamque cum ceteris, qui occiderunt Christum, iuxta cum flammis ultricibus contraditum, in quorum uicinia, inquit, heu misero mihi locum aspicio eterne perditionis esse preparatum! Audientes hec fratres ceperunt diligenter exhortari ut uel tunc positus adhuc in corpore penitentiam faceret.  Respondebat ille desperans: Non est mihi modo tempus mutandi, cum ipse uiderim iudicium meum iam esse completum. Talia dicens sine uiatico salutis obiit ex corpus eius in ultimis est locis monasterii humatum. Neque aliquis pro eo uel missas facere, uel psalmos cantare, uel saltem orare presumebat. O quam grandi distantia diuisit Deus lucem et tenebras! Beatus protomartyr Stephanus passurus mortem pro ueritate uidit celos apertos, uidit gloriam Dei et Iesum stantem a dextris Dei, et ubi erat uenturus ipse post mortem, ibi oculos mentis ante mortem, quo letior occumberet, misit . At contra iste tenebrose mentis et actionis imminente morte uidit aperta tartara, uidit damnationem diaboli et sequacium eius, uidit etiam suum, infelix  inter tales carcerem, quo miserabilius ipse desperata salute periret, sed uiuentibus, qui hec cognouissent, causam salutis sua perditione relinqueret.



uISIO uICESIMA TERTIA. Ecclesiasticis bonis ui uel fraude direptis demon ditatur et delectatur.

Mirum quoddam nuper audiui, quod licet inter uisiones suprascriptas nequeat computari, tamen, quia edificationem magnam conferre potest omnibus qui delusiones diabolicas cupiunt euadere, uolo hic scribere.

Dictum namque mihi est, ut recolo, quia, cum in Saxonia nuptie cuiusdam prepotentis essent agende et ad has histriones multi, sicut uulgo solent, properarent  uenire, quidam histrio et fama et dignitate ceteris prestantior, nomine uollare, simul properauit. Sed ne tante dignitatis uir solus pergere uideretur, acquisiuit sibi alios eiusdem artis gnaros octo et cum eis quasi militibus stipatus ad nuptias profectus est. Cumque simul equitantes pergerent, contigit ut et diabolus in similitudine celebris persone se coniungeret equitando, illis nil minus quam factum hoc arbitrantibus. Unde et simul pergentes omnia, quibus noti et familiares uti solent, uerba conferebant. Sed et hoc exquirebant ab eo quod illi nomen esset? At diabolus respondit dicens: Nithart uocor; quod Latina lingua odiosus uel ualde malignus dici potest. Et merito tali nomine sese dicebat nuncupatum  a quo odium omnisque malitia uenit in mundum.

uerumtamen nec uollarc nec eius comites per nominis huius indicium attendebant quem conuiatorem haberent. Sole autem ad occasum appropinquanto ceperunt tractare ubi nocte illa potissimum ualerent manere. Tunc diabolus, si, inquit, mecum proficisci uolueritis, dabo cuncta necessaria uobis. Est enim contigua domus et habitatio mea. Sed in hoc sollicite uos debetis obseruare, ut, quia seruos et milites nequissimos habeo in domo mea, nullus uestrum in aliquo negotio uel colloquio se commisceat illis. Hanc igitur promissionem et admonitionem fideliter factam credentes libenter audierunt et secum proficisci quocunque ipse uellet decreuerunt. Moxque ipse diabolus  quasi dux itineris precessit et eos in uallem quamdam magne longitudinis deduxit.

Deinde uero, cum iam magis ac magis nox tenebrosa immineret, duxit illos in siluam densissimam, in qua aliquandiu profecti subito uiderunt plurimos sibi cum lampadibus et facibus honorifice occurrentes. Inter quos etiam nonnulli, qui uidebantur splendidis pretiosisque uestibus induti, prorumpebant certantes quis eorum prius equos uel ipsos susciperet et ad hospitia omnigenis necessariis referta deduceret. Postquam uero omnia, que hospitibus grata et necessaria esse solent, tam in se quam in equis pascendis copiosissime exhibita sunt, conuocabantur ad principis domum. Qui statim aduenientes iussi sunt considere. Deinde mensa preparata itur  ad cenam, in qua optimi generis fercula et pocula non nisi aureis uel argenteis uasis afferri uidebantur. Sed et ipsius domus parietes atque laquearia palliis cortinisque pretiosissimis circumdata monstrabantur.

At uollarc eiusque comites, licet de his omnibus mirarentur et in ueritate facta arbitrarentur, memores tamen predicte admonitionis, que magis ex gratia diuina quam prouisione diabolica euenisso credenda est, sub omni disciplina sese continuerunt. Cumque cena peracta uideretur, ad cubitum ire iussi sunt equisque suis abundans pabulum preberi iubebatur. Altera autem die mature surgentes et ad principem uenientes petierunt ut ad predestinata loca ire permitterentur. At ille: Non, inquit,  hodie, sed cras uos proficisci permitto, et tunc cum donis talibus que et me decet dare et uos suscipere. Hodie enim uolo nobis sit communis letitia, commune conuiuium, ut postmodum aliis enarrare ualeatis que sit et gloria mea et que gratia uobis sit a me exhibita. His auditis nil contradicere presumpserunt, sed ita, ut iussi sunt, fecerunt, necdum sentientes diabolice delusionis potentiam.

At ubi prandii tempus adesse uidebatur et mensa ponebatur, tanta miltitudo seruientium, talis ciborum apparatus, tanta uasorum insignium copia erat ut uix apud reges ditissimos huic simile inueniretur. Cumque uollarc esu potuque satis percepto hilarior effectus sibi uideretur , assumens fiduciam, ut histriones solent, interrogat diabolum dicens: Si, domine, presumerem, libenter te pro quadam re interrogarem. ualde namque miror, unde uenerit tibi tanta copia auri atque argenti aliarumque rerum, quas non solum in cibo et potu, sed etiam in omnigenis ornamentis plus coram te uideo quam coram principe ullo uidissem appositas. Cui respondens diabolus dixit: Noli ergo in hoc mirari, quia omnia bona, que uel ecclesiis et monasteriis, sanctis uel pauperibus et uiduis, uel cuiquam iniuste rapiuntur, mea sunt meeque potestati subiiciuntur. Quo audito uollarc obstupuit, et nimio pauore contremuit. uerumtamen ne aliqua diaboli suspicione ipse pauor agnosceretur, continuit se ab omni tristitie habitu et hilari constitit  uultu, sola fide et intentione Deum inuocans.

Finito autem huiusmodi conuiuio et uniuersis circumquaque sedentibus, uollarc etiam egressus est et comites suos clam conuocans ait: ue nobis miseris, quoniam uenimus in foueam perditionis. Iste enim princeps, qui nos huc tantopere secum ducens hospitio recepit, quique hodie tantam potentie sue gloriam nobis ostendit, ipse pro certo diabolus est. Unde, queso, commendate uos Deo, tota mente supplicantes, ut recordatus misericordie sue hinc nos eripere dignetur. In omnibus tamen estote cauti, ne plus solito tristiores uideamini. Sed iam cito ad eum reuertamur, ne diutius hic simul stantes uideamur. Moxque ingressi domum conuiuii eodem, quo  prius, habitu et animo apparuerunt. Deinde interrogati si quid uellent plus bibere, responderunt se uelle. Cumque allato poculo se satis bibere simulassent, uollarc petiit diabolum, ut se suosque sequaces abire permitteret. At ille, non modo, inquit, sed cras abire permitto. Hinc enim diem leti et conuiuantes debemus simul perducere. Sed et dona, que uobis promisi, hodie sunt danda, ut cras quantocius uultis abire ualeatis.

 His igitur dictis, licet formidolosi, consenserunt promittentes omnia secundum eius imperium semet facturos. Facta autem uespertina hora uidebantur afferri coram diabolo multifaria dona tam in aureis quam argenteis uasis quam in uestibus eximiis. Que omnia ille singulis letanter distribuit, et ad hospitium ire permittens dixit: Ecce omnia, que uobis promisi, iam satis impleui. Ad hec etiam, quod solum restat, faciam uos cras deduci in uiam itineris uestri. Moxque astantibus quibusdam dixit: cras hora, qua ipsi uoluerint, ducite hos hospites in illum locum, ubi se recognoscant huc diuertisse. Que postquam dicta sunt, uollarc eiusque sequaces egressi sunt ad hospitium inuisum, prestolantes uix mane futurum. Nam, licet uiderentur muneribus  ditati, cibo potuque repleti, maxima tamen cura impediebat eos quiescere; ideoque tota nocte illa clamauerunt ad Dominum ut de necessitatibus eorum liberaret eos.

Mane igitur facto uenerunt duces itineris, eo ducentes eos in locum, ubi se recognoscebant, dixerunt: Nunquid adhuc in uiam notam uenistis? At illi dixerunt: Utique. Iam enim satis agnoscimus quo pergere debeamus. Porro duces missi nusquam sunt postea uisi. At uollarc eiusque comites tantam mox infirmitatem pre inedia et in se et in equis suis sentiebant ut uix ultra progredi ualerent. Querentes etiam dona in sarcinis reposita nichil inuenerunt, nisi quedam aranearum texta. In qua nimirum causa uerum esse probatur, quod Dominus in Euangelio  dicit de diabolo: Ille homicida erat ab initio, et in ueritate non stetit . Cum loquitur mendacium, ex propriis loquitur. Quo nichil est peius, quia mendax et pater eius.


Hec quicunque legit, hinc cautior esse ualebit Aduersus uarias demonis insidias.





FRAGMENTUM RELATIONIS DE TRANSLATIONE S. DIONYSII E FRANCIA IN GERMANIAM, AD MONASTERIUM S. EMMERAMMI.






MONITUM.

Fragmentum hoc, opusculis Othloni intersertum, eiusdem seculi manu, qua ilia, exaratum est, ut adeo uix dubio locus sit ab eodem omnia auctore profecta esse, presertim cum alias nichil in toto codice insit quod non sit certissime Othlonianum. Nec quempiam moueat, quod auctor fragmenti causam rumoris maximi sub temporibus modernis Noricis terris contigisse dicat, que uerba cum seculo undecimo, quo Othlonus floruit, non congruant. Nam medie etatis scriptores ea phrasi, MODERNIS TEMPORIBUS, etc., in peramplo significatu usos fuisse notius est quam ut id allatis in medium pluribus exemplis firmari necessum sit.

 Audite, fideles populi, causam rumoris maximi, que sub temporibus modernis Noricis contigit terris.  Beatissimus namque Dionysius, Athenis quondam episcopus, quem sanctus Clemens direxit in Galliam  propter predicandi gratiam, ibidemque martyrio coronatus comperitur et tumulatus. Hic idem sub tempore iam contiguo inde translatus est Norico in Emmerammi beati cenobium satis celebre et famosum. Sed hoc quali perpetratum constet modo, uobis breuiter nuntiabo. Imperator fuit quidam eximius, nomine etiam Arnolfus, ex illius prosapia gloriosi pontificis quondam Arnolfi, clarissimam tenens carnis originem eiusdemque sequens uirtutem. Ille ergo inuitatus confinia petiit occidentalia commissurus bellum contra quasdam gentes iam Gallica regna prementes, quas incole non illius prouincie  per se ualebant superare. Cumque per Omnipotentis auxilium ita uim deleret hostium, ut de exercitu eorum immenso non restaret uel unus homo, cum tanti triumphi gloria reuersus uenit ad urbem Parisius. Qua dum per dies aliquos resedisset et de diuersis tractauisset, cepit hoc etiam secreto tractare omnimodisque explorare qualiter ualeret corpus sanctissimi obtinere Dionysii. Ad hec multi respondentes quoque multa uaria dabant consilia. Sed postremo quidam. . . Desunt cetera ob excisa aliquot e codice folia.




uITA SANCTI WOLFKANGI EPISCOPI RATISBONENSIS Auctore Othlono monacho.






[uITA S. WOLFKANGI.]





MONITUM.

 Othlonus, a fratribus monasterii rogatus, etiam uitam S. Wolfkangi episcopi Ratisbonensis, anno 994 mortui, componendam suscepit  , quamuis iam antea bis et proprio opere et in Arnoldi libro de memoria S. Emmerammi edita esset. Sed que in his tradita erant nonnisi corrigere et »regule grammatice artis subiugare« uoluit  , id quod tam fideliter eum fecisse, Arnoldi collato libro apparet, ut plerumque  ipsa huius retineat uerba, quedam, sed que nullius sunt momenti, omittat, plerumque uix uerbum de suo addat  . Ideo ubi antiquiorem illam sequitur uitam, quam ex Francis Ratisbonam allatam dicit, iam uero deperditam dolemus, eamdem putandus est obseruasse regulam. Quo factum esse uidetur, ut bis terue ipsa scriptoris uerba retineret, que hunc  Wolfkango ceuum ostendunt  et familiarem, Othlono uero nullo modo conueniunt, qui quadraginta fere post episcopi mortem exactis annis Ratisbonam uenit et uix quemquam illius etatis hominem inuenisse uidetur. Nam qui ei de sancto uiro referebant, hunc ipsi minime uiderant, sed nonnisi patres de eo locutos audierant  . Othlonus etiam alibi se uitam posteriori tempore scripsisse indicat  , et cum Arnoldi librum iam ab ipso secundis curis emendatum ad manus haberet  , ossa uero S. Wolfkangi a Leone IX papa eleuata esse nondum sciret  , inter annos 1037-1052 hunc susceperit laborem oportet; quem ita exsecutus est, ut librum quamuis neque rebus neque oratione ualde conspicuum, satis tamen aptum utilemque exhiberet.

 Medio euo preter scriptores Ratisbonenses  et Adelbertum Bambergensem  , quibus uix Annalistam Saxonem addere licet  , nemo, quod sciam, hac uita usus est [ C. Einsidlensem n. 322, mbr., sec. XI, 4to, ubi post Bethii librum De consolatione philosophie alia manu scriptum hec sequitur uita. Ex hoc ms. optimo, sed prefatione destituto, Mabillon post Surium , qui suo more stylum mutauit, primus genuinum edidit textum , sed neque Othlonum auctorem agnouit [ C. Monacensem inter libros mss. ciuit. Ratisbonens.  . C. I. signatum, qui uariis sec. XII-XIu manibus exaratus, Bede expositionem in Acta apostolorum, Aribonis uitam S. Corbiniani, Translationem S. Alexandri et Iustini Frisingam, fragm. uite S. Galli, uitam S. Erhardi auctore Paullulo, Augustinum de uera religione, Bernhardum de contemptu mundi et particulam uite S. Erminoldi continet. uita S. Wolfkangi, que inter hec f. 111-131 legitur, sec. XII satis accurate scripta est, sed textum habet hinc inde leuiter mutatum; quod an ab ipso Othlono factum sit dubitarim. Certe ubi hic Arnoldi libro usus est, cod. Einsidlensis cum eo ad uerbum conuenit, Ratisbonensis uero non semel longius ab eo recedit  [ C. uindobonensis n. 2217 (3330. Lunelac. [ C. uindobonensis n. 3377  C. uindobonensis n. 818  C. Monacensis, Bauar. n. 843, chart., sec. Xu, in 48 foliis exaratus, fol. 1-38, Othloni librum, fol. 38-42. uitam Wolfkangi metricam  , fol. 42-43. Orationem de sancto  Wolfkango  C. Mellicensi signato H, 9, ex quo Pez primus Othloni prefationem  C. Cremifanensis mbr., sec. XIu, uterque prefatione destitutus, indicantur [ C. Clare uallis  n. 14, mbr., sec. XIII, qui ad magnam uitarum collectionem, qualem in plerisque monasteriis inuenimus, pertinet, cuius notitiam u. Cl. Ioanni de Frast, bibliothecario  Zwettlensi, debemus  .

Preter uitam breuem rhythmis conscriptam, quam in codd. 7 et 8 exstare iam dixi, aliam uersibus hexametris compositam in bibliotheca S. Udalrici et Afre Augustana fuisse, Braun monet  .


C. WAITZ.



INCIPIT PROLOGUS IN uITAM SANCTI WOLFKANGI [1 1Kb] .


 Fratrum quorumdam nostrorum hortatu sedulo infimus ego O. [2 1Kb] cenobitarum Sancti Emmerammi compulsus sum, beati Wolfkangi [3 1Kb] uitam, ab antecessoribus  nostris in liberulis [4 1Kb] duobus dissimili interdum et impolita materie [5 1Kb] descriptam, in unum colligere atque aliquantum sublimiori stilo corrigere. [8 1Kb]  Quibus sepius renitendo, ex imperitia magis quam malicia, tam ardui operis denegaui negocia. Sed illi, quod mihi difficillimum [6 1Kb] uidebatur ex proprio, diuino adiutorio leuigantes, a precibus inceptis non desistebant, donec me uotis suis parere uel attemptare promittebam, credens utique, quia non absque superno nutu huiusmodi foret exactio, dicente Scriptura sacra: Nihil in terris fil sine causa . Que sit autem cause rationabilis et aliqua utilitate subsistentis diffinitio, sancti Augustini docemur rudimento: uoluntas Dei, inquit, prima et summa causa est omnium corporalium et spiritualium [7 1Kb] motionum. Hac igitur fide atque spe incitatus, fraternos adimplere curaui precatus. In quo scilicet opusculo hoc studere me denuncio, ut ea que simili quidem sensu prolata  sed inemendato rusticoque stilo uidebantur uagabunda, regule aliquantulum grammatice artis subiugarem et ad litteratorios usus exemplarem. Ubi uero dissimilis habebatur sententia, ut est illud quod dicitur regem gentemque Ungariorum ad sacram  fidem conuertisse necnon baptizasse, nonnullaque alia quoniam non solum alter libellus, Arnolfi scilicet monachi dyalogus aput nos scriptus, sed etiam omnium, qui adhuc nobiscum conuersantur et se relatione patrum fideli comperisse sancti Wolfkangi gesta testantur, uerba discrepant, uisum est mihi magis debere sequi dicta scriptaque nostratum, inter [9 1Kb] quos et maxime predictus uir Dei in hac uita degens claruit, quam extraneorum [10 1Kb] . Nam alter libellus, in quo uarietas habetur talis, delatus est ex Francis. Multa etiam que in libro neutro inueniebantur fidelium quorumdam attestatione comperta addere studui, sicque quedam addendo, quedam uero fastidiose uel inepte dicta excerpendo, pluraque etiam corrigendo, sed et capitularia  [11 1Kb] preponendo, uobis, o fratres mei exactores huius rei, prout ingenioli mei paruitas permisit, obediui. Iam, rogo, cessate plus tale quid exigere a me.



CAPITULA [12 1Kb] .

     1. Quibus [13 1Kb] parentibus sanctus Wolfkangus sit natus et quali conuersatione ab infantia fulserit, quidque matri sue de eo uisum fuerit.
    2. Relatio de nominis eius memoria, quia indifferenter accipi possunt huiusmodi uocabula.
    3. Quanta auiditate scolis traditus litteraturam [14 1Kb] ceperit [15 1Kb] .
    4. Quia cum quodam Heinrico sibi familiarissimo discendi causa ad Wirciburg [16 1Kb] conuolauerit.
    5. Quomodo ob quedam obscura in Martiano [17 1Kb] dicta conscolasticis a se enucleata a magistro Wirciburgensi [18 1Kb] sit repulsus.
    6. Quod uir Dei renunciare seculo [19 1Kb] decreuerit sed amici sui Heinrici precibus distulerit.
    7. Quomodo Heinricus, Treuerensis episcopus factus,  sanctum Wolfkangum secum ire petierit et ei omnem post se episcopatus dignitatem subdere uoluerit, sed ille hec renuens uix pueris docendis preesse consenserit.
    8. De eo quod episcopus Heinricus audita conuersatione sancti uiri cenobium aliquod sibi committere studuerit.
    9. Quomodo Heinrico presule in Roma defuncto sanctum Wolfkangum ad se conuocauerit episcopus Coloniensis Bruno.
    10. Quemadmodum uir Dei a Brunone episcopo dimissus patriam reuiserit et ad monasticam uitam tetenderit.
    11. Qualiter sanctus Wolfkangus a beato Udalrico presbyter sit ordinatus.
     12. Ubi uiro Dei sanctus Otmarus per uisum apparens, quod presulatus regimen esset accepturus, quantisque id annis foret dispositurus, predixerit.
    13. Quomodo ex reuelatione diuina incitatus predicandi causa Pannonie petierit confinia, sed a Piligrimo Patauiense episcopo sit reuocatus.
    14. Quomodo eiusdem episcopi effectu Ratisponensis Ecclesie presulatum susceperit.
    15. Qualiter in urbe predicta monastice uite incuriam prospiciens doluerit, et pro huiusmodi emendatione Ramuoldum in Sancti Emmerammi cenobio abbatem constituerit.
    16. De eo quod quidam indigne ferebant, quia predicto  cenobio abbatem prefecerit.
    17. Qualiter etiam sanctimonialium monasteria in predicta urbe constituta ad monastice uite regulam perduxerit.
    18. Quomodo canonicorum iura prouidere studuerit.
    19. Quanta [20 1Kb] predicationis gratia refulserit.
    20. Quod uiro Dei predicante diabolica fraus discurrere populum fecerit.
    21. Qualiter eum stolidus quidam tacite despiciens, mox terrore ac infirmitate fuerit correptus, sed postea sanitati restitutus.
    22. De cotidiana illius conuersatione.
    23. Quomodo sacerdotes pagenses admonuerit, ut se obseruarent.
     24. Quanta sollicitudine emendauerit, cum quosdam ob uini penuriam missas cum aqua celebrasse audiret.
    25. Quod ita alienis sicut sibi subditis misericordiam exhibuerit.
    26. Quanta industria multos famis tempore procurauerit.
    27. De paupere, quem pro furto comprehensum excusauit eique uestimenta exhibere iussit.
    28. Quomodo hereticum uerba quedam erroris arte dialectica proponentem eadem arte mirifice confutauerit.
    29. Qualiter a cesare Ottone rogatus consensit, in Pemia Ratisponensi ecclesie subdita fieri episcopatum.
     30. Quia prophetie spiritu claruerit.
    31. Quomodo legatus sancti presulis, qui ablato equo eius iussa ambulando implere studuit, subito equum sellatum inuenerit.
    32. Ubi in cesaris Ottonis expeditione, multis ex fluuii cuiusdam inundatione periclitantibus, ipse securus fluuium transiit aliosque transire fecit.
    33. De clerico, cui maledicendo oculorum dolorem ingessit, sed postea benedicendo sanitati pristine restituit.
     34. De muliere demoniaca curata.
    35. Item de alia muliere demoniaca curata.
    36. Qualiter uicedominum suum tonitruum fulgurumque terrore moribundum sanitati reddiderit.
    37. De quodam Rubilocensis [21 1Kb] ecclesie egroto per eius benedictionem sanato
    38. Quomodo per Danubii decursum in orientalem Pagoarie plagam profectus corporisque molestia preuentus ibi obierit.
    39. Qualiter post sancti uiri obitum mox presul Hartwicus et Aribo comes aduenientes, una cum reliqua plebe corpus eius ad Ratisponam urbem diuexerint [22 1Kb] ibique in Sancti Emmerammi ecclesia sepelierint.
     40. De demoniaco, qui, a cementariis ad locum ubi sanctus Wolfkangus obiit deductus, mox sanus factus est.
    41. De eo qui ferro constrictus ad eius sepulchrum uenit, sed absolutus rediit.
    42. Quomodo regi Heinrico in uisione apparens, per senarii numeri descriptionem imperialem designauerit dignitatem [23 1Kb] .
    43. De quodam ceco illuminato.
    44. De muliere debili apud eius tumulum sanata.
    45. Item de quodam egroto per eius merita sanato.





INCIPIT uITA SANCTI WOLFKANGI EPISCOPI [24 1Kb] .


 1. Beatus igitur Wolfkangus, natione Sueuigena, ex ingenuis parentibus  , et ut sibi Salomon optat, nec diuitias nec paupertatem patientibus, sed mediocriter recteque uiuentibus, est procreatus. Qui nimirum ab ipsis infantie rudimentis diuinum fontem uite sitiens et caduca queque despiciens, magna meritorum prerogatiua cepit eminere, multisque uirtutibus studuit fulgere Fertur etiam, quod eius matri uisum fuerit stellam in gremio portare. Quod scilicet presagium conueniens erat preclaris filii uirtutibus. Nam unus illorum extitit, de quibus Scriptura sacra dicit: Qui docti fuerint, fulgebunt quasi splendor firmamenti, et qui ad iustitiam erudiunt multos, quasi stelle in perpetuas eternitates .

 2. [25 1Kb] Natus ergo puer, non multo post baptismi gratiam adeptus, Wolfkangus est appellatus; quod uidelicet nomen ille per semetipsum est interpretatus. Nam in quodam armario, quod ipse construi precepit, inter reliqua, sicut erat peritissimus pematum  compositor, ita scripsit:

Iusserat [26 1Kb] ediculam mandrita Lupambulus istam  .
uerumtamen pro nulla sue malitie nota [27 1Kb] hoc nomen ei imponebatur, sed quadam consueta sue cognationis appellatione, quia et nomina bestiarum in utramque partem aduerti possunt. Leo etenim interdum significat diabolum, ut ibi: Sobrii estote et uigilate, quia aduersarius uester diabolus tanquam leo rugiens circuit, querens quem deuoret ; Christum etiam nichilominus designat, ut est illud: Ecce uicit leo de tribu Iuda ; et ouis in bono ponitur, ut illud: Nos autem populus tuus, et oues pascue tue , et in malo, ut ibi: Sicut oues in inferno positi sunt ; item patriarcha Iacob ad filium suum: Beniamin lupus rapax ; et peta de persona sancti Pauli ita scribit:

O lupe Paule rapax, quid iam remanebit in orbe,
Quod non ore trahas?
 Hinc itaque apparet, quod nullus iustificatur uel reprobatur ex nomine.

3. Crescente autem puero, Spiritus sancti gratia augebatur simul in illo. Nam cum iam circiter septuennis esset, parentes eius illum pro discendis litteris cuidam commendauerunt clerico, hoc ueluti religiosi premeditantes, quod et postea experti sunt gaudentes, ut per iuges interuentus filii instructi, funes peccatorum, quibus semet circumplexos sentiebant, soluerentur. Idem uero pretiose indolis puer tanta auiditate ac memoria litteras cepit capere, quo paucis annorum decursibus transactis non solum hystorici sensus superficiem penetrarit, uerum etiam intimas mysteriorum medullas inuestigarit. Quamobrem in priuatis iam minime contentus  est discere locis; sed ubi tunc in Germanie partibus maxime pollebat scolare studium, patre ducente bithalassum [28 1Kb]  adiit, id est Augense cenobium. Ubi, quoniam eius fama ingenii pridem audiebatur, gratanter est susceptus, breuique tempore delapso, magistris, qui illius capacitatis acumen senserant, efficitur suspectus. uerumtamen nullo despectionis fastu ex huiusmodi eminentia intumescebat, sed cum omnibus in domo Domini ambulabat cum consensu.

4. Per idem tempus  fuit in loco prefato [29 1Kb] propter studium scolare quidam Heinricus [30 1Kb] , eximia Francorum Sueuorumque prosapia genitus, qui supradictum iuuenem maximo sibi adnectens amore, rogauit unice, ut secum ad Herbipolim,  que a rusticis Wirciburg [31 1Kb] uocatur, ueniret. Hoc autem ideo propensius suadebat, quod frater eius, Poppo nomine, monarchiam illius episcopii tenebat  et quendam Stephanum de Italia scolaris doctrine causa conduxit, qui omnibus ibidem discere cupientibus satisfacere possit. Cumque idem Heinricus in huiusmodi precibus persisteret, omnemque humanitatem, que discendi ac peregrinandi necessitas exigit, promitteret, petenti tandem acquieuit. uenientes ergo simul ad predictam urbem, scolarem adeunt magistrum, et sub eius disciplina commorantes, aliquantis diebus habuere propitium.

5. Cum autem quadam die in Martiano de nuptiis Mercurii et philologie legeret, quomodo utriusque  nomen rhythmi profunditate conueniret et non satis diligenter exprimeret: iuuenes, ut soliti fuerunt, ad perspicacioris sensus uirum Dei Wolfkangum uenerunt, et ut numeri difficultatem explicaret, unanimiter postulauerunt. At ille, sicut erat benignus et edoctus, non solum quod rogauerant, uerum etiam omnem huius sententie scrupulositatem aperiens insinuauit. Quo comperto, magister prefatus ira commotus, ne ulterius sue interesset lectioni, sub  interminatione prohibuit. Sicque malignus hostis, inuenta hac occasione, tam per se quam per suos complices famulum Dei suffocare temptabat. Sed nimirum, sicut flamma flatibus uenti agitata ualidius accendi solet, ita diuini sensus ardor, qui in pectore Wolfkangi a pueritia coaluerat, nullo temptationis imbre potuit extingui. Ex illo itaque tempore, sicut ipse fatebatur, cuius omnia uerba sunt credenda, de nullo carnali demonstratore scripturarum apprehendit penetralia, tantoque sibi postea extitit amplius ingenium, quantum distat inter hibernum solem et estiuum.

6. Huiusmodi igitur profectibus uir Dei maturascens, cotidie se ipso robustior uirtutibus succrescebat, etiam in corde suo quasdam de conualle lacrimarum  ascensiones facere disponebat. Nam nisi amici precibus Heinrici, cum quo familiare habuit contubernium, retraberetur, omnimodo secularibus renunciaret desideriis. Sed assidue tractans, quia caritas non querit que sua sunt, sed que alterius, ad tempus distulit quod postea deuotus impleuit.

7. Breui dehinc euoluto tempore , Heinricus ab Ottone Magno Treuerensem suscepit archiepiscopatum, et ut secum illuc adueniret obnixe flagitauit beatum Wolfkangum. At ille aliquandiu resistens, cum bene non posset, male noluit esse rebellis. Profectus est ergo cum amico. Tunc uenerabilis antistes interne dilectionis uim, quam erga uirum Dei habuit, explere cupiens, beneficiis  et dignitatibus tantis uoluit eum honorificare, quatinus per omnem episcopatus sui potestatem secundus post se, ceteris prelatus haberetur dignitate. Seruus autem Dei cenodoxiam fugiens, semperque pre oculis illud apostolicum habens: Nihil intulimus in hunc mundum, sed nec quid auferre possumus, et: Qui cupiunt diuites fieri, incidunt in laqueos diaboli , tali honore se dicens indignum, tandem consensit scolasticos iuuenes sibi commendari; prudenti usus consilio, ut scilicet ingens doctrine talentum sibi a Deo traditum aliis exhibendo, sicut dispensator fidelis fructificaret. In quo labore nichil lucri, nichil mercedis sibi more seculari [exhiberi uoluit [32 1Kb] ], sed ut alios lucrifaceret, decreuit operari. De nullo namque discipulorum,  sicut plerique solent doctores, illum satyricum clamantes uersum:

Nosse uolunt omnes, mercedem soluere nemo, 
causa remunerationis aliquid exigebat, quamuis a pluribus cogeretur. Nondum uero presbyter ordinatus a carne tamen se abstinuit, nec pretiosa uestimenta quesiuit, uigiliis quoque et orationibus ieiuniisque deditus, corpore solummodo, non mente,  secularibus negociis erat implicatus. Iuuenes etiam, quos ad erudiendum suscepit, non solum liberalibus exercebat doctrinis, uerum etiam moralibus informabat disciplinis. Ut [33 1Kb] autem quante discretionis esset aliquantum inspiciamus, sicut discipulis eius narrantibus audiuimus, adeo se temperauit inter alumnos, ut, cum quibusdam capacioribus artium uel auctorum difficilia queque et profunda enodaret, mox ad idiotas simplicioresque se uertens, et nutricis more quasi lacteum historie cibum precoquens suppeditaret [34 1Kb] . Preterea quicumque pauperes et humanis destituti solatiis in eius discipulatu morabantur, carnali non minus quam spirituali alimento ab eo refouebantur.

8. Hac igitur tam laudabili conuersatione partim  uisa partim comperta, Heinricus archiepiscopus tam per se ipsum quam per suos familiares Dei famulum aggreditur, rogans ut aut clericale uel monachile cenobium aliquod regendum susciperet. Tunc ille per humilitatis excusationem solitam omni sublimitate se clamans indignum, tandem per obedientie subiectionem compulsus, consensit ut esset decanus clericorum. Hoc primatu licet inuitus uendicato, inreligiosis terrori, ceteris fuit amori, quos scilicet omnes tam minis quam suasionibus, quod ante non consueuerant, fecit simul cibum capere et dormire, in claustro lectionibus intendere, et ne intima uel spiritualia neglegerent quibus carnalia suppeterent, delectabiliter admonuit; in omnibus his se prebens exemplum, adeo ut iam a cunctis diceretur non esse  clericus sed monachus.

9. Interea presulem Heinricum contigit Cesaris Ottonis iussione expeditionis causa Romam pergere , ibique cum aliquantum tempus moraretur, nimis egrotare. Sed cum se desperaret conualescere, uocauit ad se Cesarem, et exposuit ei beati Wolfkangi qualitatem, obsecrans ut Treueris litteras mitteret, cum quibus, ne a nullo idem Dei famulus iniuriaretur, interdiceret. His precibus gestis, persoluit debita mortis. Qua fama Treueris audita, sanctus Wolfkangus primo nimium contristatur [35 1Kb] , deinde consolari cepit, quoniam que diu de seculi contemptu cogitarat tunc peragere licebat. Cumque [36 1Kb] iam confirmata mente repatriare uellet, archiepiscopus Coloniensis Bruno, qui et ducatum  tenuit Lutringensem [37 1Kb] , fecit eum ad se uenire, ac promittens illi omnem humilitatem necnon [38 1Kb] pontificatus honorem, conatus est secum detinere. Hec sanctus renuit, quia semet in ardua fixit. Aliquandiu tamen cum illo conuersatus est. Unde et frequenter postea retulit, quia eidem Brunoni episcopo similem  in omni probitate raro uiderit. Notandum autem merito, quante perfectionis uir iste fuerit, cui tanta prosperitas secularis promissione egregii presulis arrisit, plurimaque que scribi fastidiosum est, nec tamen adhesit. Magni enim constat meriti, hec omnia relinquere, seque in hoc seculo mendicum facere.

10. Gloriosus ergo archiepiscopus Bruno uirum Dei sentiens artioris uite conuersationem aggredi uelle, cum amabili tripudio dimisit eum iuxta placitum abire. At [39 1Kb] ille domum ueniens, ab omnibus cognatis et amicis amabiliter est susceptus, obuiamque habuit, ut ita dicam, Syrenes uelut alter Ulyxes. Tunc omnis parentela omnisque cognatio meliorem substantie hereditarie portionem pollicentes, plures  quoque amici flagitantes, ne se desereret, dicunt: In [40 1Kb] te omnis domus inclinata recumbit. Non defuerunt etiam qui adderent, quia Scriptura precipit parentibus obsequendum. Agonitheta autem Dei contempnens omnia, ipsius Domini nostri Iesu Christi opposuit uerba dicentis: Qui amat patrem aut matrem plus quam me, non est me dignus . Legebat forsitan quod sanctus Hieronimus ad quendam scribit amicum  : »Licet paruulus in collo pendeat nepos, licet sparso crine scissisque uestibus ubera quibus te nutrierat mater ostendat, licet pater in limine iaceat, percalcato patre citius perge, siccis oculis ad crucis uexillum euola. Summa pietas est in hac re te fore crudelem.« Intuebatur etiam Iohannem baptistam, cui [41 1Kb] quamuis sancta  fuerit mater et sacerdos pater, tamen utrosque relinquens, ne cum hominibus habitans pollueretur, in eremum secessit. Huiusmodi igitur exemplis incitatus, parentes seorsum conuocans, dixisse fertur: »Rerum substantialium portionem, quam mihi disposuistis dare, inter uos diuidite. Est namque quidam prepotens ac diues dominus qui grande patrimonium mihi, si illi fideliter seruire uolo, promisit, in quo pars hereditatis mee, et ipse est qui restituet hereditatem meam mihi. Credo etenim, quia daturus est mihi tam sufficiens beneficium, ut et uobis aliquod prebere possim [42 1Kb] adiutorium. Quapropter rogo, ne tanti beneficii promissa lacrimabili interrumpatis querimonia; sed parate que sunt ad hec necessaria. Non enim querit neglegentem sed studiosum  seruitorem dominus talis.« Mox alacriores effecti parentes, nomen et locum quo uellet ire inuestigant. Quibus ille dixit: Modo scire non potestis, postea uero scietis. Deinde sciscitantibus eis, si aliquem suorum habere dignaretur in comitatu, prorsus contradixit. Paucis uero diebus transactis, tulit  secum duos iuuenes, et spiritalem Isaac, suum scilicet uotum, quod offerre Deo uolens in holocaustum, uenit ad monasterium solitariorum in tenebrosa silua constitutum  . Illuc nempe propter artiorem regule disciplinam, que ibi noscitur esse, Dei famulus elegit tendere. In illis autem diebus cenobitis loci ipsius spiritalis prefuit  Pater, Anglorum gente procreatus, nomine Gregorius, qui iuuenilibus annis patriam, parentes, feminam quoque sibi desponsatam relinquens, ad monasterium conuolauit. Cuius uitam religiosissimam, quia non opus est hic retexere, pretermittimus, ne a proposito deuiemus. Huius ergo abbatis magisterio seruus Christi Wolfkangus se commendans, ueterem cum suis actibus hominem deposuit, et nouum monastice conuersationis  habitu induit. In qua quanto rigore qualique obseruantia uixerit, et uirtutum suarum exitus et multarum salus animarum ostendit. Transacto itaque tirocinii sui tempore, multi uicinorum monasteriorum probitatis eius fama respersi ad illum uenerunt. Quos omnes, accepta abbatis licentia, in auctoralibus simul et artificialibus doctrinis et, quod his eminet, moralibus edificauit disciplinis.

11. Eodem tempore beatus antistes Oudalricus, cuius sanctitas per totam redolet Europam, uisitandi fratres causa ad illud solito more monasterium deuenit. Et cum aliquot ibi dies moraretur, cognita sancti Wolfkangi qualitate, magno caritatis affectu eum studuit amplecti et uenerari. Non multo post etiam, quamuis renitentem, ordinauit presbyterum.  Tunc uir Dei sacerdotii dignitate sublimatus, implere desiderans quod est appellatus, omni humilitatis sarculo suum scopebat spiritum; sicque per uota, que sua distinxerunt labia, holocausta fideliter obtulit medullata; et quia contritione tali semet Deo cotidie offerre studuit, diuine uisionis gratia sublimari meruit.

12. Nam cum pro sua aliorumque salute iugiter exoraret et huiusmodi preces sanctorum suffragiis intentissime commendaret, beatum  Christi confessorem Otmarum, cui se suaque frequentissime commendabat, sibi in somnis asstare uidebat. Quem iussus intendere, ab eo huiusmodi accepit uerba: »Quia rogatus a te ut intercederem pro te, manifesto nunc tibi quedam futura, que tibi prouenient  intercessionis mee cura. Pauper et inops de hac prouincia egredieris; sed in alia, in qua pro amore Domini exulaberis, episcopatum caducis rebus satis locupletem predestinatione diuina suscepturus eris. Cuius in administratione si fidelem te exhibueris, expletis uiginti duobus annis, uitam transitoriam eris exiturus et eternam ingressurus. Et hoc procul  dubio scito, quod animam Conditori redditurus es in loco ubi sub nomine Christi a Christianis memoria mea ueneratur et colitur. Quo me in hora exitus tui Aegypto huius mundi spero aduenturum cum ceteris, quos de ciuibus supernis ad te uenturos consolatores habere merueris.«

13. Huiusmodi ergo uisione percepta, eo ampliu quo certius intendebat  aciem mentis in speculum diuine contemplationis, reputans iugiter secum qualiter in salutem aliorum sibi concessum duplicaret talentum. Huius rei gratia abbatis sui licentia monasterium, et non monachum deserens, immo secundum Apostolum  maiora carismata emulari cupiens, per Alemanniam deuenit exul in Noricum. Ad cuius orientalem plagam cum  humili comitatu pergens, predicandi gratia Pannonie petit confinia. Ubi cum ueterum fructices errorum extirpare [43 1Kb] et steriles squalentium cordium agros euangelico ligone proscindere frugemque fidei inseminare frustra laboraret, a Piligrimo Patauiense pontifice ab incepto reuocatus est opere. Dolebat enim idem pontifex tantum colonum in sulcis [44 1Kb] sterilibus expendere laborem. Cumque ab eo reuocaretur omnique humanitatis studio susciperetur, apud illum rogatus commorabatur aliquot diebus.

14. Quo  commorationis tempore  idem episcopus optime usus, utpote qui erat sagacitate omnimoda plenus, iuxta quod Apostolus docet: Probate spiritus si ex Deo sint , clandestina et manifesta diuini seruitii obseruatione  ac assidua sacre Scripture indagatione satis probauit hunc quem susceperat peregrinum non esse gyrouagum, sed stabilem uere fidei domesticum. Unde et quosdam de suis familiariter alloquitur, dicens: »O quam felix ecclesia, que Deo uolente isto donabitur sacerdote. Ergo necessarium ualde uidetur mihi et utile, ut huic famulo Dei petam regimen Ratisponensis episcopii; quia optime conuenit, sicubi abundat bona uoluntas [45 1Kb] , ut eam etiam ad bona opera procedere faciat bene collata facultas. Donum quippe, quod hic uir seminare uoluit in duratis cordibus paganorum, et salutis obsequium, quod repulit cecitas illorum, quandoque fortassis, hoc eodem agrum dominicum excolente, dabit fructum suum in populis Christianorum.« Ad hec quidam respondentes  dixerunt: »Qui fieri potest, ut iste pauper et ignotus ad honorem tanti episcopatus mereatur pertingere, cum iam nonnulle celebres cognitioresque persone hunc sibi apud imperatorem dignius ualeant acquirere?« Quibus ille dixit: »Diuina et humana inter se ualde probantur distare iudicia. Scrutator namque cordium et renum ab initio mundi elegit contemptibilia  et ignobilia, ut confunderet fortia; e contrario uero mundus quod suum est superbe ad horam extollit, sed in breui [46 1Kb] cum confusione distollit. Unde opere pretium censeo, ut cum auxilio marchicomitis, cuius consilio multa solet facere imperator, petam [47 1Kb] , ne per ambitionem quemquam ad predictum episcopatum assumat, sed ob eternam remunerationem, quemcumque humilem et modestum ac eruditum inuenerit necnon officiis ecclesiasticis aptum esse probauerit, hunc, cuiuscumque sit conditionis uel parentele, promoueri faciat ad culmen ecclesie.« Quid plura? Per legationem episcopi ac suggestionem marchicomitis imperator Otto secundus sue et ecclesiastice utilitati prospiciens, immo, quod uerius est, nutu Dei, in cuius manu cor regis,  admonitus, omnes, qui pro eodem episcopatu adipiscendo laborabant, auertit, et se totum ad electionem uenerandi uiri Wolfkangi conuertit. Sicque legatos celeriter misit, ut idem famulus Dei in locum cathedre pontificalis eligeretur, deinde, uellet an nollet, ad Franconofurt, ubi imperator Natalem Domini celebraturus erat , deduceretur. Legati  uero, ut iussi fuerant, pergentes, inuenerunt eum cum prenominato episcopo commorantem, sed iam ad patriam repedare cogitantem. Ignarus enim erat rerum pro se gestarum, et idcirco animum intendit aliorsum. Cumque legati, quare uenerint, ei indicarent, primum recurrit ad secretarium cordis, se suaque Deo commendans in intimis; dein episcopo Piligrimo, cuius caritate illic detinebatur,  causam legationis exponens, dixit: Hoc nouum [48 1Kb] , quod mihi per nuntios imperatoris uenit, caritas tua, ut arbitror, fecit. Sed licet mee paruitati timorem incutiat, premium tamen bone uoluntatis, qua tanta excogitasti, pietas tibi diuina rependat. Tunc arrepto itinere cum his qui missi fuerant ab imperatore, perrexerunt ad ciuitatem Ratisponam ; ubi clerus et populus, ut imperator petiit, secundum morem ecclesiasticum unanimiter sanctum Wolfkangum elegerunt. Sicque eum cum uniuersali legatione ad curtem regiam miserunt. Cumque in presentiam Cesaris esset delatus, ante pedes eius uenialiter prostratus, se dixit indignum, indoctum, ignobilem, sub monachi professione degentem  sine licentia sui abbatis nichil accipere debere; postremo ne sanctum locum sua feditate uiolaret implorauit. Imperator autem uidens deifice renuentem, magis de probitatis eius dignitate certus, quoniam in eo speciale quiddam agnouit, quamuis  reluctanti multumque gementi episcopatum commendauit. Deinde  cum comitatu fideli multorum remissus, Ratisponam est ingressus, in qua cum canticis leticie et exultationis uoce suscipitur, atque more pontificum inthronizatur, a [49 1Kb] clero et a populo summo pastori commendatur, necnon a Friderico archiepiscopo illiusque suffraganeis post aliquot dies in sacerdotem apostolicum ibidem consecratur . Quam ille consecrationem nolens uacuo secum portare uocabulo, die noctuque pontificali [50 1Kb] studiosissime excoluit officio. Non enim ob episcopale fastigium mutare uoluit monasticum habitum, sed quam intus habuit humilitatem, foris ostendit per operum bonorum claritatem. Memor etiam sententie, que dicit: Principem te constituerunt, noli extolli,  sed esto in illis quasi unus ex illis , non dominari querebat in clero, sed forma esse studuit gregi Dominico, tractans assidue quod per Ezechielem prophetam contra malos pastores dicitur: ue pastoribus, qui pascebant semetipsos et non greges meos .

15. Perspectis ergo et cognitis rebus episcopii, beatus presul Wolfkangus cum uidisset in ciuitate Ratispona monastice uite inreligiositatem, crebro suspirans dicere fertur: Si monachos haberemus, reliqua satis suppeterent. Cumque sui familiares quidam responderent, per multa loca monachos superabundare, dolens et lacrimans dicebat. O quam defecit sanctus! o quam diminute sunt ueritates a filiis hominum! Quid prodest sanctitatis habitum sine operibus  gestare? Regulares monachi beatis equiparantur angelis, seculares uero monachi apostaticis. Hec autem ideo locutus est, quoniam [51 1Kb] cernebat monachos in beati Emmerammi martyris cenobio constitutos abbate carere et quasi oues errantes sine pastore. Per [52 1Kb] multa namque tempora consuetudo  fuit in Ratisponensi ecclesia, ut qui antistites iidem essent et abbates. Sed hoc inde accidit, quia dum presules cenobium predictum ab imperatoribus uel [53 1Kb] regibus obtinentes in potestatis sue arbitrium redigerent, obeunte illo quem inuenerunt, nullum deinceps abbatem substituere curauerunt, uerentes scilicet  ne forte, si monasterio iuxta regularis uite usum pastor et rector preficeretur,  ipsorum abusiua potestas uel obsequium minueretur. Cum igitur eo modo episcopi monasterii bona retinerent atque distraherent nec monachis necessaria prouidere curarent, dabant eis licentiam undecumque possent acquirere, quibus in uictu et uestitu  egerent. Que scilicet omnia sanctus presul dolens et emendare uolens, misit ad Treuerense monasterium, in quo beatus Maximinus corporaliter requiescit, et inde quendam in regulari disciplina strenuum, nomine Ramuoldum, aduocauit, qui quondam sub Heinrico archiepiscopo eius concapellanus fuit. Hunc itaque assumens, in primis prepositum constituit, dehinc abbatem in Sancti Emmerammi cenobio ordinauit.

16. Quod  quidam de consiliariis eius indigne ferentes, dicebant: »Utquid tibi et successoribus tuis perdis bona ad Sanctum Emmerammum pertinentia? Laudant te multi, sed in hoc non laudant, immo uituperant. Utere ergo pontificis ac abbatis officio, sicut antecessores tui facere consueuerant  usque modo, ne carerent quarumdam rerum emolumento. Huiusmodi quippe insipientia est sapientie sale condienda.« Quibus ille respondit, dicens: »Non erubesco insipiens et stultus dici propter Dominum. Nam noui illud apostolicum: Sapientia huius mundi stultitia est apud Deum . Hoc autem scire uos uolo, quia numquam mihi imponam onus, quod portare non ualeo, episcopi scilicet et abbatis nomen mihi uindicando. Sicut enim, beato Gregorio attestante  , indecorum est, ut in corpore humano alterum membrum alterius fungatur officio, ita nimirum noxium simulque turpissimum, si singula rerum ministeria personis totidem non fuerint distributa. Sufficit namque episcopo ut summa uigilantia insistat pastorali officio, et abbati  satis laboriosum prouidere fratrum salutem resque monasterii sui per omnia bene procurare. Unde etiam et ipse distribuere debet inter fratres officia, ut leuiget [54 1Kb] onera sua. Ceterum, ut prosequar [55 1Kb] que proposuistis, beati Emmerammi martyris bona, que me pessumdare conquesti estis, perdere nolo, sed illi cui tradita sunt ac seruorum Dei usibus omnimodis conseruare uolo. Ita etenim mihi optime famulantur, si illis, quibus deputata sunt quique exinde prouidendi constant, abundanter exhibentur.«  Cumque hec atque huiusmodi uerba plurima retulisset sanctus Wolfkangus, ita obstructum est os loquentium iniqua, ut ea que prius uituperabant laudarent, dicentes: »Humanis diuina, ut iustum est, pretulisti; rationis nostre nugacitatem et sapientie tue excellentiam ostendisti. Quid iam nobis restat agendum, nisi [56 1Kb] ut pariter collaudemus Dominum, qui Ecclesie sue donauit te presulem talem et tantum [57 1Kb] ? Iure quidem Dominum per te laudamus [58 1Kb] in euum; iure tibi totis paremus ad omnia uotis.« Constituto itaque Ramuoldo abbate , non passus est beatus Wolfkangus eum uel sibi commissos monachos penuria ulla rerum uictualium angustiari; sed eo modo ut animarum, ita et corporum curam habens, talia [59 1Kb] tantaque predia monachorum  usibus possidenda contradidit, de quibus absque dubio non solum iidem monachi, sed etiam hospites et pauperes seruitoresque cenobii sustentari ac procurari sufficienter possent.

17. Post hec quoque alia duo monasteria uirginum in urbe Ratispona constituta, id est Superius et Inferius monasterium  , ad regularis uite normam studuit perducere. He enim quoniam [60 1Kb] sub canonice uite institutis degebant, et pro licito secularibus negotiis sese ubique iniungebant, occasione huiusmodi plurima inter eas spiritalis uite dampna contingebant. Que omnia cum beatus presul iugiter attenderet et pro his corrigendis diu frustra laboraret, cogitauit ut in aliquo sui iuris loco professionis monastice uirgines constitueret; cumque eas  sibi subditas ad uitam perduceret regularem, alie facilius ipsarum exemplis ad eamdem incitarentur religionem: quod et ita factum est. Nam in ipsius municipio ciuitatis ad Sanctum Paulum congregationem aptauit sanctimonialium; ex quarum consideratione cetere quoque mutari ceperunt. Porro ipse sanctus presul [61 1Kb] pro his Deo iugiter supplicans, tam diuina reuelatione [62 1Kb] quam humana auctoritate roborari meruit. Sed reuelatio diuina super Inferiori monasterio, ut accepimus  , contigit ita. Solebat  namque predictus presul tam nocturnis quam diurnis horis uniuersa cenobia in urbe posita sepius adire, ibique et orandi causa, simul et explorandi quomodo Deo [63 1Kb] diuinum seruitium illic ageretur, aliquandiu commanere. Cumque hoc modo in monasterio Inferiori, ubi sanctus Herhardus corporaliter requiescit, nocte quadam consisteret, subito sopori dedito idem sanctus Herhardus [64 1Kb] ei quasi ueste humida indutus apparens dixit: Precum tuarum, quas Deo iugiter pro communi salute studes offerre, scias me fautorem esse. Unde sicut ego tuis, ita, queso, tu meis in hoc loco satisfacias uotis. Quod enim me ueste humida cernis indutum, scito ex hoc euenisse, quia a commorantium hic sanctimonialium lacrimis quidem assiduis, sed ita, proh dolor! frustratis,  perfusus sum, ut per multum iam tempus nichil semet emendent, nichil ab his uitiis, pro quibus easdem lacrimas precesque suas ad me effundunt [65 1Kb] , abstinere curent. Quamobrem iura canonice uite, ex cuius occasione hactenus tanta neglegentia hic extitit, destrue, et monastice uite disciplinam instrue. Ex qua uisione sanctus Wolfkangus certior factus, ad instituendam ibidem religionem monasticam summa se deuotione accinxit. Quale autem idem uenerandus presul celestis oraculi prodigium acceperit, cum in Superiori uirginum monasterio monachicam uitam institueret, subsequentia uerba declarant. Illuc ergo more solito adueniens, et ad celebranda missarum officia se preparans, quasdam sanctorum reliquias, que ibidem celeberrime habebantur,  sumpsit, et in illius altaris, in quo celebraturus erat missas, cornu sinistro posuit. Deinde in orationem se prosternens, precibus intimis a Deo poposcit, ut, quia secularem uitam sinistra, spiritalem uero signat pars dextra, si sibi placeret, illic canonica institutio, que utique neglegentes quosque sinistrorsum trahit, permutari, et monastica uita, que dextrorsum currit, institui: ita dignaretur reuelare, ut antequam missas celebrandas consummaret, easdem reliquias a sinistro in dextrum altaris  cornu sue gratie nutu transferret. Completa itaque huiusmodi oratione, missas cepit celebrare. Interea uero iuxta preces uiri sancti reliquie sanctorum predicte, absque ullo tactu humano, de sinistra ad dextram altaris partem uidentur celitus transferri. Quo miraculo uiso, gratias egit Deo indubitanterque etiam ibidem uitam instituit monachilem. Sic ergo beatus Wolfkangus pro institutione uirginum monastica edoceri meruit reuelatione diuina. Cui uidelicet reuelationi adiutorium quoque humanum cooperando ita affuit. Per idem namque tempus quo gerebantur predicta, Heinricus, Cesaris Heinrici genitor, ducatus monarchiam tenebat in Pagoaria. Hic igitur cum esset sollicitus cultor diuine religionis, id officii beato Wolfkango commisit, tam  petendo quam iubendo [66 1Kb] , ut in monasteriis puellarum supradictis disciplinam uite monachilis institueret. Tali ergo auctoritate uir Dei undique roboratus, tanto studiosius quanto licentius instabat, ut in omnibus uirginum cenobiis, que uel sub aliena uel sub sua ditione in urbe erant posita---nam illa duo supradicta duci, tertium uero, id est Sancti Pauli cenobium, episcopo subdebatur---unam eandemque sanctitatis regulam ac disciplinam institueret. In tantum autem, gratia diuina largiente et beato Wolfkango corrigente, in eisdem sanctimonialibus conualuit castitatis religio et regularis uite professio, ut ipse dux prefatus, diuino compunctus amore, filiam suam, uocabulo [67 1Kb] Brigidam [68 1Kb] , earum iungeret collegio. Sed et usque in  diem hodiernum, meritis ipsius suffragantibus, tali uigent incremento uirtutum, ut inter sanctimoniales ceteras uideantur fore speculum. Idem quoque de Sancti Emmerammi monachis fas est dicere, quousque abbatem Ramuoldum, quem ipse prefecit illis, contigit preesse. Post eius uero discessum  illorumque quos ipse instituerat, tunc peccatis exigentibus, sicut quondam Ioseph mortuo filii Isrel dura seruitute carnali in Aegypto comprimebantur, ita et Sancti Emmerammi cenobite,  multis pseudoprepositis succedentibus, omnimoda spiritualis uite destructione contriti sunt. Sed hec omittentes ad proposita redeamus.

18. Cum ergo hoc quo iam dictum est modo sanctus Wolfkangus desudasset super institutione monastica, non minori quoque studio sese accinxit ad instituenda ordinis canonici iura. Quem quia propter antecessoris sui Michelis episcopi inualitudinem destitutum inuenit, omni sagacitate et industria emendare studuit, primum quidem ut sufficientiam uictus et uestitus canonicis affatim exhiberet, deinde ut post se custodes idoneos prouideret. Disposuit etiam ut in refectorio simul comederent, simul dormirent, ne claustrum incongruis horarum spatiis egrederentur, ne silentii statuta frangere  conarentur. Iuniores ut scolaribus studiis interessent precepit, seniores uero ut psalmodiis uel lectionibus aut orationibus uacarent decreuit. Ut autem adolescentes in capiendis scientie liberalis noticiis forent agiliores, frequenter uoluit tabulas eorum cernere dictales. Plerosque etiam eorum proficiendi causa beneficiis incitauit; qui autem desides erant et neglegentes increpauit [69 1Kb] .

19. [70 1Kb] Monasticis ergo et interioribus rebus rationabiliter ordinatis, discretus Dei cultor nequaquam exteriora omisit prouidere; sed sicut urbanis et cenobitis documenta dedit, ita etiam totam perlustrans suam diocesim, cunctos salutifere predicationis odore adspersit. Quapropter cum missarum sollemnia celebrasset ex more  , in tantum  plebem assuefecit ecclesias [71 1Kb] frequentare, ut per dies sollemnes uix domi remanere uiderentur custodes. Ad predulcem enim tanti pontificis exhortationem certatim sexus utriusque turba confluere solebat, quam illuc fragrantia [72 1Kb] celestium aromatum adduxit, apium uidelicet instar, quas post se trahere uidetur mellis odor. Quibus Pater pius summopere desiderans esse aptus et utilis, in disputatione regni celestis perplexis ac sophisticis minime utebatur sententiis, sed sic melliti oris dulcedinem per quandam ineffabilem temperabat austeritatem, ut simplici et optimo genere locutionis tangere uideretur intima cuiusque cogitationis, talique arte ex nonnullorum oculis lacrimarum eliceret imbres. Hanc siquidem a Spiritu sancto acceperat gratiam, ut hi,  qui predicanti assisterent eumque intente audirent, raro aut numquam abscederent ab eius predicatione sine lacrimarum effusione. Quo pergrandi bono, a largitore omnium bonorum concesso, per malitiam suam sauciatus humane salutis inimicus, inuidiam, quam semper habebat, quibus poterat uiribus contra illum exercebat.

20. Nam  die quadam cum [73 1Kb] in urbe Ratisponensi  ad populum solito more concionaretur, diabolus subito concitauit turbinem, et cum turbine tumultuosam turbationem, ac nichilominus cum turbatione confusum murmur populi et clamorem, necnon super tectum ecclesie fragorem dedit ingentem, et intra ecclesie receptacula puluerem dispergens ac nebulam, aliquorum obtutibus caliginem infudit tenebrosam. Quibus ex improuiso uisis et auditis populus perterritus, immo, quod peius erat, pene mente alienatus, cepit concurrere et discurrere, incertus in quam partem se tutius ac rectius posset conuertere. Interim audiebantur uoces hinc dicentium: In urbe grande seuit incendium; inde clamitantium: Ecce seditione facta multorum gladiis ceduntur iugula. Cumque pro clamoribus huiuscemodi  [74 1Kb] sedandis multum, sed incassum, fuisset laboratum, tandem qui erant tantis inimici machinationibus ludificati, ita gregatim eruperunt de ecclesia, ut uix pauci remanerent in illa. Tunc episcopus, quem tante commotio tempestatis propellere nequiuit, clamauit et dixit: Domine Iesu Christe, solita fidelibus tuis gratia concede, ut hodie uideant gloriam nominis tui et confusionem diaboli. Que uerba secuta est serenitas eris, et serenitatem recursus in ecclesiam plebis. Cui uenerabilis antistes mox sacre doctrine uerba effundens, adeo illa die, sibi Spiritus sancti gratia dulcedinem sermonis instillante, profuit, ut manifeste inimicum uicerit uel fugauerit, qui perturbationis nimietate ad horam pene omnibus nocuit. Unde et postea fidelium deuotio  hanc consuetudinem pro lege cepit habere, quo per stationes episcopum turmatim preuenirent et sequerentur, ac predicationis erogationem summa affectione amplecterentur.

21. Alio quoque tempore, beato Wolfkango in basilica sancti Pauli apostoli celebrante missarum sollemnia, plebs more solito aderat multa. Cumque  eum ex astantibus quidam miles stolidus ueste humili adspiceret indutum, atque dehinc sacerdotalibus uestimentis uideret infulatum, plebeia stoliditate despexit, et cordis ore [75 1Kb] murmurans, dixit: O quam insipiens fuit imperator illo tempore, quo pannosum istum ac despicabilem in pontificali promotione pretulit potentibus personis, que abundant  in regionibus sue ditionis. Quam murmurationem, qui nouit cogitationes hominum, eodem momento et clementer increpauit et euidenter ad emendationem huius uitii manifestauit. Nam ut in Euangelio ad cogitata respondit Dominus, ita huius hominis cogitatam murmurationem ad [76 1Kb] tempus non abscondit, quo et in presentiarum corrigeretur ac murmurationis malum in futurum ab aliis deuitaretur. Nimio quippe terrore subito correptus, asstantium  sustentatione uix residere potuit Quem cum uideret dominus suus tremebundum et pallidum, ilico accurrens sciscitatus est, quid haberet uel quid pateretur. Tum [77 1Kb] ille sacerdotibus adhibitis confessus est, quia contra uirum Dei male cogitauerit et ob hoc periculoso timore perculsus sit. Quo audito, idem dominus eius, putans illum remedio facili posse curari, profectus domum uexit secum, et aliquot diebus retinens curam exhibuit. Sed cum nullatenus ibidem posset curari, reduxit eum in ciuitatem Ratisponam, ubi et illi contigit huiusmodi infirmitas. Ibi ergo ad episcopum ueniens, cum uellet egroti hominis erumnam et suam exponere querelam, uir Dei preueniens illius sermonem dixit: Tace, scio quid uelis. Et conuersus  ad uicedominum Tagininum  ait: Frater, tolle aquam benedictam iuxta lectulum meum sitam, ac sparge super hominem pre foribus cubiculi stantem. Qui parens iussis, respersit aqua uirum benedicta. Ipse uero episcopus contra ostium crucem faciens, uerba quedam salutifera tacite protulit, et sanatus est homo in illa hora.

22. uidetur iam dicendum, quali conuersationis usu cotidie constrinxerit semetipsum. Tanta siquidem obseruantia uixit, ut pro exempli materia iure propalari possit. Quamuis enim uniuersa illius gesta nesciamus et que scimus digne proferre nequeamus, pauca tamen e pluribus utcumque exprimere temptamus. Postquam igitur presulatus apicem suscepit, non melioribus uestimentis, non delicatioribus  cibis, non mollioribus lectisterniis, quam antea, fuit contentus. uigiliis quoque et orationibus, quibus antea solebat, presul factus persistebat. Nam sepius circa mediam noctem tam latenter de lecto surrexit, ut eorum aliquis, qui coram ipso dormiebant, raro sentiret; intransque in ecclesiam, ita obserauit illam, ut quid intus ageret nullus hominum intellegere posset. Ibi ergo usque matutinas uigilans permansit ad horas. Finitis uero matutinalibus canticis, si nondum lucescebat, pro lassis artubus recuperandis, uestitus parum dormiebat, et hoc totum, acsi fuisset in claustro, agebat cum silentio. Cumque necessarium foret, ut post primam loqueretur---prius enim lectioni [78 1Kb] uacabat---, alloquio communi fuit gratissimus, et in tractandis ac disponendis  rebus acumine consilii prouidus. Quanta etiam obseruatione corporis et sanguinis dominici sacramenta celebrauerit, quantisque suspiriis et lacrimis per spiritum contribulatum summo sacerdoti se mactauerit, impossibile nobis est replicare. Porro refectionis tempore non solum se, sed etiam conuiuantes, ne se per temulentiam ingurgitarent, obseruabat; ceterisque auide manducantibus, ipse parcius gustabat, intendens magis lectioni, quam  sue semper interesse uoluit refectioni. Mendici et pauperes, quos ipse uocabat dominos et fratres, coram se residebant in subselliis, ut caute perspiceret quomodo ministraretur illis. In his utique se credens Christum suscipere, omnimodo solebat eos uenerari et reficere. Si forte plures adessent, pauperrimi introducebantur. Nullus tamen eorum qui foris remanebant absque elemosine donis uacuus discedebat, quia omnium escarum, que ad mensam eius deferebantur, portio tanta reseruabatur, ut non solum pauperes deforis remanentes, sed etiam circumquaque in habitaculis commorantes recrearentur. Surgens autem de prandio, reliquum tempus consumpsit legendo. uespertinis uero laudibus expletis, ni legitimum interrumperet ieiunium  propter commanentes cenabat. Ingens ibi reuerentia, uanitas nulla ibi habebatur. Post completorium ni orando nichil prorsus loquebatur. Talis itaque erat ei consuetudo cotidiana.

23. Inter hec etiam egregius pastor [79 1Kb] pagenses sacerdotes, qua cautela populum Dei baptizarent et docerent subditos, sollicitus inuestigauit; sacramentalia uasa, missalia uestimenta, libros, chrismatis obseruationem quali tractarent industria, disquirit; et pre omnibus, ut castitatem sequerentur, milies inculcauit, subiungensque inter cetera dixit: »Quidam ita diabolicis falluntur deceptionibus, ut credant, quamuis in peccatis iaceant, illius sacrosancti cibi ac potus perceptione se purgandos.« Testimonium quoque intulit propheticum dicens: Dilectus  meus in domo mea male operatus est; numquid carnes sancte mundabunt eum? ; et illud: Operiebatis lacrimis altare meum, ait Dominus, sed non respiciam ad sacrificium, nec accipiam quid de manu uestra . »Quisquis igitur in sordibus est, det honorem Deo et non presumat ad eius sacramentum impudenter accedere, donec lauet per penitentiam maculas immunditie.«

24. Sub eiusdem sancti presulis temporibus accidit ut, uini penuria, quidam cum aqua uel aliis potuum generibus missarum celebrarent sacramenta. Quod uir Dei comperiens, tantum effudit lacrimarum imbrem, ut crederetur sui corporis amittere sospitatem. Cum autem acutis uerborum redargutionibus eos qui talia presumebant feriret, et illorum  defensiones, licet inanes, quod non possent acquirere uinum, audiret, mox omnes uitii huius occasiones abscidit hoc modo. Precepit namque, ut per singulos menses 12 presbyteri uenirent, et de cellario suo uinum acciperent aliisque diuiderent. Cuius caritatiue distributioni conuenienter aptatur ille psalmiste uersiculus: Dispersit, dedit pauperibus, iustitia eius manet in seculum seculi .

 25. Cum igitur spiritualis pastor tali super gregem sibi commissum custodia uigilaret, in eos etiam qui sub aliorum presulum tutela fuerant, misericordie uiscera exhibebat. Si enim a quoquam illorum indicaretur sibi, quod aliquod uel in diuinis uel in humanis rebus pateretur dispendium, non aliter [80 1Kb] quam qui sustinuit condolens, uerbis et rebus impendel at auxilium. Qua de re familiaribus suis frequenter mussitantibus [81 1Kb] cur ita faceret, quia unumquemque suus rector prouidere debuisset, dedit responsum dicens: »Elemosina Grecum est uocabulum, apud nos autem interpretatur opus misericordie. Omnia quippe bona opera, que in hac presenti uita quique fideles operantur, hoc uno nomine compaginantur. Conuenienter enim opus misericordie  exercet, qui primo semetipsum et alios sibi subiectos in Domino, placita conuersatione non sinit egere, deinde, sicut ait Apostolus: Dum tempus habemus, operemur bonum ad omnes , suos non cessat proximos adiuuare.«

26. Quodam tempore cum famis acerbitas multos mortales premeret et propter hanc necessitatem infinita populi turba ad beatum Wolfkangum ueniret, ille conuocatis prepositis iussit, ut unicuique de longinquis regionibus uenienti quantum uellet darent, eo tamen tenore, ut cum domum repedarent, dimidiam ipsius annone partem pauperibus erogarent; ipsosque dispensatores, ne munera super hac erogatione acciperent, artissimis obligauit iuramentis. Cumque in eadem famis tempestate quidam  negotiatores, cemendi causa frumenti, cum carpentis preterissent, ubi sanctus presul mansitabat: mox comperientes ibidem esse eundem presulem, speciosa elegerunt uasa, cum quibus propinando ministratur, et pro oblatione ei miserunt. Ille uero, sicut erat leto uultu, uascula quidem suscipere iubebat, sed cibis et potibus referta cum gratiarum actione remittebat. Deinde triticea largitione consolatos ea qua superius dictum est ratione, gaudentes remittebat.

27. Ut autem sancti presulis maior adhuc benignitas cognosci queat, unum eius memorabile factum patefiat. Quoniam ergo semper pauperes in eius uicinitate commorabantur, unus eorum cubiculum intrans, de cortina que pendebat ad lectum  eius partem abscidens non paruam, festinanter aufugit. Unus autem de inquilinis quod factum est uidens, pedetentim secutus est reum, et apprehendens, quia flagellare non ausus est, illum beato uiro presentauit. Quo facto, circumstantes, ut ille reus diris castigaretur uerberibus, flagitando insistebant. At ille mansuetus, cui derelictus est pauper et qui semper orphano fuit adiutor, per quasdam rhetoricas defensiones asserens, maiorem culpam esse eorum qui obseruare cubiculum debuerant, reum excusauit. Deinde conuersus ad pauperem, cur ita fecisset  interrogauit. Pauper uero tremebundus, utpote metuens [82 1Kb] penis magnis implicari, indumenti inopiam se questus est pati; hocque nuditate pro bauit. Tunc uir Dei per uiscera misericordie commotus, omnimode excusauit eum dicens: »Si bene uestitus fuisset, nequaquam hoc furtum fecisset. Quapropter ex nostra munificentia, licet serius, accipiat uestimenta; et si ulterius cum uestes suppetunt tale quid perpetrauerit, tunc demum luat commissa.« Quibus dictis, non solum iracundiam accusantium mitigauit, uerum etiam animos eorum ad elemosine largitatem prouocauit.

28. Aliquo modo iam dictum est quante pietatis et compassionis sanctus iste fuerit; nunc uerbis subsequentibus agnoscatur quam perspicacis ingenii  foret contra hereticam prauitatem. Nam sicut ab initio nascentis Ecclesie non defuerunt, per quorum os malignus hostis contra fidem catholicam latrando locutus est uanitatem, sic Deo disponente non defuerunt defendentes fidei sancte ueritatem. Quidam igitur hereticus Andabatarum more quod uerbum caro factum est oppugnans, dixit: »Si uerbum, non est factum; aut si factum, non est uerbum.« Cum autem hoc multa intonaret eloquentia, accidit ut sanctus Wolfkangus illo adueniret, et a Cesare Ottone rogaretur talibus respondere. At ille, sicut erat in spiritu humilitatis: »Quoniam, inquit, in habitu sumus monachico, contendere non licet.« Quo dicto, ille hereticus, contumacia plenus, iterauit predicta uerba. Tandem Christi propugnator coactus ait:  »Quia non per spiritualem, sed per carnalem medicandus es antidotum, dic quid sit accidens.« Ille uero multum arroganter: »Accidens est, inquit, quod adest et abest preter subiecti corruptionem.« Rursumque presul: »Quot formarum sit accidens, edicito.« At ille protinus, sicut credimus, Dei omnipotentis confossus sagitta, conticuit. Theologus autem a Cesare simul et ab aliis efflagitatus, quamuis multum renuerit, pro eo quod erat impeditioris lingue, succincte disseruit: »Accidens est, inquit, quadriforme: unum quod nec accidit nec recedit, ut acilus et simus; aliud quod accidit et recedit, ut saturitas et dormitio; tertium quod non accidit et tamen recedit, ut infantia et pueritia; quartum quod accidit et non recedit, ut senectus et canities. Hac  ergo similitudine Filius, qui est uirtus et sapientia Dei Patris, cui nichil impossibile, pro redemptionis nostre causa induit quasi per inseparabile accidens humanitatem, non amittens diuinitatem. Sed hec omnia cum oculis fidei perspicienda sunt, quia, sicut beatus Gregorius dicit: »Fides non habet meritum, »cui humana ratio prebet experimentum.« His et aliis salubribus uerbis audientium corda in tantum condiuit, ut ille filius Belial pro errore satisfaciens, ab egregio doctore ueniam postularet. uir autem Dei promptior ad ignoscendum quam puniendum,  aliquam ei penitentiam iniunxit, et ne ultra profanum illud reciprocaret uerbum, sub testimonio Christi et sub anathemate interdixit.

29. Inter tanta pietatis studia uidetur pandendum quid etiam famulus Dei egerit super gente Pemorum [83 1Kb] . Hec namque gens nouiter per Christianam imbuta fidem , sacrilega idola, licet tepide, abiecit; sed quomodo catholicam exequeretur religionem, quoniam caruit pastore, prorsus ignorauit. At medius Otto Cesar, diuine cultor precipuus religionis, a glorioso duce Heinrico ceterisque fidelibus est interpellatus, ut quod apud ipsam gentem inchoatum esset, pro Domini amore regali potestate perageret. Talibus igitur petitionibus Cesar libenter assensum prebuit. Sed quoniam  Pemia prouincia sub Ratisponensis ecclesie parrochia extitit, peragi non potuit, nisi ipsius antistitis presidio. Unde rex, legatione missa ad episcopum, petiit ut, acceptis pro parrochia prediis, in Pemia sibi liceret episcopatum efficere. Tunc uir Dei nimium letatus in his que dicta sunt sibi, primates suos conuocauit, exquirens ab eis consilium, quomodo Cesari conueniens redderet responsum. Illis autem ne petitioni tali consentiret unanimiter consiliantibus, dixit: Pretiosam igitur margaritam sub predicte latentem prouincie terra conspicimus, quam ni uenditarum comparatione rerum non acquirimus. Ideoque audite que dico. Ecce ego me meaque omnia libenter impendo, ut ibi domus Domini per corroboratam scilicet ecclesiam stabiliatur. Hec ergo memorans, consensurum  se Cesari remandauit. Cumque tempus peragendi concambii uenisset, tanta fauit alacritate ut ipse priuilegium componeret.

30. Sed neque hoc silemus, quia aliquando per prophetie spiritum ea que uentura erant quasi presentia uidit. Quod maxime in prouectibus liberorum precipui ducis Heinrici patescit. Cum enim ad eum, sicut sepe solebat, causa benedictionis duceretur speciosissima illius proles, Heinricum, qui postea Dei nutu rex est effectus, prenominauit regem; fratrem uero eius Brunonem appellauit antistitem; sororem eorum maiorem  reginam, alteram autem, quam baptizauit et de sacro fonte suscepit abbatissam nuncupauit  . Hec itaque et multa alia, que ex ore eius audiuimus, sicut ipse predixit,  impleta cernimus.

31. Alio quoque tempore cum idem beatus Wolfkangus inclinato iam die in uicum uenisset quemdam, qui uulgo Egilolfesheim  [84 1Kb] dicitur, legatario cuidam iussit, ut in die sequenti omnes circumquaque habitantes, qui opus haberent confirmatione, quantocius uenire intimaret. Qui legatarius mox implere iussa cupiens, et ad equum sternendum currens reperit eum furtim sibi sublatum. Quamobrem  nimium tristis et dolens, quid facturus esset ignorabat. Amor enim simul et timor compellebat eum celeriter implere iussa, sed implendi facultas erat nulla; quia nec spes in caballo altero requirendo, nec uires fuerant, ut tanta uelocitate legationem sibi indictam perficere posset ambulando. Preterea terra imbre tunc nimis irrigata, pediti itinera prebuit ingrata. Huiusmodi igitur angustiis aliquandiu hesitans quid faceret, tandem confisus in Domino elegit ut ambulando iussa perficeret. Cumque in nocte tenebrosa huc illucque progrederetur et in uia lutulenta sepius laberetur, clamare cepit: »Miserere mihi [85 1Kb] , Domine, miserere mihi [85 1Kb] , et tu, mi senior Wolfkange, attendens, quantum laborem modo patior, per tua iussa discurrendo et labendo.« Cumque  hec aliquotiens gemebundus diceret, prospexit comminus caballum quemdam cum freno sellaque imposita asstare. Arbitratus autem eundem caballum non sine aliquo asscensore ibidem commorari, cepit diligentius intueri, si quis forte cuius esset prope maneret, pariterque uociferans interrogauit, si aliquis ibi assit, sed illo diu uociferante et interrogante, cum nullus responderet uel adesset, asscendit ipsum equum, impleuitque domini sui preceptum. Facta autem die, multisque qui uocati sunt ad confirmationem in uicum supradictum conuenientibus, inuentum equum legatus obtulit coram omnibus, exquirens ab eis diligenter, cuius idem foret equus. uerumtamen nec tunc [86 1Kb] nec postea inuentus est ullus, qui hunc diceret esse suum. Ex qua re et legatus ipse et alii  sentiebant, quantam gratiam Deus sancto presuli Wolfkango concesserit, qui se inuocantes etiam absens adiuuare potuerit.

32. Cum Cesar Otto medius, propter iniuriam sibi factam Francorum partes inuadens hostili manu, usque Parisium perueniret , in redeundo uenerat ad quendam fluuium  , sui crepidinem aluei tumescentibus undis exuperantem. Multis autem ibi periclitantibus et uitam in aqua perdentibus, uerus Dei cultor cum suis appropinquauit, uidensque tam ingens periculum, respexit in celum et se suosque fideliter benedicens, ipsum intrepide monuit transire fluuium. Adhuc uero illis pre timore cunctantibus, et Francis a tergo acriter impugnantibus, ille primus sui comitatus per nomen Domini, quod  semper in ore sonuit, fluuium transiens, sequentes prosperauit, nullusque suorum quicquam periculi sustinuit. Tunc omnes pre gaudio mirantes et Dominum laudantes, uir humillimus, ne pro miraculo hoc eum publicarent, obnixe rogauit.

33. Aliud eius mirabile factum, ut subiecti prepositis subiaceant, uidetur inserendum. Quadam namque die, cum de diuina, ut solitus erat, religione necessaria quedam tractaret cum clericis suis, quidam  illorum, cui uocabulum erat Buozzo, minus caute respondit. Sanctus uero famulus Dei uelut ex conspersione paululum irascens, deuotando suppliciter suis maledictum oculis ingessit. Mox huiusmodi maledictione finita, ille predictus homo grauem passus est oculorum dolorem. Cumque postea beatus presul uideret eum in choro sedentem cooperto capite, sicut mos est egrotantium in oculis, misericordia motus accessit ad eum [87 1Kb] , et quid doloris pateretur exquirit. At ille dolorem oculorum questus, humiliter ab eo benedictionem postulauit. Cuius dolori compatiens sanctus uir, oculos eius signauit, sicque sanitati pristine restituit. Sed ne pro hoc signo diuulgaretur, quasi pro medela faciem lauare iussit.

34. Cum idem presul tempore quodam sederet  iuxta cementarios apud Sancti Pauli monasterium, mulier quedam ab immundo uexata spiritu ante illum deferebatur. Sed mox ut ante presentiam eius uenit, cadens in terram miserabiliter cepit fatigari. Sanctus autem Dei famulus suspirans, ad nos [88 1Kb] , qui secum tunc fueramus  , dixit: »Si dignus essem quicquam ab omnipotente Deo impetrando accipere, pro nulla re libentius Deum deprecarer, quam ut suum plasma dignaretur a maligni hostis incursu liberare. Hoc autem illis qui digni sunt a Deo exaudiri relinquentes, nos uel aliquos psalmos compatiendo interim dicamus.« Tunc [89 1Kb] psalmodia imposita, lacrimabiliter pro ea orationem fudit. At illa [90 1Kb] iacens quasi dormiendo, per omnia membra contremuit. Interea [91 1Kb] nobis quid facturus esset intendentibus,  ille suspiciens: »Tollite, inquit, eam, domumque reducentes, si possit, aliquid reficite.« Qua sublata et refecta, nos [92 1Kb] eam liberatam esse comperiebamus, sed nemo nostrum ausus est diffamare.

35. Item alia mulier a demonio obsessa coram illo deducta est. uir autem Dei fauores humanos fugiens, ad eos qui ferebant dixit: »Quid mihi uestros aduehitis infirmos? Ducite eam in ecclesiam orantes pro illa; forsitan in hoc Deus uos exaudiet.« Et [93 1Kb] quoniam tempus erat congruum, mox [94 1Kb] sequens missam celebrauit. Qua celebrata, qui aderant omnes preter infirmam exiebant. Unus autem de capellanis sub saugmario abscondens se filtro, quid acturus esset, diligentius intuebatur. Porro sanctus  uir, breui oratione completa, egredi cepit. Cui eadem mulier demoniaca obuiam stans, solito more bacchata est. At ille confidens in Christum, quasi percutere eam uellet, palmam extendit, occulteque dixit: »Exi, nequissime.« Tunc, sicut ille qui absconditus erat fatebatur, intolerabilis fetor sentiebatur.  Deinde mox liberata cecidit, et Deo gratias egit. Beatus autem presul egressus dixit qui astabant ministris: »Ite citius, et mulierem illam de ecclesia ducite, et si uelit, date illi manducare, pariterque ne ulterius, pro hac causa ad nos ueniat interdicite.« Quibus uerbis satis declaratur, quanta sollertia qualique industria omnem fugerit intentionem cenodoxie, malens interdum se immitem simulare quam hominibus placere.

36. Inter hec etiam quid uicedomino suo, cui nomen Tagini [95 1Kb] , cuius quoque superius mentionem feci  , contigit, non pretereundum uidetur. Is etenim precipue sancti uiri Wolfkangi familiaritate fungebatur, et merito, quoniam per omnem fidei profectum eius se subdebat obsequio. Dum igitur  essent Weltinopolim [96 1Kb]  in estatis tempore, quadam die, sicut estiuis solent temporibus, tonitrua cum coruscationibus mugire ceperunt. Qua de re episcopus et qui se um fuerant perterriti, cum omni precum diligentia se munierunt. Cumque nimio tonitruum coruscationumque terrore afficerentur, tandem tam grauis ictus tempestatis tremende intonuit, ut ipsius habitaculi murus ex magna scinderetur parte. Tunc et predictus uicedominus ita exanimis effectus corruit, ut omnes qui aderant existimarent eum aut mortuum aut cito moriturum. Presul autem manu comprehendens eum erexit, et ut uiriliter ageret et in Domino cor eius confortaretur admonuit; sicque semiuiuum  reddidit sanum. Ipse etiam uicedominus postmodum serenissimi regis Heinrici munificentia Parthenopolis archiepiscopatus sublimatur dignitate  .

37. In territorio Rubilocensis  ecclesie quidam homo contraria ualitudine per tempus diuturnum adeo tabefactus est, ut pene per annum integrum fastidio edendi laboraret et alimentorum solatia, que sospitatis gratia exposcit, percipere non potuisset. Hic itaque ad sanctum Wolfkangum legationem mittens, ut ab eius pietate remedium aliquod consequeretur, suppliciter exorat. Quo audito, uir Dei omnimode excusauit, dicens, se non tanti esse meriti, per quod huiusmodi uirtus posset adipisci. Cumque diu tractaret popularem effugere fauorem  et egroti adimplere petitionem, uelut ob aliam causam missas celebrauit, et per fidelem presbyterum infirmo corpus Dominicum transmisit. Quo accepto, paululum obdormiens, deinde cibi potusque refectionem suscipiens iterum quietis usus est supplemento. Sicque mentis et corporis sanitate recepta,  Deo gratias agens surrexit, et postea incolumis permansit. Ad hec etiam si retexere uolumus, quibus manum pro benedictione imposuit, et quot gustato pane quem benedixit ab infirmitate liberabantur, tediosum forsitan lectori uidebitur. Unde his omissis, ad eius transitum properemus scribendum.

38.  Igitur  post multa pietatis et equitatis opera, quibus Deo seruire studebat quibusque ecclesiam sibi commissam regebat, sepe nominatus sepiusque nominandus uenerabilis presul Wolfkangus, cum Ratispone constitutus, rerum necessitate poscente, in orientalem Pagoarie regionem iter suum destinaret, febricitare cepit. Quam corporis molestiam uir Dei non solum uigiliis et orationibus, sed etiam elemosinis quasi prescius  futurorum preueniens, totum quod habere potuit per manus pauperum in gazophylatium Christi transmisit; sicque partes orientis petiturus, illi qui nescit occasum sedulis precibus uite sue commendauit excursum. Cumque per Danubii decursum uentum esset ad locum qui dicitur Puppinga, ultra tendere non ualebat, quia tempus resolutionis instabat. Ibi ergo, superna se uisitante gratia, cognoscens, cito fore complenda que sibi per uisionem olim fuerant reuelata  , iussit  , ut in oratorium beati Otmari [97 1Kb] , quod ibi situm erat, portaretur, et ante altare eius deponeretur. Quod cum factum esset, aliquantulum ex infirmitate conualescens, resedit, et per confessionem primum se expiauit. Deinde omnes qui aderant pro fide, spe et  caritate satis [98 1Kb] luculenter admonens, eos ac uniuersos sibi commissos cum intimis suspiriis Deo sanctisque eius commendauit; sicque, uiatico sumpto, humotenus se prostrauit. Tunc editui siue cubicularii eiicere temptabant de ecclesia omnes, exceptis familiaribus secum ex more commanentibus. Quos uir Dei prohibuit dicens: Reserate ostia, nullum qui uelit introire prohibete. Non enim nos, qui sumus mortales, erubescere debemus nisi ex malis operibus, cum mortis debitum necessario exsoluerimus; quando quidem iehsu Christus, qui nichil morti debuit, ferme nudus mori non erubuit in cruce pro generis humani salute. Adspiciat quisque in morte nostra, quod paueat et caueat in sua. Deus misereri dignetur et mihi misero peccatori mortem nunc  subeunti, et cuique eam timide ac humiliter adspicienti. Hec cum dixisset, reuerenter oculos clausit, ac uelut in somno [99 1Kb] pausans, in pace quieuit .

Sic animam sacris celorum reddidit astris.

Si queris tempus, lector, quo contigit istud,

Anteriore die fuit ingrediente Nouembre.

39. Cum hec omnia nocturno tempore finirentur,  sequenti mane funereas exequias parantes ceperunt anxiari unde possent episcopum acquirere Interea uenit  Iuuauensis presul uenerabilis Hartwicus et Aribo comes quidam, uiro Dei inte laicos carissimus. Hos quoque illo aduenturos, nocte preterita uenerabilis presul Wolfkangus innotuit, post longa silentia et corporis molestiam relaxatam ad asstantes subito dicens: Mundate domum, parate hospitium, quia hodie ad nos uenient hospites boni. Et ut credatis, quia uerum dico, hoc erit uobis signum: naris in qua ferebantur bona domni Hartwici archiepiscopi et Aribonis prefecti naufragium in Danubio perpessa est; sed per misericordiam Dei homines salui facti sunt, et iidem domini mox post obitum meum huc aduenturi erunt. Factumque est ita; et ab  eisdem aduenientibus una cum populo fidelium copioso corpus beati Wolfkangi susceptum, in die a transitu illius septimo ad ciuitatem Ratisponam honorifice est perlatum. Ubi cum apud Sanctum Petrum fuisset susceptus, ac uigiliarum missarumque celebrationibus Deo foret commendatus, sustollentes cum magna reuerentia, portabant eum per singula urbis monasteria, nouissime uero ad ecclesiam beati martyris Emmerammi, cuius honorem, dum uixerat, intimo affectu excolebat. Qua missarum sollemniis et exequiarum officiis rite peractis, magnifice atque honorifice ibidem sepultus est, in ordine pontificum duodecimo, satis congrue numero sacro in tali uiro definito; in quo Dominus miraculis uariis postea manifestauit, quia hunc  cum principibus populi sui collocauit .

40. Post felicem sancti presulis Wolfkangi excessum plurimas uirtutes et [100 1Kb] signa ostendere dignabatur gratia diuina per illum; quorum quedam, neglegentia et obliuione faciente, ad cognitionem nostram minime peruenerunt, quedam uero relatione fideli comperta, prout possumus, explicare temptabimus. Et hoc in primis dicendum, quia, cum prouinciales una cum ciuibus loci ipsius, quo sanctus presul defunctus est, conuenirent, ut meliorem et maiorem basilicam construerent---nam de lignorum materia prior erat edificata,---quadam die murali insistentibus operi, quidam adductus est energuminus. Quem artifices miseratione diuina moti apprehendentes, in illum locum, ubi sanctus Dei famulus  spiritum exhalauit, prostrauerunt; ubi mox per sancti uiri merita sanitatis recepit gaudia. Deinde etiam locus ille a diuersis languentibus frequentabatur, et multi restitutione sospitatis sibi consolabantur, quia, ut beatus Gregorius dicit  , plerumque accidit, ut maiora ibi quo sanctorum reliquie habentur proueniant miracula, quam ubi eorum recondita sunt corpora.

 41. Homo igitur pauperculus quidam, qui ob criminum multorum perpetrationem circulis ferreis in utroque brachio fuit constrictus, et ex hoc grauissimis cotidie suppliciis afflictus, cum multa sanctorum loca pro eiusdem cruciatus remedio commissique [101 1Kb] sceleris abolitione perlustrasset, diuina tandem miseratione respectus, ferri ligamen, quod in uno gestabat brachio, per Sancti uiri [102 1Kb] Adalperti merita amittere meruit. Deinde etiam, quoniam sancti Wolfkangi famam per longinquas audiuit regiones, ad Ratisponam ueniens, ibique ante sepulchrum eius orationi insistens, alterius circuli cruciatu absolutus est.

42. Heinrico rege necdum cesaris uel imperatoris dignitatem obtinente, apparuit sanctus Wolfkangus  in somnis uisione tali. uisum namque est ei, quod manens in Sancti Emmerammi ecclesia, accederet orandi gratia ad beati Wolfkangi sepulchrum in ecclesia eadem situm. Cumque ibidem Deum sanctumque Wolfkangum precibus intimis conaretur exorare, subito uidebatur ei ipse sanctus asstare et huiusmodi uerbis eum appellare: Intuere diligenter litteras in muro, qui est secus tumulum meum, scriptas. Erat autem ibi, sicut uidebatur, solummodo scriptum: Post sex. Euigilans uero Heinricus rex, tractatione diuturna secum reuoluit paucissima huius uisionis scripta. In primis ergo arbitratus, quod post sex dies esset moriturus, multa dispensat pauperibus. Cum autem sex dierum numerus preteriret,  et nil in se corporalis molestie sentiret, putauit, ad sex menses pertinere, et eadem cepit timere. Transacto uero et huius numeri spatio, nichilque eo infirmitatis passo, arbitratus est hunc numerum ad sex annos pertinere, ideoque que et supra cepit timere. Cumque sex annorum numerus integer pertransisset et septimi anni dies reuolutus uenisset, cesaris dignitatem per apostolicam suscepit consecrationem . Tunc tandem sentiens qualis  esset sua uisio, gratias egit Deo sanctoque Wolfkango, qui sibi talem reuelare dignatus est dignitatem.

43. Quidam  homo cecitate multatus ad sepulchrum beati Wolfkangi accessit. Cumque ibi preces uberrimas effudisset, subito uisu recepto exauditus, Deo sanctoque presuli gratias egit.

44. Alio quoque tempore mulier quedam debilis pro spe recuperande salutis deportata est a suis in ecclesiam beati Emmerammi martyris. In qua dum ante altaria reptando magis quam ambulando petitione sedula sanctorum exquisisset suffragia, tandem ex labore uel egritudine fatigata, secus tumulum sancti presulis Wolfkangi resedit humi. Cumque misella corpore ac mente inclinata, eius precibus et  meritis se adiuuari exoraret, subito lateris ceterorumque membrorum contractio nodosa est soluta ac tam uehementer disrupta, ut sanguinis effusio difflueret in pauimento. Tunc mulier primum exterrita pre timore cepit clamare; deinde exsiliens sana, grates reddidit Deo sanctoque Wolfkango.

45. Homo quidam nimis egrotus orandi gratia uenit in beati Emmerammi ecclesiam. Ubi dum se sanctorum meritis postularet liberari ab inherente sibi diutina egrotatione, demum decubuit iuxta sancti Wolfkangi tumbam; ibique [103 1Kb] feliciter soporatus, quendam uirum statura procerum et canicie uenerandum asstare uidit, atque ab eo dictum audiuit: Ut quid tu hic, aut cuius rei gratia aduenisti? At ille respondit: Domine, propterea huc miser ueni, ut saner  a languoribus, quibus iam per annos plures laboraui. Tunc uenerabilis heros uirga pastorali, quam gestare uidebatur, tangens eum, dixit: Surge citius. Ecce enim sanus factus es. Mox qui iacebat quasi mortuus, per merita presulis Wolfkangi a somno egritudinis excitatus exsiliuit, et pre gaudio clamans in quantum potuit, Deum sanctosque illius laudauit.



APPENDIX AD uITAM S. WOLFKANGI.





uITA RHYTHMICA EIUSDEM.






MONITUM. In codice Mellicensi precedenti uite illico subiungitur alia eiusdem Wolfkangi historia rhythmica, que cuius Anonymi Sanct-Emmerammensis an Monscensis sit, incertum est.



 Iesu, medice celorum,
Rex sermone languidorum
Curans uenas oculorum!
   Lumen sapientie,

 Affer, queam ut laudare
Te in sanctis tuis gnare,
Matrem semper honorare
   Hinc misericordie.

 Cor ut meum illustretur,
Da, ut sanctus collaudetur,
Signis miris extolletur,
   Quibus claret iugiter.

 Ore labiis pollutus
uir sim licet obuolutus
Labe, Presul, laudo tutus
   Te, Wolfkange, dulciter.

Bene natus ab utroque
Es parente, magistroque
Cum septennis esses, quoque
   Commendatus artium,

Ut horto deliciarum
Flosculis scientiarum
Degustares fontem clarum
   Aquarum uiuentium.

Statim scholas magistrorum
Uniuersitatis quorum
Interest uirtutes morum,
   Declarare, uisitas.

Illinc auide hausisti
Ut non solum artes scisti,
Spiritum intellexisti
   Littere, ut approbas.

Exhortatio.


Genere nobilitatus
Presul, plus glorificatus
Apud Christum! despicatus
   Miser ego rogito,

Ut digneris paupertati,
Mee ignobilitati,
Subuenire cecitati.
   Sicut potes, facito.

Te miserante scio, uis
Deo donante scio, quis
Ipso docente scio, scis
   Ergo data perfice.

Sicut quondam ostendisti,
Et ostentas perfecisti
Cum egrotis subuenisti
   Dei donis celice.

Bonitate patrem magnum.
Disciplina te Wolfkangum,
Patientem uelut agnum
   Tua uita predicat.

Et quod ut anachoreta
Hic uixisti, secli spreta
Pompa, Christi et athleta
   Te scriptura recitat.

Curam ut archimandrita
In Imbripoli tunc ita
Sapienter in hac uita
   In regendo ouium

Suscipis licet inuitus.
Te urgebat prior situs,
Ubi eras premunitus
   Strepitu ab hominum.

Solus ut seruires soli
Deo, qui dat regna poli,
A te et a cunctis coli
   uult et ipse sedule;

Et sic mundam conseruares
uitam, neque maculares
Tuam uerbo, sed sic stares
   In Dei seruimine.

Linquens mundi uanitatem,
Generisque claritatem,
Prelature dignitatem
   Pure propter Dominum,

Res, pecunias, honores,
Terrarum possessiones,
uestesque splendidiores
   Aestimasti nibilum.

Hinc clandestine querebas
Locum, quondam quo degebas,
Et diuinitus uiuebas
   Inter Alpes montium.

In cauernulis petrarum
Habitabas, bestiarum
Locis, fructum es herbarum,
   Potum bibis fontium.

 Ad quinquennium fuisti
Exul, ibi circuisti,
In montanis inuenisti
   Donec habitaculum.

Ubi felix contemplaris,
Dominumque deprecaris
Fusis lachrymis amaris
   Pro gente fidelium.

Ibi saxa collegisti,
Dorso tuo attulisti
In aceruum, uoluisti
   Fieri oraculum.

Cum hec manibus tangebas,
Et a dorso reponebas,
Digitos sic imprimebas
   Ut in limum liquidum.

Pedibus ut terra cessit
Tuis, petra et liquescit,
Pedis iconam impressit,
   Ut apparet hodie.

Demum, Pater, laborasti,
Manibusque comportasti,
Lapides mox adaptasti
   Pro futuro opere.

Quod et ipse inchoasti,
Fundamentum tu locasti,
Et Ecclesiam fundasti
   Loco satis horribili.

In qua opere patrato
Per circuitum ornato,
Et omnino contectato
   Deum laudas humili

uoce, cum oratione,
Sancta celebratione,
Missarum deuotione.
   Stans in lege Domini

Die, nocte meditaris,
Et superna contemplaris,
uoluntateque moraris
   Ea modo simili.

Exhortatio.


Dulce Pater, mee spei
Salus, ut in lege Dei
Hortor, intellectus mei
   Sensus lumen capiat

ueritatis et Scripture
Sacre, ueluti tu pure,
Labor omnis mee cure
   Que sunt Dei, sapiat.

Nam ut lignum, quod plantatum
Iuxta flumen, fructum gratum
Tulit, tu tulisti natum
   Hic in suo tempore.

Apud Deum meruisti
In hac uita, qua uixisti
In uirtute Iesu Christi
   Mira signa facere.

Infinita, que nec scribi
Possent, per te Deus ibi
Fecit ad honorem sibi,
   Magna ad uolumina:

Per que fides roboratur,
Aeger homo medicatur,
Sanctis suis et laudatur
   Deus in Ecclesia.

Tu uir Dei bonitatis,
Quante eras sanctitatis,
Quanteque sagacitatis,
   Numerare nemo scit.

Multeque benignitatis
Ac perfecte caritatis,
Mireque humilitatis,
   Solus Deus indidit.

Semper hilaris, serenus,
Ac facunditate plenus,
Odioque alienus
   Eras omni populo.

 Nunquam inuidus, seuerus,
In docendo semper uerus,
Ut docetur omnis clerus
   Oris tui speculo.

Tu preclarus honestate
Morum cum immensitate
Pius affabilitate,
   Prouidus consilio,

Forma, conuersatione
Cunctis eras uite bone
In exemplicatione
   Tua in Domino.

Mihi, tuo famulorum
Imo minimo tuorum,
Datorum tibi donorum
   Partem uelis utinam

Modicam, humilitatis
Unam, siue castitatis
Mihi impetrare: satis
   Contentarer minimam

Partem, ut laudare possem
In te Deum uti nossem,
In scriptura lectitassem
   Et ab ore hominum

Sepius audiui. Quare
uolo, Pater, propalare,
Et miracula narrare
   Tua propter Dominum.

Et quis potest illa reri,
Ni sint signa Dei ueri,
Ut qui cecus erat heri
   Luce cras perfunditur?

Et quis aridus aut mancus
Manu fuerat et anctus,
Pro quo magnus erat planctus,
   Per te cras sanabitur.

Et qui febribus quartanis
Sunt uaxati, tertianis,
Acutis, quotidianis,
   Clamauerunt uocibus

Ad te, uotis et uenire
Ad te, pedibus transire
Spoponderunt, qui sunt mire
   Recreati protinus,

Manibusque repedantes
Et utroque claudicantes
Femore, te inuocantes
   Tradidisti gressui.

Possessa demoniorum
uasa energuminorum
In tuorum sunt mirorum
   Prisco data sensui.

Liberator captiuorum
Eras et compeditorum
Simul et catenatorum
   Truncis et in turribus

Cordium quoque mestorum
Consolator miserorum,
Paupertate grauatorum,
   Te pulsantes precibus.

Non est dolor corporalis
Corporis, uel spiritalis
Anime, uel cequalis
   His. Homo corporeus

Passus, Deo concedente,
Clamans ad te pura mente
Sanitatem quem repente
   Recepisset saucius.

Infinitaque sunt facta
Ante mortem est post. Tacta
Hinc per fidem mundo nacta.
   Post hec te Omnipotens

uocat, et ut reuertaris,
Nec in eremo moraris,
Presulatu sed fungaris
   Amplius obediens.

Mox in uia infirmaris,
 In Puppinga morti daris;
Ubi tunc exenteraris.
   Exta manent ibidem.

Hinc exuuie feruntur
Ratisponam, disponuntur,
Et ibi sepeliuntur,
   Ut decet antistitem.

Sic in Domino quiescis,
Et miraculis clarescis;
Nec quotidie torpescis
   Adhuc signa facere.

In Imbripoli non tanta,
Nec ubi sunt exta sancta,
Facis signa, facis quanta
   Loco tue fabrice.

Exhortatio.


Eia, Pater et patrone,
Summi Patris fili bone,
Me participem corone
    Tue fac cum ceteris

Sacerdotibus, laudantes
Deum teque uenerantes,
Quamuis in peccatis nantes
   Simus ueri luminis.

Lumen da exteriorum,
Lumen plus interiorum
Presta nobis oculorum,
   Per datorem omnium.

Ut possimus contemplari,
uerum solem conspicari,
In quo lumen est, a mari
   Usque solis terminum.

Et si lumen tenebrescit
Intellectus, et nigrescit,
Lippitudo sensus, crescit
   Dehinc dormitatio.

uanitatis cum torpore
Mundi pompa cum dulcore
 Laudum, hominum fauore,
   Nostra excitatio

Sis, si taliter dormimus,
In peccatis, quorum primus
Ego sum, ne sic perimus,
   Excita salubriter.

Ut queamus uigilare,
uanitates abnegare,
Quibus uiximus per mare
   Huius mundi iugiter.

Tandem tibi propinquare,
Gregem Christi adaquare,
Et pro ipso semper stare
   Ad mortis hinc certamen.

Nullas minas hic ueremur,
Celi sanctis ut iungemur,
Et ad eos collocemur
   In sempiternum.
      Amen.


 Explicit.



INCIPIT ORATIO DE SANCTO WOLFKANGO.

 O sanctissime Wolfkange, Christi confessor pretiose! o preclare pontifex! o egregie presul! o prefulgidum lumen Ecclesie catholice, a Deo uero lumine inexstinguibiliter illuminatum! o prudens dispensator celestium thesaurorum! o pater pauperum! o fidelis consolator afflictorum! o gloriose releuator peccatorum! o gratiose te inuocantium exauditor! ad nostras humiles ac indignas preces, supplicamus, aures tue pietatis nobis clementer aperi. Quia enim laus in ore peccatorum non est speciosa, idcirco ad tue benignitatis gloriosum refugium nos in peccatis existentes, multisque erumnarum miseriis obuoluti, in huius mundi exsilio laborantes fiducialiter confugimus, et petimus ut in cunctis nostris necessitatibus corporis et anime ad Deum Patrem omnipotentem nobis fidelis aduocatus existas.

Tu enim multiplici prerogatiua meritorum a Deo es exornatus, non habens denegandi occasionem, qui  in terris constitutus tantam a Domino accepisti potestatem. Tu namque cecis uisum, claudis gressum, surdis auditum restituisti: nec fuit quisquam in periculis existens, qui te pium patronum inuocans tue pietatis solatio non celeriter potiretur. Tu nunc insuper, in celesti curia angelorum cetibus admixtus, Dei faciem letanter contemplaris, apostolorum non immerito fruens consortio, quorum imitator sollicitus exstitisti: martyrum meritis digne cequatus, ac cum sanctis confessoribus et pontificibus sanctisque uirginibus tanquam sidus prelucidum rutilans cum Christo perenniter exsultare meruisti. Tu ergo sancte Wolfkange, qui tam salubre uerbum a Deo audire meruisti: Euge, serue bone et fidelis, intra in gaudia eterna per illam dilectionem quam ad ipsum Deum habuisti, et, per illud gaudium, quo nunc cum Deo exsultas, te inuocamus et humiliter imploramus ut gemitus cordis nostri Deo presentare, et in cunctis nostris necessitatibus anime et corporis pro nobis fideliter exorare digneris, ut qui  dignatus est dicere: »non ueni uocare iustos, sed peccatores,« per tuas pias intercessiones nos ab errore peccatorum nostrorum misericorditer reuocet, et uere ac fructuose spatium penitentie nobis concedat, et ab omni malo clementer eripiat, ut sic in hac temporali uita per tua gloriosa merita huius mundi exsilium transeamus, ut a carnalibus concupiscentiis et mundi fallaciis, et omnium inimicorum nostrorum uisibilium et inuisibilium uersutiis erepti, et in extremis uite nostre uiatico corporis et sanguinis Domini nostri Iesu Christi salubriter cum bona conscientia, fide recta, spe firma, caritate perfecta premuniti uitam nostram felici fine terminemus; ut post hanc temporalem  uitam ad eternam uitam peruenire mereamur, cum Christo feliciter in eternum regnaturi, ipso donante et adiuuante, qui in perpetuum uiuit et regnat per cuncta secula seculorum. Amen.


Antiphona.

Beate pontifex, Pater et patrone noster Wolfkange, qui Dominum secutus, et omnia pro ipso relinquens, centuplum in hoc mundo et uitam eternam recepisti, gregem tuum, cui prefuisti, quem fouisti, quem docuisti, solita pietate custodiens tuo nunquam auxilio patiaris orbari.


Oratio.

Omnipotens sempiterne Deus, qui populo tuo beatum Wolfgangum confessorem tuum atque pontificem eterne salutis ministrum concessisti, presta, quesumus, ut, quem doctorem uite habuimus in terris, intercessorem semper apud te habere mereamur in celis. Per.


Secreta.

 Has hostias, quesumus, Domine, quas maiestati tue consecrandas offerimus, intercedente beato Wolfkango confessore tuo atque pontifice, ad perpetuam atque presentem fac nobis prouenire salutem. Per.


Communio.

Tua sancta sumentes, quesumus, Domine Deus noster, ut beati Wolfkangi confessoris tui atque pontificis nos foueant continuata presidia. Per Dominum.


Alleluia.

u\. Protege, pastor bone, sancte Wolfkange, animas nostras omnibus horis, et pro tuo grege ora ad Dominum.


Prosa.

In Wolfkangi canamus honore Christo dulce melos.

Dignus pangi conscendit in die festo presul celos.

Qui nascens ex Sueuia huius mundi leuia puer  spreuit.

Mox, excellens artibus, in remotis partibus fama creuit.

Post scholarum regimen cogitur ad culmen decanatus.

Sed aspernens seculum fit in claustro speculum monachatus.

Demum in Pannonia fidei preconia frustra serit.

Ratispona presulem Cesar facit exsulem, dum non querit.

Hic errata corrigit, lapso manum porrigit, Deum illum dirigit prosperando.

 Gregem Christi pastibus fouet, sine fastibus, hosti obstat, astibus uigilando.

Fraudis heretice uictor, prophetice multa predixit  mirifice.

Celo dans spiritum post ingens meritum, gregem defendat nunc et in euum. Amen.





uITA SANCTI BONIFACII. EPISCOPI MOGUNTINI Auctore Othlono monacho.







OTHLONI PRECATIO THEODISCA.


 Trohtin almahtiger, tu der pist einiger trost, unta euuigiu heila aller dero, di in dih gloubant, io uh in dih gidingant, tu inluihta min herza; daz ih dina guoti, unta dina gnada megi anadenchin, unta mina sunta, io uh mina ubila, unta die megi so chlagen uora dir, also ih des bidurfi. Leski trohtin allaz daz in mir, daz der leidiga uiant inni mir zunta uppigas, unta unrehtes, odo unsubras, unta zunta mih ze den giriden des euuigin libes: daz ih den also megi minnan, unta mihi daranah hungiro, unta dursti, also is des bidurfi. Darnah macha mih also fron, unta kreftigin in alle dinemo dionosti: daz ih alla die arbeita megi lidan, die ih in deser uuerolti sculi lidan, durh dina era, durh dinan namon, io uh durh mina durfti, odo durh iomannes  durfti. Trohtin du gib mir chraft, iouh du chunst dara zoua. Daranah gib mir soliha gloubi, solihan gidingan zi dinero guoti, also ih des bidurfi, unta soliha minna, soliha uorhtun, unta diemout, unta gihorsama, iouh gidult soliha, so ih dir alamahtigemo sculi irbieton, iouh allen den menniscon, mitten ih uuonan. Daranah bito ih, daz du mir gebest soliha subricheit minan gidanchan, iouh minemo lihnamon slaffentemo, odo uuahentemo, daz ih uuirdiglihen unta amphanglihen zi dinemo altari, unta zi allen dinemo dionosti megi gen. Daranah bito ih, daz du mir gilazzast aller dero tuginde teil, ana die noh ih, noh nieman dir lichit, ze erist durh dina heiliga burt, unta durh dina martra, unta durh daz beiliga cruce, in demo du alle die uuerolt lostost.  unta durh dina erstantununga, unta durh dina uffart, iouh durh di gnada, unta trost des heiligun geistes. Mit demo trosti mih, unta starchi mih uuider alle uara, uuider alle spensti des leidigin uiantes.

Daranah hilf mir durch die diga sancte Mariun, euuiger magidi, iouh durh die diga sancti Michaëlis, unta alles himilisken horis, unta durh die diga sancti  Iohannis Baptiste, et sancti Petri, Pauli, Andree, Iacobi, Ioannis, et omnium apostolorum tuorum, unta durh aller dero chindline diga, die durh dih erslagon uuurtum ab Herode. Daranah hilf mir durh di diga sancti Stephani, sancti Laurentii, uiti, Pancratii, Georgii, Mauricii, Dionysii, Gereonis, Kyliani, Bonifacii, Ianuarii, Hippolyti, Cyriaci, Sixti, et omnium sociorum suorum. Daranah hilf mir durh die diga sancti Emmerammi, Sebastiani, Fabiani, Quirini, uincentii, Castuli, Blasii, Albani, Antonini, Daranah hilf mir durh die diga sancti Syluestri, Martini, Remigii, Gregorii, Nicolai, Benedicti, Basilii, Patritii, Antonii, Hilarionis, Ambrosii, Augustini, Hieronymi, Wolfkangi, Zenonis, Simeonis, Bardi, Udalrici, Leonis pape, et per preces  sanctarum uirginum Petronelle, Cecilie, Scholastice, Margarete. Daranah hilf mir durh die diega omnium sanctorum tuorum, daz nec heina mina sunta, noh heina uara des leidigin uiantes mih so girran megin, daz mih dina gnada bigeba. Daranah ruofi ih zi dinen gnadun umbi unser munusturi, daz zistorit ist durh unsre sunta, daz ez rihtet uuerde durh dina gnada, unta durh allero dinero heiligono diga zu unsrun durftin, unta zi allero durfti die hera dionunt, odo die gnada suochunt. Hugi Trohtin unser allero durh dina managslahtiga gnada, unta bidencha desi stat, daz din era, din lob hie megi uuesen. Hugi ouh Trohtin aller dero samanunge, die ionar sin gisamanot in dinemo nemin, unda bidencha sie in omnibus necessitatibus suis.  Daranah bito ih umba alla, die sih in min gibet haban biuolohon mit bigihto, odo mit flegun, suerso si sin, daz suaso si sin, tu si lazzest gniozzen des gidingon, den si zi dinen gnadun habent, iouh zi minemo gibeti: gnada in Trohtin, unta gihugi, daz tu unsih gibuti beton umbe ein andra.

Daranah ruofo ih zi dinen gnadun umbe alla unsre rihtara Phasson, iouh Leigun, daz tu sie soliha  gimacchost, daz si sih selben megin grihten, unte alla in untertana, iouh biuolahna. Daranah bito ih umbe alla mine chunlinga, daz tu sie bidenhist nah tinen gnadun. Daranah bito ih umbe alla die, die der iocheinna gnada mir gitatin, odo cheina arbeita umbi mih io habitin uonna anaginna minas libes unzi an desa uuila; daz tu in lonast, da si es bezzist bidurfin. In bito ouh umba alla die, dieder cheinnin uuisun uonna mir giuuirsirit, odo ungitrostit uuurtin; daz tu sie rihtest, unta troistest mit dinero guoti. Daranah bito ih umba allaz daz ungrihti, iouh umba alla den unfrido, iouh umbaz daz ungiuuitiri, daz tir ionersi, daz tu tuder elliu dinc maht nah dinen gnadun bidenchest allaz. Daranah ruofo ih umbi alla unsri bruodra uiruarana hie bigrabana,  iouh umba alla die, dieder hie sint bigraban mit  rehtero glouba uiruarna. Daranah bito ih umba alla die toton, die hia bruderscaft habant; iouh umba alla die, dero alamuosan uuir io imphiangin. Daranah bito ih umba alla die, umbi die ioman muoz bitin dina gnada, daz si muozzen gniozzen alla mines lebannes, unta des daz ih bin hie superstes hafter iro.

Zilezzist piuiliho ih mih selben, unta alla mina arbeita allen minen fliz in dina gnada umbi daz da ih selbo ni megi, odo in chunna, odo ni uuella mih bidenchan durh mina brodi, unta durh mina unruocha, odo durh mina tumpheit, tu mih bidenchast, also tu maht, unta chanst, unta also din guita, unta din uuistuom ist. In manus tuas, Domine, commendo spiritum et corpus meum.




EIUSDEM OTHLONI PARAPHRASIS LATINA IN PRAECEDENTEM PRECATIONEM.


 Oratio cuiusdam peccatoris.

O spes unica, o salus eterna et refugium in te sperantium Deus! miserere mihi misero, et peccatori, gratie tue presidium inquirenti. Adiuua me, Domine, et ad preces meas attende, quas pro nulla meritorum meorum fiducia, sed in sola pietatis tue immensitate confisus studeo iam proferre. Illumina, queso, in primis cor meum, ut, bonitatis tue atque prauitatis mee multitudinem aliquatenus attendens, ea, que contra te hactenus commisi, lugere semper  et emendare digno penitentie luctu ualeam. Deinde precor, Domine, ut quidquid impuritatis, quidquid uanitatis aut erroris nequissimus hostis in me studeat accendere, exstinguas, meque ad tui moris et dilectionis feruorem semper accendas, et ut cordi meo illam famem et sitim immittas, qua ad mandatorum tuorum obseruantiam et ad uite perennis gaudia desideranda estuare possim. Nam quamuis per gratie tue dona sciam uite perennis gaudia omni presentis uite iucunditati esse preponenda, licet etiam ad hec desideranda et exquirenda uariis modis instructus sim, nulla tamen huiusmodi scientia mihi prodest, nisi inspirationis tue supplemento iugiter me illuc trahas, et affectum nec non occasionem pariterque uires bene uiuendi  tribuas. Facilis enim infirmitas ac desidia me fragilem negligentemque, proh dolor! ualet impedire a totius religionis proposito. Ideoque, clementissime Deus, hanc infirmitatem in me prospiciens, ita me sanum ualidumque in utriusque hominis uigore effice, ut in omni seruitutis tue studio letus et promptus existam, laboremque totum, qui in hoc seculo et pro laudis tue impensione et pro peccatorum meorum penitentia nec non pro aliorum necessitate iugiter agendus est mihi, sustinere ualeam. Scio denique quia multos milites tante uirtutis tanteque deuotionis habes, ut, licet infirmitatibus angustiisque  plurimis afflicti detineantur, nichilominus tamen in preceptis tuis promptissimi et constantissimi inueniantur. Hi quidem, Domine, gratia tua prestante sunt perfecti, atque potentie tue armis electi; ast ego omnimoda fragilitate et ignauia, peccatis meis exigentibus, depressus, uix in aliquantulo seruitutis tue studio persisto, si mihi sanitas prosperitasque omnis aderit. Unde queso, clementissime Deus, ne me infirmitatis aut aduersitatis molestia permittas plus aggrauari quam conuenire scias  mee qualitati. Sustine me, precor, pusillanimem et pigrum, exspecta me fragilem et infirmum, quousque ad te conuertar aliquantulum; fide igitur et spe tali me confirma, per quam de promissionibus tuis certissimus in nullius diffidentie mestitieque noxie pericula incidam. Ad hec quoque caritatem et timorem atque humilitatem, nec non patientiam et obedientiam talem mihi, precor, presta, qualem primitus tibi Deo omnipotenti, dehinc hominibus cunctis inter quos unquam conuersari me contigerit, exhibere debeo. Ambitionem simul et delectationem totius secularis glorie aufer a me, Domine, et da mihi aliquam partem sapientie spiritualis; ut mecum sit, et mecum laboret, ut sciam quid acceptum sit coram te omni tempore. Ne reminiscaris,  queso, delicta iuuentutis et ignorantie mee, sed secundum misericordiam tuam memento mei, Domine. Munditiam quoque mentis et corporis ita mihi, queso, uigilanti aut dormienti concede, ut ad altaris totiusque seruitutis tue officium dignius accedere, ipsumque acceptabiliter possim peragere: nichil enim boni a memetipso habeo, sed neque ab homine ullo uirtutis alicuius donum accipere ualeo. Quamobrem tu, Domine Deus, qui solus omnia potes, et nos temet pro necessitatibus nostris iugiter inuocare iubes, exaudi me miserum tibi pro miseria mea supplicantem; et concede ut et illarum  uirtutum quas iam orando nominaui, et omnium sine quibus nullus tibi placere potest, particeps fieri merear. Sed quoniam tam magna pietatis tue dona nullis conatibus propriis nulloque labore condigno acquirere et obtinere ualeo, per sanctissimam natiuitatem et passionem tuam, Domine Iesu Christe, nec non per uenerandam crucem in qua pro mundi salute pendere dignatus es, perque resurrectionem et ascensionem tuam, tum etiam per sancti Spiritus gratiam, mihi, precor, concedas.

Adiuua etiam me per merita et preces sanctissime Genitricis tue et perpetue uirginis Marie, nec non per sancti Michelis omniumque celestium uirtutum, atque per sancti Ioannis Baptiste, et per sanctorum apostoloruum tuorum Petri et Pauli,  Andree, Iacobi, specialiterque per dilecti tui Ioannis, et per omnium apostolorum tuorum suffragia; sed et per illorum sanctissimorum infantium patrocinia qui pro tuo nomine trucidati sunt ab Herode; et sicut eosdem infantes, nullius meriti aut uirtutis notitiam habentes, sola et inestimabili gratie tue potentia ad uitam eternam elegisti, ita etiam me indignum per illorum, queso, intercessiones ad uite perennis consortium elige. Succurre quoque mihi per sanctorum martyrum tuorum Stephani atque Laurentii, uiti et Pancratii, Georgii et Emmerammi, Quirini et Castuli, Sebastiani et uincentii, nec non per Mauritii et Dionysii, Gereonis et Kyliani, Bonifacii et Ianuarii, Hippolyti et Cyriaci, una per sociorum suorum merita, specialiterque  per sanctorum tuorum patrocinia, cum quibus locum presentem sublimare dignatus es; sed et per sanctorum confessorum tuorum Syluestri atque Martini, Remigii et Gregorii, Nicolai et Benedicti, Wolfkangi atque Udalrici, perque sanctarum uirginum Petronelle et Cecilie, Scholastice et Margarete, nec non per illorum sanctorum quorum in hoc monasterio aut in hac proxima ciuitate reliquie consistunt. Deinde per omnium sanctorum tuorum suffragia me, precor, adiuua; ut propter nulla peccata mea aut instantia seu futura in manus persequentium animam meam tradas, sed solita pietate tua semper et ubique defendar. Deinde immensam pietatem tuam, Domine Iesu Christe, suppliciter deposco pro fratribus nostris cenobiique nostri  loco ut, quia, peccatis nostris exigentibus, tam a nostratum quam ex alienorum effectu, proh dolor! intus simul et foris destructus est, per gratiam tuam atque per illorum sanctorum  intercessionem ad laudem et gloriam nominis tui, atque ad necessitatis nostre, nec non ad eorum qui nobis iugiter deseruiunt, quique huc pro aliqua salute obtinenda adueniunt, usum reparetur. Ad hec quoque precor pro omni utriusque sexus congregatione que in hac urbe consistit; deinde pro ceteris omnibus qui in sancta Ecclesia in nomine tuo usquam congregati conuersantur, ut et spiritualis uite normam quam habitu profitentur, moribus  sequantur, et corporalis uite subsidia prout indigent, a te accipere mereantur. Da eis, queso, pastor eterne, pastores et rectores tales qui illos per exempla sua non ad interitum, sed ad eterne salutis instruant meritum. Pro his etiam qui semetipsos confessione aut aliqua interuentione in mei peccatoris orationem commendare curabant, bonitatem tuam, Domine, suppliciter exoro, ne scilicet propter ulla peccata mea confessionis sue cassetur remissio sperata, sed per gratiam tuam et ipsi ueniam, quam confessionis humilitate fideliter expetebant, mereantur consequi; et ego uirtutum illarum dona que iidem, orationis mee suffragia querentes, iam inesse mihi credunt, sed, proh dolor! necdum in me sunt, per illorum, queso, fidem  quandoque merear adipisci. Recordare, precor, in nobis misericordie tue, uerborumque apostoli tui Iacobi dicentis: Confitemini alterutrum peccata uestra, et orate pro inuicem, ut saluemini. Et concede ut et illorum confessio, et mea, quam pro eis profero, oratiuncula sibimet prosit.

Peto etiam pro papa, et Cesare aut rege nostro, nec non pro cunctis rectoribus atque principibus nostris, ut illos in amore et timore tuo ita perfectos facias quatenus se sibique subditos ualeant regere ac congruis exemplis preesse. Ad hec quoque pro parentibus et propinquis, nec non pro illis qui ab initio uite mee usque in hanc horam qualemcunque pro me laborem pertulerunt, quique in esu aut potu, aut in uestitu, aut in doctrina, seu  etiam quolibet modo mihi prodesse studuerunt; pro illis ergo omnibus pietatem tuam, Domine, unice deposco, ut, quia ego nullam ipsis recompensationem debitam impendere possum, gratia tua illis ubicunque opus est, siue in presenti siue in futuro seculo, recompensare dignetur. Deprecor simul pro illis quos unquam sine causa contristaui aut aliquibus meis actibus deprauaui, quatenus per bonitatis tue effectum aliquomodo corrigi et reparari mereantur. Deinde uero communiter pro omni populo Christiano maiestati tue, Domine, supplico ut eis pacem, eris temperiem frugumque copiam iuxta necessitates suas tribuere digneris; et, licet insidiis diabolicis aut etiam fragilitate humana circumdati a Christianitatis cultu uariis modis  discedant, ipsa tamen, queso, tanti tui nominis agnitio, tanteque maiestatis professio, cui se fide congrua commendant, et in qua spem maximam uiuendi collocant, illis prosit in eternum. Ad hec quoque immensam pietatem tuam, Domine Iesu Christe, postulo unice pro omnibus fidelibus congregationis nostre defunctis fratribus, nec non pro his quibus ex fraternitatis communione seu quacunque commendatione aut eleemosynarum largitate unquam debitor orandi factus sum; deinde communiter pro cunctis in fide sancta defunctis, pro quibus uidelicet cuiquam orare licet, ut eos a locis penalibus liberare et in requie perpetua digneris collocare. Has igitur preces, quos ego peccator,  qui nec pro meme pso orare sufficio, confidens tamen in tua misericordia pro aliis tam uiuis quam defunctis ad te, Domine, protuli, dignanter suscipe; et ut illis simul et mihi aliquantulum prosint concede.

Ad extremum uero nulla orationis mee dicta mihi suffecisse prorsus sciens, sed potius in te tam orationis quam ceterorum actuum meorum sufficientiam  conclusionemque ponens, in manus tuas, Domine, spiritum et cor meum, omnemque curam quam aut in spirituali aut corporali studio suscipere me causa aliqua compellit, gratie tue committo, ut, ubicunque nequeam seu nesciam aut etiam nolim me custodire, tu prout ualeas ac scias, utque iuxta bonitatem tuam uelis, me ubique conseruare digneris.




CIRCA ANNUM MLXXIII-LXXuI.
ADAMUS CANONICUS BREMENSIS.





IN ADAMUM NOTITIA HISTORICA ET BIBLIOGRAPHICA.


 Paucissimi sane sunt inter medii eui historicos, qui rerum traditarum grauitate, perspicuitate, iudicii ingenuitate, fontium scriptorum cognitione, sermonum ore traditorum accurata perceptione ita emineant, ut Adamus, magister scholarum Bremensis. Accedit quod archiepiscopatus Hammenburgensis et regnorum huic diecesi subiectorum, quorum ille historiam tradit, septentrionalium annales omnino fere desiderantur. Adamo soli id debemus, ut notitie, que de populorum septentrionalium rebus gestis passim apud auctores uarios reperiuntur aut ex eorum pematis hauriuntur, annis certis tribui et historie usui inseruire possint. Quid quod multa alia de rebus Germanicis et Slauicis scitu dignissima, necnon de Britannia et Hibernia haud contemnenda  meminit. uix igitur sunt chronica huius temporis, quorum textus eque ac indagatio fontium quibus superstructa sunt, opera diligentissima tam digna uideantur quam Mag. Adami Gesta pontificum ecclesie Hammenburgensis.

Ita inscribi libros, quos iamnunc curis nostris edituri sumus, tradidit nobis Helmoldus  . Ex ipso opere eiusque prefatione illud tantum discimus, scriptorem fuisse canonicum ecclesie Bremensis, nomenque eius incipere a littera initiali A. Eum ex Germania superiori, id est ex Saxonia superiori,  oriundum fuisse, iam ex uestigiis dialecti eius coniecit auctor scholii 145 . Archiepiscopus Adalbertus, ortus domo comitum de Wettin, e regione natali sua uiros plurimos Ecclesie litterisque utiles Bremam accersiuit. Plurima que Adamus noster de Magdeburgo profert, per se haud plane necessaria, coniecturam fulcire uidentur, Adamum in scholis monasteriorum in hac ciuitate siue prope illam litteris imbutum fuisse. Anno 24 archiepiscopatus Adalberti, qui incepit a die 16 m. Aprilis anni 1068, Bremam uenit  , ubi inter canonicos huius sedis cathedralis receptus est. In charta archiepiscopi iam dicti, data anno 1069, Iun. 11, eum munere magistri scholarum insignitum inter testes post decanos et ante presbyteros collocatum inuenimus   . Paulo post regem Danorum Suend Estrithson adiit, in Selandia, ut uidetur, morantem, qui benignissime eum excepit et circa terrarum aquilonarium situm et historiam plurima docuit  . Post mortem Adalberti pontificis opus suum De gestis pontificum Hammenburgensium exorsus est, quod, ut ex epilogo effici posse uidetur, circa annum 1075 absoluit. Etenim illud ante annum emortualem regis Suend, scilicet 1076, factum esse docent que leguntur uerbis l. II, cap. 24: »Rex Danie, qui hodieque superest« et cap. 26: »qui nunc in Dania regnat  Suein.« Quandiu in officio scholastici Breme permanserit, non constat, cum de scholasticis Bremensibus huius temporis nil inueniamus usque ad uicelinum, postea Wagrie apostolum, qui hoc munere circa annum 1125 functus est. Nec liquet usque ad quem annum uixerit, quamuis obitus magistri Adami in diptycho Bremensi ad d. 12 m. Octobris ascriptus sit  . Traditur Adamus conuentui in Ramesloli siluam quamdam donasse, ibique sepultus esse  . Iterata huius conuentus commemoratio certe predilectionem quamdam Adami prodere uidetur  .

In fontes historie Adami inquirenti  mox apparet perquam diligentissime eum cum ecclesie sue chartis et documentis usum fuisse, tum antiquiores rerum tradendarum auctores omni cum cura consuluisse,  multosque scriptores etiam Romanos et recentiores, inueniendi quidquam spe atque studio motum, perscrutatum esse  . Citat chartas in scriniis uel chirographa in archiuis ecclesie sue  , priuilegia Romanorum  siue Romane sedis  pape  , necnon precepta imperatorum et regum  . Preter ipsa documenta laudat Adamus librum donationum siue traditionum ecclesie Bremensis, in quo preter diplomatum copiam alia quedam de eius historia iuribusque exstitisse uidentur  . Librum quoque fraternitatis Bremensis memorat in scholio 42. uersus etiam quosdam affert ex antiquioribus ecclesie libris  . Opera historica, que Adamus noster tum excerpsit, tum citauit, sunt hec: Eginhardi uita Caroli Magni  , eiusdemque historia  uel scripta  ; liber quem uocat Eginhardi Gesta Saxonum  , Eginhardi Annales, Fuldenses uulgo dicti  , qui ex historia quam uocat Francorum  usque ad annum 911 perducta ei innotuisse uidentur; Annales Cesarum  ; Gregorius Turonensis  , fortasse in epitome Fredegarii; Gesta Francorum  ; Gesta Anglorum; Computus  a Corbeia delatus qui a nostratibus Fasti Corbeienses inscribitur  ; Gesta S. Bonifacii  ; uita S. Willibrordi  ; Anskarii liber uite et actuum S. Willehadi  ; Altfridi uita S. Liudgeri  ; Gesta, uita s. actus S. Anskarii  ; Gesta, uita s. liber uite S. Rimberti  ; Bouo, abbas Corueiensis, de actis sui temporis  ; Rabani scriptum quoddam, quod Capitulum uocat  . Memorat etiam acta conciliorum quorumdam in Germania, uidelicet Triburii, Alteimii, Moguntie habitorum  . Canones passim allegantur  . Epistolis quoque nonnullis usus est, ut Anskarii, Alexandri pape II, Adalberti archiepiscopi  .

Auctores classici Romani nonnulli scholastico nostro Bremensi probe noti fuerunt, sepissimeque  ex eorum scriptis centones in eius sermone reperiuntur. Grece autem doctum fuisse Adamum non constat, quamuis sepe usurparit uocabula Greca in linguam Latinam recepta, exempli gratia: proselita pro aduena Proemio; acephalus III, 14, schol. 16; cenodoxia III, 2; gigas Iu, 40; giganteus II, 22; gnatho et pantomimus III, 38; trigonus l. I, c. 1; orthodoxus I, 29; Iu, 41; parasitus III, 38; toparchia III, 25; ypocrita III, 35; celeuma Iu, 39; zelare II, 53; abyssi baratrum Iu, 38; abyssus, chaos et euripus ibid. c. 39; gaza ibid. c. 40; macrobii ibid. c. 19. Petarum opera, quorum uersus citantur, sunt uirgilii Aeneis  et Georgica,  Horatii Lyrica, Sermones et Epistole,  Lucani Pharsalia,  Iuuenalis Satyre,  itemque  Persii  . Noti ei fuisse uidentur Ciceronis libri De finibus  et Somnium Scipionis  . Nullius tamen opera sepius manibus uersauit quam Sallustii, ex quo noster, hac in re similis Widukendo et Lamberto Hersfeldensi, et totas sententias deprompsit et sepenumero locutiones breuiores in textum suum recepit  . Laudantur Macrobii libri in  Somnium Scipionis  , Orosii Chronica  , Solini Polyhistor  , Marciani Capelle libri De Geometria in eiusdem opere De nuptiis Philologie  . Citantur quoque Bede uenerabilis libri De temporum ratione et De rerum natura  , et sancti Patres Ambrosius  , Hieronymus  , Gregorius  ; Historia ecclesiastica tripartita, que Cassiodoro ascribi solet, laudatur  ; Pauli Diaconi quoque Historia, ut uidetur, Adamum non latuit  . Minime uero Adami fontibus annumeranda sunt Sigeberti Gemblacensis Chronicon, et liber De pontificum Romanorum uitis Liutprando uulgo ascriptus, quippe que opera post Adami scholastici tempora composita sunt  . Refertus est preterea Adami sermo locis e Scriptura sancta  depromptis. Ad carmina historica seu Teutonica seu populorum septentrionalium non attendebat  .

Preter chartas et scripta que euoluit, Adamus consuluit quos testes fide dignos de rebus gestis et de terris et moribus populorum diecesi Hammenburgensi subiectorum inuenire potuit. Quorum nemo erat grauior quam rex Danorum iam supra laudatus, Suend Estrithson. Preterea prouocat ad Adalbertum archiepiscopum  , ad episcopum quemdam Danorum  , ad nobilem quemdam de terra Nordalbengorum  , ad comites episcopi Adalwardi iunioris, aliosque  . Plurima haud dubie cognouit ex Guilielmo, episcopo Selandie,  regis Kanuti Magni quondam cancellario. et ex Adalwardo seniore, decano Bremensi, episcopo quondam Gothorum in Sueonia. Patrum relationem sepius laudat  . Nonnunquam se ipsum quoque testem affert, qui ea que narrat aut uiderit  aut ab aliis ipse acceperit  .

Adami orationem uix laudibus efferendam duxerim. Sermo eius Latinus maxima difficultate laborat. Iisdem uocabulis et formis dicendi sepissime utitur, non semel in capite eodem uel statim subsequente. Huius rei exempla pauca afferamus: adsiscere ad suam familiaritatem l. III, c. 35, 37; fremens oceanus l. Iu, c. 30, 34; acceptus omnibus seu populo l. I, c. 17; l. II, c. 45, 57, 73, 74; principibus l. II, c. 65; Deo et hominibus l. II, c. 34.  Angustie multiformes l. III, c. 61; emergentes l. III, c. 4; angustiarum laquei l. III, c. 48; constringere tanta  uirtute l. II, c. 5, 53; potestate l. III, c. 33; potentia l. Iu, c. 22; compertum est nobis  l. I, c. 3; l. III, c. 26, 57, 68 ; habeo l. Iu, c. 30 f.; decens honor l. I, c. 20, 64; l. II, c. 59; l. III, c. 70 ; forte et iustum imperium l. III, c. 21; fortissimus et iustissimus imperator ibid.; iudex iustus, fortis l. II, c. 42; funditus excidere l. III, c. 50 bis; exstinguere l. II c. 2; diruere l. III, c. 3; interficere l. III, c. 48; amouere l. II, c. 46; abiicere l. II, c. 77; pristina libertas l. I, c. 13; l. II, c. 9; l. III, c. 5, 33; ingens gloria l. II, c. 67; honor l. III, c. 14; l. Iu, c. 35; amor ibid., c. 21; ueneratio l. III, c. 68 ; luctus l. II, c. 78; exercitus l. III, c. 21; factum l. Iu, c. 26; multitudo l. III, c. 36; auri pondus l. II, c. 27; lucrum l. II, c. 9; ingentes diuitie l. III, c. 27, 35; gratie l. I, c. 18; ingentia signa l. III,  c. 61; munera l. II, c. 56; pestifer morbus l. II, c. 67, schol. 51; inuectio l. III, c. 39; consuetudo l. Iu, c. 8; mulierum uinculum schol. 77. Insignia uirtutum l. Iu, c. 9; morum ibid. c. 30; in moribus ibid., c. 35; operis l. II, c. 68. uela torquere l. Iu, c. 32; pandere l. II c. 50; l. Iu, c. 36; tendere l. II, c. 19; l. Iu, c. 39. uictor et uictus occubuit l. I, c. 40; decessit l. II, c. 21; prosperis succedentibus l. II, c. 8; l. III, c. 11, 58; legatio gentium prosperis semper est aucta incrementis l. III, c. 17 f; l. Iu, c. 41. Ulla uix uoce sepius utitur quam uerbo deridendi et substantiuo derisio seu ludibrium, id quod ex moribus temporis eius explicandum uidetur. Ita derideri l. I, c. 46; l. III. c. 42, 50;  derisioni habere l. III, c. 47, 55; in derisionem habere l. III, c. 50; in derisione habere l. III, c. 48; derisui habere l. III, c. 42; deridere l. Iu, c. 34; ludibrio habere l. I, c. 41, 55; l. II, c. 29, 45; ad ludibrium ducere l. III, c. 50; exponere l. II, c. 59; seruare l. II, c. 41; post multa ludibria l. II, c. 60.

Sepissime inueniuntur apud Adamum errores uelut pertinxerit l. I, c. 9, pro pertigerit, numerus singularis pro plurali, ut in Proemio: ecce occurrit mihi plurima. Genus masculinum pro neutro: quartus . . . ex fluminibus, l. I, c. 2; l. Iu, c. 1; actiuum pro deponenti execrare l. II, c. 25; debacchare l. I, c. 41; modus indicatiuus pro coniunctiuo sepissime; coniunctiuus pro indicatiuo. Neque casuum neque prepositionum uim intellexit, ueluti: largitas peregrinorum,  pro in peregrinos l. III, c. 65; prudentia et fortitudine predicandus l. III, c. 18, pro propter prudentiam, etc. Male interpretatus est uocabula nonnulla, ueluti: occasus fluminis pro ostio l. I, c. 2, uocabulum pro  nomine l. I, c. 3; conuersus pro diuertens l. III, c. 10; l. Iu, c, 3; discedere pro decedere l. III, c. 33; luere periculum l. III, c. 22; corripere de rapina l. II, c. 66; considerari l. I, c. 1. uerba et dicendi formule que uix apud alios auctores inueniuntur, ueluti: adgloriare l. III, c. 38; plenarius l. I. c. 11; articulum conuertere l. Iu, 20; compaginare historiam l. III, c. 70; pugnare conatibus animi et sumptum l. III, c. 9; exaggerare parricidium l. II, c. 26; innacessus paludibus l. Iu, c. 18, schol. 3; indeficuus l. II, c. 78; inexpugnabile consilium l. III, c. 30; litteralia studia l. II, c. 64; malepotens l. II, c. 67; l. III, c. 65; pauorabile l. III, c. 61; occasio locorum se prebet l. II, c. 15; l. Iu, c. 10; putari aliqui ibid. c. 40; subterrare l. II, c. 66; succedere in sceptrum l. II, c.  54; triumphare aliquem prelio l. I, c. 58; uocalitas l. III, c. 26; manens l. II, c. 8. Germanismi apud eum non desunt, uelut: in animo gerere l. III, c. 17, »im Sinne führen;« colligere ad se ibid. »an sich knüpfen;« fieri extra »herausgeschafft werden« l. III, c. 29; iuxta esse »bei einander sein« l. Iu, c. 28; malle, »gerne mögen wollen« l. I, c. 17; l. II, c. 26; l. III, c. 8, 23, 60, 70 ; subsistere ante impetum, »uor dem Angriff Stand halten, still stehen« l. I, c. 44; leuare castellum »eine Burg errichten« l. III, c. 36; opis molem l. III, c. 4.

Libri Adami Bremensis haud diu ignoti remanserunt. Quam plurimum eis usi sunt Annalista Saxo, Anonymus Roskildensis, Helmoldus, auctor uite Meinuerci episcopi Paderbornensis, Snorro Sturleson,  auctores fragmenti de Haroldo Blaatand et Suend Tueskieg, Sage de Olauo Trugguason, Annalium regiorum Islandorum, fragmenti ueteris Islandici historico-geographici; Albertus abbas Stadensis, Historia archiepiscoporum Bremensium, Historia gentis Danorum usque ad annum 1288, que Erico regi tribuitur, Annales Esromienses, Hermannus Cornerus, Albertus Cranzius [ Nullus codicum Adami grauior illo qui quondam Salisburgi, nunc asseruatur in bibliotheca palatina uindobonensi sub 413 inscriptus, 83 foliis pergamenis  numero distinctis. Inscribitur: Mappa terre Saxonie et Chronica Saxonum. Item diuerse forme literarum. Pertzius noster, cui collationem huius codicis diligentissimam debemus, descriptionem eiusdem dedit ualde accuratam  . Nil habet tamen, preter quedam de Arnoldo et Thietmari comitis filio l. III, c. 8, uersum uirgilii l. III, c. 64, et passim pauca uerba ueluti l. III, c. 32, 38, que in codicibus ceteris non reperiantur, seu in textu seu in scholiis; plurima tamen ei desunt que ipse Adamus  aut auctor aliquis fere ceuus addidit [ Codex uaticanus n. 2010, scriptus 86 foliis pergamenis anno 1451, codicis uindobonensis apographum uidetur [ Codex Guidianus n. 83, nunc in bibliotheca Guelferbytana, anno 1706 ex bibliotheca Marquardi Gudii [ Codex chartaceus bibliothece regie Hauniensis, in collectione regia uetustiore n. 1175. Adami Bremensis historie ecclesiastice apographum seculo XuI siue XuII scriptum, uariis locis a manu fere ceua emendatum [ Ex egregio quodam Adami nostri codice membranaceo, a Dano quodam scripto, reperto a Mag. Iwaro Bartolino in libris monasterii Sore in Selandia,  Andreas uedel  Gesta pontificum Hammaburgensium in quatuor libros dispartita anno 1379 typis expressit. Qui codex librum etiam De situ Danie amplectebatur, de quo uide infra sub 8 et 8 b. Delatus est postea in bibliothecam uniuersitatis Hauniensis [ Codex bibliothece regie Hauniensis membranaceus,  in collectione uetustiore 2296, elegantissime scriptus seculo XIII. Quaternionis noni folia quedam desunt, quare capita tantum 229 amplectitur  . Seculo XuI, Hamburgi inuenimus eum apud Ioachimum Mollerum, consulem , eiusque filium Euerhardum, proconsulem , quorum nomina folio primo inscripta sunt. Idem uidetur esse manuscriptum quod Sperlingius ms. Hamburgense Scheliorum uocat  . Anno 1746 Michel Richey, professor gymnasii Hamburgensis , illud tenuit, nomenque suum illi folio inscripsit, cuius ex libris in manus F. C. Seuelii, regi Danorum a consilis, peruenit, apud quem Langebekius eo usus est  . Post Seuelii mortem anno 1781 bibliotheca regia Hauniensis hunc codicem acquisiuit [ Descriptio insularum aquilonis. Plura ibidem reperiuntur scholia que codici uindobonensi desunt [ Exemplar Descriptionis insularum aquilonarium, seculo XuI descriptum, exstat in bibliotheca Hamburgensi fol., n. 22, p. 1-18. Textus nonnunquam uindobonensi codici tantum similis; ceterum neuis quam plurimis scatet. Collationem huius manuscripti  cum editione patris sui instituit Fridericus Lindenbruch, quam Staphorst in Historia sua ecclesiastica Hamburg. t. I, p. 368-370, prelo subiecit. Cum tamen collatio ista ualde negligenter facta sit, manuscriptum nonnunquam numero 7a, illam uero numero 7b distinximus [ Manuscripti predicti exemplar uidetur esse illud quod, octo foliis chartaceis scriptum sec. Xu, exstat in ueteri collectione regali Hauniensim. 718 [ Collectio noua regia Hauniensis n. 139 12 folia chartacea ex eodem codice descripta habet: Scholia antiqua ad libellum uel Descriptionem insularum aquilonarium. Ibique additur: »Sequentia scholia mutuata sunt ex Adamo Bremensi ms. in membrana  in folio in bibliotheca publica academie Hafniensis caps. Ambros. par. I, ord. 1, num. 3 [ Antique collectionis regie Hauniensis codex chartaceus n. 719, 16 pag. in fol., manu seculi XuI exaratus. Ad codicem Guelferbytanum hic proxime accedit  .

Supra iam indicauimus plura in ceteris codicibus reperiri que in codice uindobonensi desunt, tam in textu quam scholia. Nec in utrisque ceteri codices consentiunt, pleraque tamen antiquissima esse ex eo demonstrari potest quod apud Annalistam Saxonem, Helmoldum et Albertum Stadensem excerpta legantur, id quod singulis locis annotare non omisimus. Omnia hec loca in codice uindobonensi desiderata, quorum nonnulla, uelut l. III, c. 15, scriptoris  tantum negligentia omissa sunt, ea sunt que ab Adamo ipso secundis curis, seu certe ab homine fere ceuo, rerum ecclesie Hammaburgensis expertissimo inserta uideantur. Quare hec loca omnia in textum, uncis tamen inclusa, recipere haud dubitauimus.

Scholia multa ab ipso Adamo codici operis sui in margine addita esse, uix dubium est. Nemo nisi ipse Adamus in schol. 65 loqui potuit: sicut prius  diximus; schol. 119, hec et supra  diximus et ipse Adalwardus episcopus recitauit coram nobis. Idem etiam ostendere nobis uidentur uerba scholii 73, ut arbitror; schol. 77, audiuimus Adalbertum; schol. 78 et 81, noster pontifex, schol. 131, nostro archiepiscopo ;  schol. 137, apud nos defuncto; schol. 122; nostre sedis confessores; schol. 136 et 141, archiepiscopus, sc. Adalbertus. Adde quod in scholiis 5, 6, 7, 34, 38, 48, 49 et 61 priuilegiorum et documentorum ecclesie Hamburgensis expressa fit mentio. Antiquissima esse etiam scholia 135 et 138 ex ipsis patet uerbis. Scholia nonnulla, scilicet, 23, 27, 89, 120, 137, 140, ipsis uerbis aut paululum mutatis in codicis uindobonensis ipso textu leguntur; duo priora etiam in textu codicum Guelferbytani et Sorensis, tria ultima etiam in textu codicis Lugdunensis.---Schol. 69, in codicis Sorensis textu l. III,  c. 17, scholion 61 in codicis Guelferbytani textu l. III, c. 7, leguntur.

Quamuis certissimum uideatur non omnia scholia Adamo, neque uni omnino auctori deberi, cum in nullo codicum omnia eademque reperiantur, paucissima tamen sunt de quibus pro certo constet, ab Adamo ea scripta non esse. Hec sunt scholia 21, 22 et 33, que a Sigeberti Gemblacensis Chronico deprompta esse apparet, nec non scholion 144 de ipsius Adami nostri dialecto  .

Pauca dicenda sunt de diuisione librorum Adami, cum nullus codicum prestantiorum cum altero hac parte plane conueniat. Codices 1, 2 et 4, in quatuor diuisi reperiuntur libros, nempe Gesta archiepiscoporum Hammaburgensium tres amplectuntur libros,  quibus Descriptio insularum Aquilonis sub titulo libri quarti adiungitur. In omnibus his codicibus liber primus inscriptione caret; initium uero libri III et Iu uersiculo distinguitur in omnibus quos uidimus codicibus; in codice 1 libro II eque uersiculus talis prefigitur. Qui codex hos libros singulos in singula capita dispertit: l. I in cap. 65, l. II in cap. 78, l. III in cap. 70; que summam efficiunt 213 capitum; et librum Iu, siue De descriptione insularum, in capita 42. Illorum igitur numerus est 213 capitum, omnino autem capita numerantur 255. Numerus capitis 15 in libro II bis repetitur; l. III, capp. 6 et 9 desunt. Superflua et inepta uidetur distinctio cap. 10 l. I. Desunt omnino huic codici octo capita, que in aliis codicibus leguntur, sc. que  infra dicta sunt, l. Iu, c. 38, 41-46, et Descript. c. 249.

In codice 2 totum opus in capita 252 numeris continuis distinctum est, quorum initium et plerumque etiam contenta in indice operi premisso recensentur. Liber I habet capita 49; liber II horum numerum continuat usque ad 117, liber III uero usque ad 207. Minime ergo partitio singulorum capitum cum codice primo conuenit. Libro secundo inscriptio prorsus deest; libri quarti hic, ut in codice 4, inscriptio reperitur eo loco ubi codex Adami antiquissimus libro tertio finem imposuerat, inter scholia ad calcem capitis 200.

In codice 4 numeri capitulorum omnino desunt. Singulorum capitum, ab antea dictis multo tamen  diuersorum, initia litteris rubris indicantur.

At codex 5, in aliis codici 4 quam simillimus, quo Lindenbruchius usus est, et ex quo librum De descriptione insularum primus edidit, totum opus in 251 capita distinxit, ita ut libro I capita 50, libro II capita 67, libro III capita 41, libro Iu uero capita 49 tribuantur, numeris tamen continuis scilicet 207 capitum, quos Descriptio insularum usque ad cap. 251 continuat. Quamuis capitum summa in hoc codice cum codice 2 fere conueniat, eorum initia nonnunquam differunt, quod negligentie scriptorum tribuendum uidetur. Codicis Guelferbytani caput 43  hic in duo capita est distinctum, caput 51 uero in hoc codice 5 bis est ascriptum, caput 228 uero amplectitur codicis 2 capita 228 et 229.

Codex tertius, cui, sicut uelleus typis eum mandauit, liber De descriptione insularum defuit, Gesta archiepiscoporum Hammaburgensium omnium codicum solus in quatuor distribuit libres. Librorum I et II partitio cum codicibus 1, 2 et 4 conuenit; ea uero capita quibus in his liber tertius continetur, in illo in libros III et Iu sunt dispertita. De distinctione autem capitulorum tantopere inter se differunt codices, ut ea que codex 1 habet distincta in 213 capitibus, preter octo que huic omnino desunt, et que in codicibus 2 et 5 in 207 capitibus continentur, apud uelleum in capitula 205, scil. l. I c. 52, l. II c. 63, l. III c. 44 et l. Iu c. 46, distributa reperiantur,  multo maiore etiam discrepantia in singulorum capitum initiis.

Constat, opinor, ex iis que diximus, distinctionem utriusque operis in libros quatuor ipsi Adamo Bremensi deberi, quanquam dubium est quenam capitum distinctio ab eo profecta sit. Eam igitur quam exhibet codex uindobonensis cum ipsius textu in editione nostra recepimus; subiunximus ei, uncis inclusam, distinctionem quam habet editio princeps, scilicet uelleana, et quam omnes post eam editiones et uersiones secute sunt. Ascripsimus quoque capitum numeros continuos qui leguntur in codice Guelferbytano, illosque quos primus dedit Lindenbruchius, ubi cum istis non consonant, uncis  inclusimus.

Primam operis maioris Adami nostri editionem  parauit M. Andreas Seuerinus uelleus , Friderici II Danorum regis historicus atque sacerdos Ripensis. Titulus, quem libro e codice Sorensi transcripto dedit, hic est: Historia ecclesiastica, continens religionis propagate gesta, que a temporibus Caroli Magni usque ad imp. Henricum IIII acciderunt in Ecclesia, non tam Bremensi, quam uicina Septentrionali ferme uniuersa! scripta ante annos quingentos, a M. Adamo quodam, loci istius canonico. Nunc recens mendis uindicata, et e tenebris in lucem uocata, studio et opera Andree Seuerini uellei. Hafnie. MDLXXIX. Et in fine: Imprimebat Andreas Gutteruitz, . . . impensis Balthazari  Kaus, bibliopole Hafniensis. Sunt schede sine paginarum numero Rr et d in 4to. Descriptio Aquilonis huic editioni deest, quam uelleus ob prematuram uxoris mortem dolore, ut ferunt, correptus omisit. Codex quem secutus est, ille fuit quem supra tertio loco enumerauimus.

Paucissima huius editionis exempla in Germaniam peruenere, quare iam anno 1595 Erpoldus Lindenbruch, canonicus Hamburgensis, nouam historie Adami Bremensis editionem parauit, in qua  codices Henrici Ranzouii, producis Cimbrici, et Ottonis a During, decani Bremensis, secutus est. Qui codices non solum lectionum uarietate et diuersa capitum distinctione ab exemplari uelleano discrepabant, sed et libellum De insulis Aquilonis continebant, quem Lindenbruchius tunc primum edidit. Prodiit hic liber Lugduni Batauorum ex officina Plantiniana apud Franciscum Raphelengium in 4to.

Hanc editionem repetiuit ipse E. Lindenbruch in libro quem anno 1609 edidit sub titulo: Scriptores rerum Germanicarum septentrionalium, forma maxima. Miror eum hic scholia antiqua omisisse. Et alia insunt huic libro uitia, ex editoris negligentia orta. Quartam editionem Adami nostri curauit Ioachim Iohannes Maderus, rector schole Scheningensis.  Helmestadii 1670, 4to. Editionem Lindenbruchianam anni 1609 secutus est, additis tamen scholiis editionis prioris. Plurime uero sententie et uersus in libro suo desunt, qui preterea plurimis aliis scatet uitiis typographicis.

Cl. I. A. Fabricius nouam repetiit editionem Scriptorum rerum Germanicarum septentrionalium ab E. Lindenbruchio collectorum. Hamburgi 1706, fol. Sed in textu Adami Bremensis non ipsam editionem Lindenbruchii, sed pessimam Maderi est secutus

Libellum De insulis Aquilonis separatim edidit Iohan. Messenius Holmie 1615 4to, qui iterum prelo est subditus in Stephani Iohannis Stephanii  Sylloge scriptorum de regno Danie. Lugduni Batau. Elzeuir. 1629, 12mo.

Adami Historiam ecclesiasticam in linguam Germanicam transferre conabatur Erpoldus Lindenbruch. Que tamen uersio typis excusa non est, sicut Gallica uersio, quam ante hos quadraginta seu quinquaginta annos quidam de Chastelus, ex urbe Salmurio oriundus, perfecit. Maiorem partem librorum III et Iu Gestorum, que pontificis Adalberti historiam respicit, in sermonem Germanicum uertit F. B. de Buchholz, ad calcem translationis Historie Lamberti Scafnaburgensis. Translationem utriusque operis Adami, quam melius omisisset, suscepit quidam C. Mieseges et uel ipse Breme anno 1825 typis dedit. Libellum De descriptione  insularum Aquilonis in linguam Suecicam uersum edidit Ioh. Frid. Peringskiold. Stocklom 1718; eumdemque in linguam Danicam transtulit notisque instruxit P. F. Suhm in opere suo: Historie af Danmark t. Iu, p. 490 sq.

Plurima ad interpretationem Adami Bremensis, presertim seculo antecedente, sepissime quoque in eius uituperationem, scripta leguntur, que scriptorum ipsorum tantum ignorantiam circa fontes Adami Bremensis et historiam sui temporis probant  .  Optime uero de Adamo nostro meriti sunt: u. Seelen in Diatribe de Adamo Bremensi; I. Ph. Murray in dissertationibus duabus De descriptione terrarum septentrionalium, impressis in Nouis Commentariis societatis reg. scientiar. Gottingen. t. I. A; Ch. Wedekind in libro: Noten zu einigen Geschichtschreibern des Mittelalters; Iac. Asmussen in dissertatione De fontibus Adami Bremensis. Kilie 1834; Lud. Giesebrecht tum in dissertationibus suis: Ueber die Nordlandskunde des Adam uon Bremen  et Zur Beurtheilung Adams uon Bremen , tum in opere suo: Wendische Geschichten aus den Iahren 780-1182; Geyer in Historia Suecie, et  Dahlmannus noster in Historia Danie, que Noruegiam et Islandiam simul amplectitur.

Noua operum Adami editio uel maximis propter hoc obstructa est difficultatibus quod plures eorum recensiones exstant, quarum quamlibet quantumuis a ceteris discrepantem ab ipso Adamo profectam esse uix est quod negemus, quanquam codicum quos possidemus nullum ab eo conscriptum esse apparet. Codicem uindobonensem, qui seculo XIII exaratus est, Adamo ipsi non deberi iam supra demonstrauimus. Codicem Lugdunensem Adami ipsius fuisse haud uerisimile est, cum, si res que in illis que uulgo dicuntur scholiis, quibus hic codex pre omnibus aliis codicibus abundasse uidetur, traduntur, ei cognite fuissent, plurima eorum textui ipsi inserere  auctor ipse haud omisisset. Minime tamen marginalia codicis Lugdunensis ab Adamo profecta esse pro certo denegari potest, si, ut supra iam monuimus, n. 21, 22, 33 et 144 excipias. Neque quidquam in omnibus ceteris scholiis reperitur, quod serioris eui auctorem indigitet. In omnibus omnino apparet auctor, qui in capitulo Bremensi uixit, optime cognita habuit legationis euangelice in septentrionali Europa fata, haud dubie per Adalbertum iuniorem episcopum, et qui eadem fere litterarum suppellectili, presertim lingue Latine et auctorum Romanorum notitia gaudebat, qua Adamus noster. Sunt nonnulla scholia in codice Lugdunensi, ueluti n. 16, 19, 20, que in ceteris codicibus frustra queruntur. Que codex Gulferbytanus exhibet scholia, ea omnia  in codice 4 iisdem fere uerbis aut eque ac scholia margini ascripta aut textui inserta sunt. Codex Sorensis autem nonnulla eorum breuius contraxit; et pauca habet, uidelicet n. 24 et 34, que codex 4 tantum repetit. Causa uero nulla est cur omnia scholia, adnotatis illis quibus deprompta sunt codicibus, textui codicis uindobonensis non subiungamus.

Hoc uero fundamento editionem nostram quasi superstruere minime dubitauimus. Cum illo codex Lugdunensis, quantum ex fragmentis eius coniicere licet, accuratissime conuenit. Hic uel ipsos locos qui in codice uindobonensi in ipso textu, apud ceteros  uero inter scholia leguntur, et ipse in textu habet. Omnium uero codicum Lugdunensem optime descriptum esse uel probat ipsa lectio l. II, c. 14: Euraccus pro Curacco. Plura scriptoris uitia tamen ex codicibus 2 et 3, inter se plurimum consentientibus, necnon ex Annalista Saxone emendanda sunt. Quantum hic cum codice uindobonensi conuenit, liquet apud illum ad an. 983 ex uerbis: Heueldi et Wilini. Eadem uerba: uel Heruli et uel Walani manu secunda superaddita sunt, ut similiter manu secunda in codicibus uindobonensi et Lugdunensi Adami l. II, c. 18. At codex 4 similiter sepissime attendendus nobis erat, cum, nisi ubi textum pro arbitrio suo scriptor immutauit, ille cum codicibus uindobonensi et Lugdunensi haud raro magis conuenit quam  cum Guelferbytano et Sorensi.

Cauendum tamen est ne nimium pretium codicibus his  attribuatur, cum iis plurima uitia scripture et parue omissiones cum codice 4 communia sint; u. c. l. I, c. 6, 37, 55, 62; l. II, c. 5, 9, 40, 46, 48, 67; l. III, c. 9, 32; l. Iu, c. 3. uel ipsi errores grauiores in his codicibus reperiuntur, ueluti l. II, c. 5, de archiepiscopo Brunone, c. 9, ubi Leo promtus dicitur, c. 40 ubi Mystiwoi appellatur Mistrowoi.

Similiter mutationes quedam parue textus, tum grammatice tum styli, codicibus 2, 3 et 4, communes sunt, u. c. l. II, c. 78, si fata concessissent pro si fata concesserint; l. III, c. 64, cognouit pro cognoscens; c. 68, sustentari pro sustineri; c. 70, esset pro  est. Lectiones codicum 2, 3, 4, quamuis consonantium, in textum nostrum recipere, si a cod. 1 differant, non placuit, cum in hoc casu lectiones pessime quoque, ueluti l. III, c. 36, et regionem, et c. 38, otium impendebat, in textum recipiende fuissent.

Si has tum emendationes, tum omissiones erroneas et errores codicibus 2, 3 et 4, communes respicimus, dubitare non licet illos ab uno codice deriuandos esse, qui codicis autographi copiam a scriptore, qui eius uitia leuiora tamen correxit, parum accurate litteris exaratam continebat.

Codex 2 uero additiones plurimas maiores in textu habet, quas supra in eius descriptione enumerauimus. Notandum uidetur eas nichil fere de archiepiscopis antiquioribus tradere, sed plurima de Adalberto,  in quibus auctorem fere ceuum facile cognoscas, nonnulla quoque de rebus septentrionalibus, ueluti l. II, c. 22, 34, 38; l. Iu, c. 28, que ab illis qui hic laudantur Adalwardi stipatoribus fortasse communicata erant. Iidem quoque his in locis, presertim l. Iu, c. 38 et 40, auctores citantur, quos Adamo cognitos fuisse iam uidimus. Attendendum quoque Adamum l. III, c. 24, ea polliceri que tradit in fine capitis 70, quamuis in codice uindobonensi desint. Omnes he additiones etiam in codicibus 3 et 4 reperiuntur. Nonnulle inter eas in ipsius auctoris exemplari iam suo loco comparuisse constat,  ut supra iam de l. III, c. 36, adnotaui. Plereque uero prius margini ascripte fuerant et ab alio scriptore textui inserte sunt, ueluti in cod. 2 cum scholio 2 factum est, quod in aliorum codicum semper margine apparet.

Inserendis his marginalibus textus ipse nonnunquam immutatus est, ideoque lector diligens facile quam uiolenter et incongrue hoc factum sit, animaduertet, ueluti l. II, c. 74; l. III, c. 33. Ita etiam uidebit l. III, c. 68, codicis 3 l. Iu, c. 39, statim finem capitis 37 secutum esse, a quo per caput 38 hic intrusum separatum est. Sunt uel harum notarum marginalium nonnulle que in diuersis codicibus diuersis locis textus inserte sunt, uelut ea que de Ascomannis proferuntur l. II, c. 74.

 Omnium additamentorum nulla fere sunt que tam euidenter Adami ipsius manum prodant, quam ea que in fine libri III  reperiuntur. Adamus in prima librorum De gestis archiepiscoporum Hammenburgensium recensione hos scriptoris excusatione et lectoris admonitione, que in codice 3 l. Iu, c. 40 reperiuntur, finierat.

Capita l. Iu 41-46, solummodo agunt de legatione ecclesie Hammenburgiensis siue de ecclesiis preter Saxonicas ei subiectis, in terris quarum situm et incolas libellus De descriptione insularum Aquilonis illustrat. Quare hec capita, ut nobis uidetur, rectius huic libello preposuisset, que libro antecedenti addidit et uel per ipsam particulam autem cum capite 40 coniunxit. Hoc ita per Adamum institutum  esse uix credimus. Ab alio quam ab ipso auctore tum hec, tum repetitio magne partis l. III, c. 23, in capite 70  facilius fieri potuerunt. Si uero ad dicendi genus et Sallustii imitationem attenderis, capita ultima libri tertii uix alii quam ipsi Adamo ascribere poteris.

Recte igitur egisse nobis uidemur, ea que desunt codici uindobonensi, sed que ceteri codices textui omnes intercalauerunt, et ipsi eidem iungentes, uncis tamen additis, ut facilius ista a textu antiquissimo distinguantur, et quam inepte nonnunquam facta sit insertio facile animaduertatur. Ubi intercalationes in codicibus diuersis locis facte sunt, codicem Guellerbytanum secuti sumus.

 Pluribus uero hic agendum uidetur de codice Hauniensi , tum quia in illo reperimus textum qui ex Lindenbrogii editione fere solus notus est, tum quia questio est proposita utrum textus codicis 4 Adami ipsius secundis curis debeatur, et ipse iuxta textum codicis 1 prelo subiiciendus sit?

Nemini dubium est textum codicis 2 et 3, qui cum codicibus 1 et 6 magis conuenit, antiquiorem esse illo codicis 4. Illi codices omnia iam habent que in codice 4 lectori traduntur, si excipias l. II, c. 41, diem emortualem Oddari prepositi; l. II, c. 42, fundationem monasterii Rosanueld; l. II, c. 76, de Gisla regina Bremam accedente, et scholia 58, 59 et 66, que accuratiorem monasterii Bremensis cognitionem certe probant. Coniicio hec ex codice  Adami prestantissimo, qualis fuit Lugdunensis, desumpta, a ceteris, utpote scitu parum digna, esse omissa, qualiter alia scholia in codice Lugdunensi tantum recepta sunt.

In codice 4 uero non tantum desunt que desiderantur codicibus 2 et 3, sed tote etiam sententie ueluti l. I, c. 51; l. II, c. 11; l. III, c. 21, 45 et 63. Presertim uero hec recensio a ceteris discrepat eo quod narrationem abbreuiat, et pro certo affirmat, ubi in codicibus antiquioribus ad traditionem se referebat, ueluti I, II, c. 1, 5, 11, 34 bis, uel ipsos fontes ab Adamo citatos tacet, ueluti l. I, c. 51, acta concilii; l. III, c. 21, nobilem hominem de Nordalbingia, l. II, c. 36, Adamum ipsum.

Nonnulla in codice 4 ita abbreuiata sunt, ut  omittantur que auctor disertis uerbis exprimere uoluit, ueluti l. II, c. 36, ubi mortem regis Henrici diu optatam fuisse dixerat, codex 4 autem solummodo refert: Mortuo post hec Herico. Adde quod sententie et locutiones auctoribus classicis desumpte in codice 4 a scriptore ut uidetur ignaro immutate sunt. Ita l. III, c. 5 et 38, ubi auctor Sallustium imitatus erat. Quid quod uel ipsa uerba que ex fontibus suis Adamus deprompserat, in isto codice non amplius uel aliter legantur. u. c. l. I, c. 41, uerba Bouonis, c. 46, uerbum, quod ipse predicat, nobile Rimberti. L. I, c. 41, que laudantur ex gestis S. Rimberti ita immutata sunt et adulterata, ut non ipsi auctori nostro, sed scriptoris cuiusdam ineptissimo corrigendi pruritui tribuere tantum  possis.

Si quid deesset ad probandum quod codex 4 ab Adamo ipso profectus non sit, facillime intelligi id potest, si attendatur quam inepte scholia marginalia textui sint inserta. ueluti l. I, c. 51, ubi reperiuntur que de Arnulfi regis morte in scholio 10 itidem dicta sunt. Schol. 44, textui l. II, c. 60 male insertum; et schol. 52, quod ad temporis rationem multum seruit, omissum est. Scholion 54 in l. II, c. 67 non post comprehensa addendum, sed paulo post inter uerba: diceretur uerbum et Nam et claustrum inserendum erat. Scholion 82 de destructione ciuitatis Sleswic in l. III, c. 50 minime ante ea que de destructione urbis Hammemburg ibidem dicta  sunt, interponendum erat. Insignis quoque uidetur ineptia qua l. II, c. 42 codici 4 inserta sunt que codices meliores margini adnotauerunt, ubi de oppressione Sclauorum per Bernhardum ducem fit sermo. Res geste annorum 976 982 hic ad annum 1000 uel ad ipsum annum 1010 referuntur, et maxima inde apud historicos recentiores confusio orta est.

Error alius, Adamo minime imputandus, reperitur in codice 4, in scholio 61, quod ex ipsius narrationis textu deprompsit. Craccaben quod constat esse cognomen regis Nordmannorum Olaui, Thrucconis filii, pro nomine aduersarii eius habetur et confunditur cum Danorum rege Suend Tueskieg, qui illum in pugna uicerat. Si et ipse codicis Guelferbytam  textus similem errorem habet, hoc eo fit quod hec quoque recensio Adamo ascribenda non est.

Notandum etiam est nullum afferri posse argumentum quo probetur textum illum codicis 4 curis secundis politum uel seculo duodecimo cognitum fuisse. Neque Annalista Saxo, neque Helmoldus eo usi sunt, quamuis scholia plurima ad Adamum operibus suis ipsis fere uerbis uix mutatis inseruerint. Obiiciat mihi forsan aliquis res gestas in codice 4,  l. II, c. 42, ab Helmoldo non solum eodem falso ordine chronologico tradi, sed etiam ab eo narrari filium ducis Winulorum a Saxonibus Canem esse appellatum. Sed scriptor codicis 4 eque atque Helmoldus hanc lectionem in antiquis Adami codicibus inuenire potuit. Nec plane incredibile nobis uidetur scriptori codicis 4 Helmoldi Historiam cognitam fuisse, cum de uocabulo Canis fusius omnino hic agat.





MAG. ADAMI GESTA HAMMABURGENSIS ECCLESIAE PONTIFICUM, EDENTE u. CL. IOAN. LAPPENBERG REIPUBLICAE HAMBURGENSIS TABULARIO.




INCIPIUNT CAPITULA [1 1Kb] .

     1. Descriptio Saxonie. Hystoriam.
    2. De fluuiis Saxonie. Nobilissimi.
    3. Qui mortales primi incoluerunt Saxoniam. Querentibus.
    4. Item de genere Saxonum. Saxonum.
    5. De legibus et moribus Saxonum. Generis.
    6. Quomodo gens Saxonum fidem suscepit. Qualiter.
    7. Martirium sancti Bonefacii in Fresia. Primus.
    8. Bonefacio Willehadus succedit. Post passionem.
    9. Diuisio Saxonie in episcopatus. In nomine.
    10. Obiit sanctus Willehadus. Sedit igitur.
    11. Willehado Willericus succedit. Proximum.
    12. Ansgarius Danis ac Sueonibus predicare incipit. Ludwicus.
     13. Ansgarius in Hamburg primus archiepiscopus ordinatur. Tunc imperator.
    14. Ansgarius nunc Danis nunc Transalbianis predicat. Sueonibus episcopum mittit. Ansgarius.
    15. Willericus, Bremensis episcopus, moritur. Interea.
    16. Willerico Leudericus ordine tercius succedit, et de Ansgario episcopo. Leudericus.
    17. Dani Fresones tributo subiciunt, Hamburg exurunt, Coloniam obsident. Interea.
     18. Ludwicus imperator obit, et regnum diuiditur. Anno.
    19. Ansgarius cenobium extruit, Danis ac Sueonibus predicatores mittit, Brema pellitur. Episcopus Breme moritur. At ille.
    20. Ansgarius Bremensem episcopatum suscepit. Tunc Ludwicus.
    21. Ansgarius Horicum, regem Danorum baptizat. Sanctus itaque.
    22. Ansgarius Sueonibus predicare uadit. Quibus.
    23. Hamburg et Brema unus episcopatus fiunt. Interea.
    24. Ansgarius regem Danorum christianos persequentem predicatione placat. Post hec.
     25. Ansgarius corpus sancti Willehadi transfert. Ipse.
    26. Mencio bonorum operum Ansgarii. Interea.
    27. Ansgarius obit. Rimbertus succedit. Superuixit.
    28. Consecratio Rimberti. Sanctus Rimbertus.
    29. Rimbertus paganis predicat. Preterea.
    30. Legati cesaris et Danorum ad Egdoram pacem iurant. Qui reges.
    31. Ludwicus cesar obiit. Dani Saxoniam uastant Coloniam et Treueros incendunt, Aquisgrani palacium  stabulum equis faciunt. Ludwicus de eis triumphat. Anno.
    32. Bremensis episcopus captiuos redimit. Quid autem.
    33. Merita Rimberti episcopi. Nec incongruum.
    34. Item merita Rimberti. Frustra.
    35. Miraculum eius in Sleswich. Erat igitur.
    36. Item de bonis operibus eius. Et quia.
    37. Unde supra et de obitu eius. Senodochium.
    38. Ansgarius Rimberto succedit. Adalgarius.
    39. Consecracio Ansgarii. Ferulam.
    40. Arnulfus rex Danos sternit. De hystoria.
    41. Contencio Coloniensis episcopi ac Bremensis. Audiui.
    42. Formosi pape et Arnulfi imperatoris obitus.  Eruptio Ungrorum. Persecutio ecclesiarum. Obitus Adalgarii. Anno secundo.
    43. Adalgario Hogerus succedit, qui et in breui post moritur. Hogerus.
    44. Hogero Reginwardus succedit, qui et ipse paulo post obiit. Reginwardus.
    45. Reginwardo Unni succedit. Gurm, rex Danorum, christianos persequitur. Unni.
    46. Henricus imperator Ungros, Bemos, Sorabos et Sclauos graui bello percussit, Danos cum exercitu inuadit. At uero.
    47. Unni Danis predicat, de Dacia ad Sueones pergit. Tunc beatus.
    48. Unni Sueonos ad fidem reuocat. In eo portu.
    49. Unni in Sueonia moritur. Perfecto.
     50. Adaldagus Unni succedit. Otto cesar Daniam uastat, Danos ad fidem cogit. Adaldagus.
    51. Otto cesar Sclauorum populos suo imperio tributo et fidei christiane subicit. Ferunt eciam.
    52. De Adaldago episcopo. Nempe.
    53. Otto cesar Saxoniam Hermanno cuidam committit. Post hec.
    54. De moribus et operibus Hermanni. uir iste.
    55. Otto cesar Leonem papam constituit. Igitur tali.
    56. Otto quinquennium in Italia facit. Eo tempore.
    57. Adaldagus ab Italia rediens Benedictum papam secum ducit. Reuersus.
    58. Et reliquias sanctorum plurimas. Archiepiscopus.
    59. Zenodochii, quod est Bremis, curam habuit.  Cumque.
    60. Otto cesar Magedeburgh Sclauis metropolem facit. Ipso tempore.
    61. De suffraganeis Magedeburgensis archiepiscopi. Magedeburgensi.
    62. De orientali limite Saxonie. Inuenimus.
    63. De natura et populis Sclauanie. Hec ille
    64. Sclauania.
    65. Inter quos medii.
    66. Ultra Leuticios.
    67. Ottoni magno morienti Otto medianus succedit,  cui mortuo Otto tercius succedit. Anno pontificis.
    68. Danorum rex fidem Christi benigne suscepit. Haroldus.
    69. Adaldagus in Dania plures episcopos ordinat. Adaldagus.
    70. Christianitas in Dania turbatur, et Adaldagus decedit. Nouissimis.
    71. Adaldago Libencius succedit. Rex Danorum christianos persequitur. Libencius.
    72. Sueones optinent Daniam. Tunc potentissimus.
    73. Sueones et Dani Saxones quosdam bello uincunt. Ferunt.
    74. uindicta Saxonum in Sueones et Danos. Quam plagam.
    75. Pirate crebros excursus faciunt. Ex illo.
     76. Sueno exul Noruegia et Anglia pellitur. Post.
    77. De Popone et duobus miraculis que fecit.
    78. Alii dicunt.
    79. Ericus rex baptizatur. Ericus igitur
    80. Obitus Erici, cui Sueno succedit in regem. Post mortem.
    81. Nordmanni struuntur a Danis. Audiens.
    82. Gotebaldus quidam Sueonibus predicat et Nordmannis. Quo interfecto.
    83. Sclaui christianos persecuntur. Interea.
    84. Matyria christianorum. Apud Hamburg.
    85. Libencius in Daniam episcopos ordinat et post breue moritur. Hec facta.
    86. Libencio Unuanus succedit. Unuanus.
    87. Unuanus Nordmannis et Sueonibus doctores mittit.  Ad cuius.
    88. De muneribus Unuani. Unuanus.
    89. Dani Angliam nauigant. Sueno rex.
    90. Chnut triennio Angliam oppugnat. Triennium.
    91. Chnut regnum et uxorem Adelradi accepit. Chnut.
    92. Chnut episcopos in Daniam ducit ab Anglia. uictor.
    93. Cesar Conradus cum rege Danorum pacem facit. Anno pontificis.
    94. Knut et Olaf reges continue bellant. Inter.
    95. Unuanus Hamburg renouat. Eo tempore.
    96. Martirium Olaui regis. Olaf.
    97. Martirium Wolfredi. Per idem.
    98. Unuano Libencius succedit. Libencius.
    99. Knut tria regna possedit. Tempore illo.
     100. Trans Albiam pax fuit. Archiepiscopus.
    101. Libencius obit. Interea.
    102. Hermannus succedit et post breue moritur. Hermannus.
    103. Ezelinus [2 1Kb] succedit. Ezelinus.
    104. Hec dum Breme.
    105. Trans Albiam suo.
    106. Archiepiscopus episcopos in Daniam mittit. Archiepiscopus.
    107. Imperator obit et de regibus septentrionis. Anno pontificis.
     108. Item de regibus aquilonis. Post cuius.
    109. De Suein iuniore. Illo tempore.
    110. Alebrandus archiepiscopus [3 1Kb] .
    111. Magnus Noruegiam et Daniam possedit. Interea.
    112. Pyrate cadunt. Ipso tempore.
    113. Suein in Daniam redit.
    114. Archiepiscopi et Magni colloquium. uictor.
    115. Imma obit. Et hec.
    116. Domus sancti Petri ardet. Anno archiepiscopi.
    117. Obitus Alebrandi archiepiscopi. Archiepiscopus.
    118. Adalbertus succedit. Adalbertus.
    119. De cuius uiri.
    120. Erat nimirum.
    121. Anno ordinationis.
     122. Et quoniam magnus.
    123. Expediciones uero.
    124. Henricus rex.
    125. Post hec imperatorem.
    126. Metropolitanus autem.
    127. Alia etiam plurima.
    128. Et rex [4 1Kb] quidem.
    129. Magnus de Dania pellitur. Magnus eo.
    130. Arusie ecclesia incenditur Sleswigh depredatur. Haroldus quidam.
    131. Angli Danos reges pellunt. Simul eo.
    132. De heretico episcopo. Cum hec ibi.
    133. Gude regina exenia mittit archiepiscopo. Legatos.
    134. Amazones ueneno Sueones occidunt. Intereo  Sueones.
    135. De crudelitate Haroldi. In Norduegia.
    136. Reconciliacio archiepiscopi et regis Danorum. Hiis apud.
    137. De potencia Godescalci. Trans Albiam.
    138. Cenobia fiunt in Sclauania. Igitur omnes.
    139. Archiepiscopus episcopos ordinat Sclauis. Gratulabatur.
    140. Bella Sclauorum. Per idem.
    141. De auaricia Saxonum. Audiui eciam.
    142. Islani, Gronlani, Orchadum legati, archiepiscopum expetunt. Hec dum.
    143. Unus episcopatus in Dania distribuitur in quatuor. In diebus.
    144. Tocius itaque.
     145. Nam et dux.
    146. Cesar Henricus Goslariam fundat. Eo tempore [5 1Kb] .
    147. Concilium generale apud Magunciam. Tunc habita.
    148. Aput papam et cesarem Adalbertus magnus est. De qua.
    149. Quid loquar.
    150. Metropolitanus.
    151. Intere condicionibus.
    152. Coloniensis enim.
     153. Noster uero.
    154. Tunc igitur.
    155. Quibus accesserunt.
    156. Ad gloriam [6 1Kb] .
    157. Ex quibus.
    158. Dux auaricie.
    159. Anno pontificis.
    160. Tunc comes.
    161. Archiepiscopus eo.
    162. Potuit ecclesia.
    163. At ille.
    164. Audientes autem.
    165. Magnus igitur.
    166. Godescalcus princeps cum aliis martirizatur. Hec nobis.
     167. Martirium Iohannis episcopi. Iohannes.
    168. Excidium Hamburg et Sleswich. Et illi.
    169. Angli bellant. Eodem.
    170. Sueones bellant. In Suedia [7 1Kb] .
    171. De Suein rege Danorum. Illo tempore.
    172. Interea noster.
    173. Quod autem.
    174. Germanus.
    175. Dicunt.
    176. Tercia.
    177. Preterea.
    178. Querebatur.
    179. Postremum.
    180. Quibus.
     181. Tunc.
    182. Huius.
    183. Cernens [8 1Kb] .
    184. Multo.
    185. Colloquium cesaris cum rege Danorum. Accessit hoc.
    186. Itaque.
    187. Signa.
    188. Hanc.
    189. In diebus.
    190. Quatuordecim.
    191. Interea.
    192. O fallax.
    193. Obiit autem.
    194. Preter libros.
     195. Igitur corpus.
    196. Ferunt enim.
    197. Cuius rei.
    198. Nam et alia.
    199. O quociens.
    200. Ignosce queso.
    201. In legatione.
    202. Archiepiscopus.
    203. Quorum speciosa.
    204. Alexander scribit episcopo.
    205. Adalbertus sancte.
     206. De episcopis quod domnus Adalbertus diuersis regionibus constituit. Ipsi uero.
    207. Eodemque studio.

Descriptio insularum aquilonis.
    208. De Iutland et episcopatibus in ea. Prouincia Danorum.
    209. Iutland olim duos episcopatus habuit. Postea uero.
    210. De tribus Danie episcopis et de Eligland insula. Archiepiscopus uero.
    211. De Fiune insula. Fiunis.
    212. De Seland insula. Seland.
    213. De auro Danorum. Aurum.
    214. De Skania. A Seland.
     215. De episcopatu Scanie. In eadem.
    216. De Eginone postea Scanie episcopo. Fertur.
    217. De natura Baltici maris. Nunc autem.
    218. De longitudine eius. Quod autem.
    219. De latitudine eius. Latitudinem.
    220. De gentibus circa mare Balticum. Hunc, inquit.
    221. Gentes ad austrum huius freti. Itaque primi.
    222. Gentes aquilonales eius. At uero.
    223. Nomina insularum multarum. Multe sunt.
    224. De Estland insula. Preterea.
    225. De Fembre insula. Ille autem.
    226. De Riui [9 1Kb] et Rani insula. Altera est.
    227. De Semland insula et martirio Adalberti episcopi. Tercia est.
    228. De Amazonibus, Cynocephalis, Alanis, Macrobiis  et aliis monstris. Sunt et alie.
    229. Item de Baltico freto et abbate Hiltino. Hec habui.
     Hactenus de insulis Danorum. Nunc de insulis Sueonum siue Normannorum.
    230. De Sueonia et moribus gentium. Transeuntibus.
    231. De multitudine Sueonum. Populi.
    232. De episcopis Sueonum. Ex ipsis.
    233. Descriptio Sueonie et monstra quedam. Igitur ut.
    234. De supersticionibus Sueonum. Nobilissimum.
    235. De sacerdotibus, festis et donis Sueonum. Omnibus itaque.
    236. Miraculum quoddam. In eadem.
    237. De Adalwardo episcopo. Quibus miraculorum.
    238. De Adalwardo et Eginone episcopis et rege Stenkel.

 De Noruegia.
    239. De Noruegia et moribus gentis. Nordmannia.
    240. De bene Christianis et magis in Noruegia. In multis.
    241. De Trondem metropoli et Olauo martire. Metropolis.
    242. De primis in Noruegia episcopis. In Nordmannia.
    243. De Orchadibus insulis. Post Nordmanniam.
    244. De insule Tyle et populis in ea. Insula Tyle.
    245. De Gronland insula. Sunt autem.
    246. De Halagland insula. Tercia est.
    247. De Winland. Preterea.
    248. De quibusdam nauigantibus. Item retulit.
    249. Item de eisdem. At iam.
     250. Sunt et alia.
    251. Hec sunt que.
    252. Ecce illa ferocissima.




 EXPLICIUNT CAPITULA.



M. ADAMI GESTA HAMMABURGENSIS ECCLESIAE PONTIFICUM [10 1Kb] .

 Beatissimo patri et electo celitus archiepiscopo Hammaburgensi [11 1Kb] LIEMARO A., minimus [12 1Kb] sancte Bremensis ecclesie canonicus, integre deuotionis paruum munus.

 Cum in numerum gregis uestri [13 1Kb] , pastor euangelice, nuper [14 1Kb] a decessore [15 1Kb] uestro colligerer  , sedulo operam dedi, ne proselitus et aduena tanti muneris beneficio ingratus existerem. Mox igitur [16 1Kb] ut oculis atque auribus accepi  ecclesiam uestram [17 1Kb] antiqui honoris priuilegio nimis extenuatam [18 1Kb] , multis egere constructorum manibus, cogitabam diu, quo laboris nostri [19 1Kb] monimento, exhaustam uiribus matrem potuerim iuuare. Et  ecce occurrunt [20 1Kb] michi plurima, interdum legenti uel audienti facta ab antecessoribus uestris [21 1Kb] , que tum sui magnitudine. tum ecclesie huius necessitate uideantur digna relatu. Sed quoniam rerum memoria latet, et pontificum loci hystoria non est  tradita litteris, fortasse dixerit aliquis, aut [22 1Kb] nichil eos dignum memoria fecisse in diebus suis, aut si fecerant [23 1Kb] quippiam, scriptorum qui hoc posteris traderent diligentia caruisse. Hac ego necessitate persuasus, appuli me ad scribendum de Bremensium siue Hammaburgensium serie presulum, non alienum credens mee deuotionis officio seu negotio uestre [24 1Kb] legationis, si, cum sim filius ecclesie,  sanctissimorum Patrum, per quos ecclesia exaltata et christianitas in gentibus dilatata est, gesta reuoluo [25 1Kb] . Ad quod nimirum ualde arduum et uiribus meis [26 1Kb] impar onus [27 1Kb] , eo maiorem flagito ueniam, quoniam [28 1Kb] fere nullius [29 1Kb] qui me precesserit [30 1Kb] uestigia sequens, ignotum iter, quasi palpans [31 1Kb] in tenebris, carpere  , non timui, eligens in uinea Domini pondus diei ferre [32 1Kb] et estus, quam extra uineam ociosus stare . Tuo igitur, sanctissime presul, examini audacter incepta committo: te [33 1Kb] iudicem simulque defensorem imploro, sciens tibi pro sapientia tua nichil dignum posse deferri: qui decurso mundane prudentie stadio [34 1Kb] , ad studium diuine philosophie maiore gloria nunc ascendisti [35 1Kb] , terrena despiciens, et sola meditans  celestia [36 1Kb] . Cumque doctrina et ueritate, hoc est uerbo et exemplo pastorali, facile [37 1Kb] multos excellas, precipua est in uirtutibus tuis humilitas, que omnibus te communem faciens, michi quoque fiduciam dedit, qua balbuciens audeam cum philosopho loqui, et Saul inter prophetas  uideri. Scio tamen aliquos, ut in nouissimis [38 1Kb] rebus fieri consuetum est, aduersarios michi non defuturos, qui dicant hec ficta et falsa ueluti somnia Scipionis a Tullio meditata; dicant etiam si uolunt per eburneam portam Maronis egressa . Nobis propositum est non omnibus placere, sed tibi, pater, et ecclesie tue; difficillimum est enim inuidis placere. Et quoniam [39 1Kb] sic emulorum cogit improbitas, fateor tibi [40 1Kb] , quibus  ex pratis defloraui hoc sertum, ne dicar [41 1Kb] specie ueri captasse mendacium: itaque de hiis que scribo, aliqua per scedulas [42 1Kb] dispersa collegi, multa uero mutuaui de hystoriis [43 1Kb] et priuilegiis Romanorum, pleraque omnia [44 1Kb] seniorum, quibus res nota est, traditione didici, testem habens ueritatem, nichil de meo corde prophetari [45 1Kb] , nichil temere definiri; sed omnia que positurus sum certis roborabo [46 1Kb] testimoniis, ut si michi non creditur, saltem auctoritati fides [47 1Kb] tribuatur. In quo opere talibusque ausis  sciant  omnes, quod nec laudari cupio ut historicus, nec improbari metuo ut falsidicus [48 1Kb] ; sed quod bene ego non potui, melius scribendi ceteris materiam reliqui. Ab introitu igitur [49 1Kb] sancti Willehadi [50 1Kb] cum Saxonia tota et armis subacta Francorum et diuino cultui mancipata est, ordiens, in tuo salutari ingressu pono metam libelluli, simul omnipotentis Dei misericordie supplicans, ut, qui te populo suo diu erranti et afflicto pastorem constituit, annuat etiam tua opera tuisque diebus ea que inter nos praua sunt [51 1Kb] corrigi et correcta perpetuo conseruari. Ad hec [52 1Kb] que in gentium conuersione a decessoribus [53 1Kb] tuis strennue dudum incepta sunt, a te, qui hereditariam predicandi legationem possides in totam septentrionis latitudinem  , mature perfici  concedat iehsu Christus dominus noster, cuius regni non est finis per omnia secula seculorum. Amen [54 1Kb] .

1.  Historiam Hammaburgensis ecclesie scripturi [55 1Kb] , quoniam Hammaburg [56 1Kb] nobilissima quondam [57 1Kb] Saxonum ciuitas erat, non [58 1Kb] indecens aut uacuum fore [59 1Kb] putamus, si prius de gente Saxonum et natura eiusdem prouintie ponemus ea que doctissimus uir [* 1Kb] Einhardus 60 1Kb] aliique non obscuri auctores [61 1Kb] reliquerunt in scriptis suis [62 1Kb] . Saxonia, inquiunt, pars non modica est Germanie, et eius que a Francis incolitur duplum in lato putatur habere, cum ei longitudine possit esse consimilis  . Positio eius recte metientibus trigona uidetur; ita ut primus angulus in austrum  porrigatur usque ad Renum [63 1Kb] flumen, secundus uero inchoans [64 1Kb] a maritimis Hadelohe [65 1Kb] regionis, longo secus Albiam limite protenditur in orientem usque ad Salam fluuium. Ibi est angulus tercius. Itaque ab angulo in [66 1Kb] angulum habes [67 1Kb] iter octo dierum, preter eam partem Saxonie, que trans Albiam supra incolitur a Sorabis  , infra autem a Nordalbingis. Saxonia uiris, armis et frugibus inclita  . Excepto quod raris intumescit collibus, tota fere [68 1Kb] decliuis in planitiem consideratur  . Sola caret uini [69 1Kb] dulcedine alia omnia fert usui necessaria.  Ager ubique fertilis, compascuus  et siluestris; qua Thuringeam [71 1Kb] accedit aut Salam uel Renum fluuios [72 1Kb] , ibi prorsus opimus. Ceterum iuxta [73 1Kb] Fresiam [74 1Kb] palustris, et aridus propter [75 1Kb] Albiam, degenerat aliquantum [76 1Kb] . Iocunda [77 1Kb] ubique nec minus [78 1Kb] oportuna prouinciam rigat [79 1Kb] amnium [80 1Kb] copia [81 1Kb] .

2.  Nobilissimi Saxonie fluuii sunt Albis, Sala, Wisara [82 1Kb] , qui nunc Wissula  uel [83 1Kb] Wirraha [84 1Kb] nuncupatur. Is in Thuringie [85 1Kb] saltu fontem habet, quemadmodum et Sala: deinde mediam cursu pertransiens Saxoniam, in uicinia [86 1Kb] Fresonum sortitur occasum  . uerum maximus Albis, qui nunc Albia nomen habet, etiam [87 1Kb] Romanorum  testimonio predicatur, cuius ortum ferunt trans  Bohemiam [88 1Kb] , mox Sclauos [89 1Kb] dirimit a Saxonibus. Iuxta Magdeburg [90 1Kb] in se recipit Salam fluuium, nec longe ab [91 1Kb] Hammaburg ipse Albia mergitur [92 1Kb] in occeanum [93 1Kb] . [Quartus ex magnis Saxonie fluminibus est Emisa, qui [94 1Kb] Westphalos [95 1Kb] a reliquis illius prouincie dirimit populis. Isque oritur in saltu Patherburnensi [96 1Kb]  ; currit autem per medios Fresonum terminos in occeanum Britannicum [97 1Kb] .]

3.  Querentibus autem qui mortales ab initio Saxoniam coluerint [98 1Kb]  , uel a quibus hec gens primo finibus egressa sit, compertum est nobis ex multa lectione ueterum, istam gentem, sicut omnes fere populos, qui in orbe sunt, occulto Dei iudicio non semel de regno ad populum alterum fuisse translatos; et ex nomine uictorum prouincias  quoque uocabula  sortitas. Quippe, si Romanis credendum est scriptoribus, primi circa Albiam et in reliqua Germania Sweui [99 1Kb] habitarunt [100 1Kb] quorum confines [101 1Kb] erant illi [102 1Kb] , qui dicuntur Driade [103 1Kb] , Bardi  , Sicambri, Huni, Wandali, Sarmate, Longobardi [104 1Kb] , Heruli, Dace, Marcomanni [105 1Kb] , Gothi [106 1Kb] , Nordmanni [107 1Kb] et Sclaui. Qui propter inopiam soli natalis contentionesque domesticas, aut,  sicut dicitur, minuende multitudinis causa [108 1Kb] a loco suo egressi, totam simul Europam inundauerunt et Affricam. De antiquitate uero Saxonum meminit Orosius et Gregorius Turonensis [109 1Kb] ita: »Saxones [110 1Kb] , inquit [111 1Kb] , gens ferocissima, uirtute et agilitate terribilis, in occeani litore habitat, inuiis inaccessa paludibus, que periculosam tunc Romanis finibus eruptionem [112 1Kb] meditans, a ualentiniano imperatore oppressa est  . Deinde cum occuparent Gallias Saxones, a Syagrio, duce Romanorum, uicti sunt [113 1Kb] , insule eorum capte  .« Igitur Saxones primo circa Renum sedes habebant, [et uocati sunt Angli,] [114 1Kb] quorum pars inde ueniens in Britanniam [115 1Kb] , Romanos ab illa insula depulit. Altera pars Thuringiam oppugnans, tenuit illam [116 1Kb]  regionem. Quod breuiter conscribens Einhardus [117 1Kb] , tali modo suam ingreditur historiam  .

4.  »Saxonum gens, inquit, sicut tradit antiquitas, ab Anglis Britannie [118 1Kb] incolis egressa, per occeanum nauigans, Germanie littoribus studio et necessitate querendarum sedium appulsa est in loco qui uocatur Hadoloha [119 1Kb] , eo tempore quo Theodericus [120 1Kb] , rex Francorum, contra Hirminfridum, ducem Thuringorum, generum suum, dimicans, terram eorum crudeliter ferro uastauit [121 1Kb] et igne. Et cum iam [122 1Kb] duobus preliis ancipiti pugna incertaque uictoria miserabili [123 1Kb] cede suorum decertassent, Theodericus spe uincendi frustratus, misit legatos ad Saxones, quorum dux erat Hadugato [124 1Kb] . Ut [125 1Kb] audiuit causam aduentus  eorum, pollicitisque pro uictoria cohabitandi sedibus [126 1Kb] , conduxit eos [127 1Kb] in adiutorium. Quibus secum quasi iam pro [128 1Kb] libertate et patria fortiter dimicantibus, superauit aduersarios, uastatisque indigenis et ad internicionem pene [129 1Kb] deletis, terram eorum iuxta pollicitationem suam uictoribus delegauit. Qui eam sorte diuidentes, cum multi ex eis in bello cecidissent, et pro raritate eorum tota ab  leis occupari non potuit, partem illius, eam maxime que respicit orientem, colonis tradebant singulis [130 1Kb] , pro sua sorte sub tributo [131 1Kb] exercendam; cetera uero loca ipsi possederunt.

5. A meridie quidem Francos habentes et partem Thuringorum, quos precedens hostilis turbo non tetigit [132 1Kb] , alueoque fluminis Unstrote dirimuntur; a septentrione uero Nordmannos, gentes ferocissimas; ab ortu solis Obodritos [133 1Kb] ; et [134 1Kb] ab occasu Frisos, a quibus sine intermissione uel federe uel concertacione necessaria finium suorum spacia [135 1Kb] tuebantur. Erant enim inquieti nimis et finitimorum sedibus infesti [136 1Kb] , domi uero pacati et ciuium utilitatibus placida benignitate consulentes.

 6.  »Generis quoque ac nobilitatis sue prouidissimam curam habentes, nec facile ullis aliarum gentium uel sibi inferiorum conubiis infecti, propriam et sinceram, tantumque sui [137 1Kb] similem gentem facere conati sunt. Unde habitus quoque ac magnitudo corporum comarumque color, sicut [138 1Kb] in tanto numero hominum, idem [139 1Kb] pene omnibus. Quatuor igitur differentiis gens illa consistit, nobilium scilicet et liberorum, libertorum [140 1Kb] atque seruorum. Et id legibus firmatum, ut nulla [141 1Kb] pars in copulandis coniugiis proprie sortis terminos transferat; sed nobilis nobilem ducat uxorem et liber liberam, libertus coniungatur [142 1Kb] liberte et seruus ancille. Si uero quispiam horum sibi non congruentem [143 1Kb] et genere prestantiorem [144 1Kb] duxerit  uxorem, cum uite sue dampno componat. Legibus etiam ad uindictam malefactorum optimis abutebantur [145 1Kb] . Et multa utilia [146 1Kb] atque secundum legem nature honesta, in morum probitate studuerunt habere; que eis ad ueram beatitudinem promerendam proficere [147 1Kb] potuissent, si ignorantiam creatoris sui non haberent et a ueritate culture illius non essent alieni.

7. [6.] »Coluerunt [148 1Kb] enim eos qui natura non erant dii, inter quos precipue Mercurium uenerabantur, cui certis diebus humanis quoque hostiis litare consueuerant. Deos suos neque [149 1Kb] templis includere, neque ulla humani oris [150 1Kb] specie assimilare, ex magnitudine et dignitate celestium arbitrati sunt.  Lucos ac [151 1Kb] nemora consecrantes deorumque nominibus appellantes, secretum illud sola reuerentia contemplabantur [152 1Kb] . Auspicia et sortes quam  maxime obseruabant. Sortium consuetudo simplex erat. uirgam [153 1Kb] frugifere [154 1Kb] arbori decisam, in surculos amputabant, eosque notis quibusdam discretos super candidam uestem temere [155 1Kb] ac fortuito [156 1Kb] spargebant; mox si publica consultati fuit, sacerdos populi, si priuata, ipse paterfamilias precatus Deos, celumque suspiciens ter [157 1Kb] singulos tulit, sublatos [158 1Kb] secundum impressam ante notam interpretatus est. Si prohibuerunt, nulla de eadem re ipsa die consultatio; si permissum est, euentuum adhuc fides exigebatur

8. »Auium uoces et uolatus interrogare proprium erat illius gentis. Equorum quoque presagia ac motus [159 1Kb] experiri, hinnitusque ac fremitus obseruare. Nec ulli auspicio maior fides, non solum apud plebem,  sed etiam apud proceres habebatur. Erat et alia obseruatio auspiciorum, qua grauium bellorum euentus explorare solebant. Eius quippe gentis cum qua bellandum fuit, captiuum quoquo modo interceptum, cum electo [160 1Kb] popularium suorum, patriis quemque armis committere et uictoriam huius uel illius pro iudicio habere. Quomodo autem certis diebus, cum aut [161 1Kb] inchoatur luna aut [162 1Kb] impletur, agendis rebus [163 1Kb] auspicatissimum [164 1Kb] initium crediderint, aliaque innumerabilia [165 1Kb] uanarum supersticionum genera, quibus implicati [166 1Kb] sunt, obseruauerint, pretereo. Hec uero ideo commemoraui, quo prudens lector agnoscat, a quantis errorum tenebris per Dei gratiam et misericordiam sint liberati, quando eos ad cognitionem  sui nominis lumine uere fidei perducere dignatus est. Erant enim, sicut omnes [167 1Kb] fere Germaniam incolentes, et natura feroces et cultui demonum dediti, uereque religioni contrarii, neque diuina neque humana iura uel [168 1Kb] polluere uel transgredi inhonestum [169 1Kb] arbitrabantur. Nam et frondosis arboribus fontibusque [170 1Kb] uenerationem exhibebant. Truncum quoque ligni non parue magnitudinis in altum erectum sub diuo [171 1Kb] colebant, patria eum lingua Irminsul [172 1Kb] appellantes, quod Latine dicitur uniuersalis columpna, quasi sustinens omnia.« Hec tulimus excerpta ex scriptis Einhardi [173 1Kb] de aduentu, moribus et superstitione Saxonum quam adhuc Sclaui et Sueones ritu paganico seruare  uidentur.

9.  Qualiter autem gens dura Saxonum  peruenerit ad cognitionem diuini nominis,  aut quibus predicatoribus ad christiane religionis normam  pertigerit [174 1Kb] , explicare locus [175 1Kb] querit, si prius de bello Karoli, quod cum Saxonibus longo tempore profligatum est, mentionem facimus et belli causas simul connectimus. Thuringi uel Saxones, itemque cetere que circa [176 1Kb] Renum sunt nationes, ex antiquo Francis tributarie leguntur  . Quibus deinde a regno eorum deficientibus Pippinus, genitor Karoli, bellum intulit, quod tamen filius [177 1Kb] peregit maiore [178 1Kb] felicitate; de quo idem scriptor Heinhardus [179 1Kb] breui epilogo meminit dicens,  : »Susceptum est igitur bellum aduersum Saxones, quod magna utrimque animositate, tamen maiore Saxonum quam Francorum dampno, per continuos triginta tres [180 1Kb] annos gerebatur:  poterat siquidem citius finiri, si Saxonum hoc perfidia pateretur.

10. »Omnibus igitur qui resistere solebant profligatis et in suam potestatem redactis, ea conditio a rege proposita, et ab illis suscepta est, ut abiecto demonum cultu, relictisque patriis cerimoniis, christiane fidei sacramenta susciperent, et Francis adunati, unus cum eis populus efficerentur [181 1Kb] .« Tractumque per tot annos bellum, ita constat esse finitum. Nunc autem spiritales [182 1Kb] animarum triumphos ad scribendum succincti, predicatoribus, de his [183 1Kb] qui ferocissimos Germanie populos ad diuinam religionem perduxerint [184 1Kb] , tale sumanus exordium.

11.  Primus omnium qui australes  Germanie partes, ydolorum cultui deditas, ad cognitionem diuine ac christiane religionis adduxit, Winifridus erat natione Anglus, uerus Christi philosophus, cui postea cognomentum ex uirtute erat Bonefacius [185 1Kb] . Et quamuis alii scriptorum uel Gallum in Alemannia [186 1Kb] uel Hemmerannum [187 1Kb] in Baioaria [188 1Kb] siue Kylianum in Francia [189 1Kb] seu certe Willebrordum [190 1Kb] in Fresia priores uerbum Dei asserant predicasse, hic tamen omnes alios, uti Paulus apostolus, studio ac predicationis [191 1Kb] labore  anteuenit. Ipse enim, ut in gestis  suis legitur, apostolice sedis auctoritate fultus, legationem ad gentes suscepit, Teutonumque [192 1Kb] populos, apud quos nunc et summa imperii Romani  et diuini cultus reuerentia uiget ac floret, ecclesiis [193 1Kb] , doctrina uirtutibusque illustrauit. Quorum [194 1Kb] etiam prouincias in episcopatus distribuens, seorsum [195 1Kb] Francos cis [196 1Kb] Rhenum, Hessones [197 1Kb] ac Thuringos, qui Saxonum confines sunt  , primitiuo quodam laboris sui fructu Christo et ecclesie copulauit. Tandemque a Fresonibus, quos iam ante ad fidem conuerterat, illustri martyrio coronatus est. Gesta eius plenaria  manu a discipulis edita sunt, qui [198 1Kb] eum ferunt agonizasse cum aliis quinquaginta et amplius commilitonibus suis, anno ordinationis sue 37. [* 1Kb] Ipse  est annus Dominice incarnationis 755, Pippini iunioris [199 1Kb] 14.

12.  Post passionem sancti Bonifacii Willehadus  , et ipse Angligena, feruens amore martyrii, properauit in Fresiam, ubi consistens ad sepulcrum beati martyris, paganos facti penitentes suscepit, et credentium multa milia baptizauit. Deinde cunctam in circuitu prouinciam cum discipulis perlustrans, ydola confregisse populosque ad culturam ueri Dei euangelizasse [200 1Kb] , tunc et gentilium zelo fustibus percussus et gladio legitur ad iugulandum proscriptus [201 1Kb]  . Licet gratia Dei maioribus eum predestinaret titulis, sue tamen uoluntati [202 1Kb] et studio nichilominus [203 1Kb] erat ad martyrium [204 1Kb] . Post hec missus in Saxoniam a Karolo rege, primus  omnium doctorum maritimas et boreales Saxonie partes ac Transalbianos populos ad christianam fidem prouocauit. Septem annos  predicasse dicitur eandem [205 1Kb] regionem [206 1Kb] , usque ad annum rebellionis Saxonum duodecimum, cum Widichind [207 1Kb] persecutionem mouens in christianos, Francorum terminos usque ad Renum uastabat  . In qua persecutione discipuli sancti Willehadi quidam Breme, multi [208 1Kb] per Fresiam, ceteri trans Albiam passi leguntur. Unde confessor Dei, maius adhuc lucrum expectans de conuersione plurimorum, dicitur  [209 1Kb] secundum euangelicum preceptum de ciuitate in ciuitatem fugisse [210 1Kb]  , dispersisque sociis [211 1Kb] ad predicandum, ipse Romam uenisse cum Liudgero [212 1Kb] . Ubi sanctissimi pape Adriani consolatione releuati, Liudgerus in montem Cassinum recessit [213 1Kb] ad confessionem sancti Benedicti, Willehadus in Galliam repedauit ad sepulchrum sancti Willebrordi  . Itaque biennium [214 1Kb] uterque reclusi, contemplatiue uite operam dabant, adprime [215 1Kb] orantes pro persecutoribus et gente Saxonum, ne iactum in eis semen uerbi Dei inimicus homo zizaniis  oppleret [216 1Kb] , impletumque in eis [217 1Kb] est quod Scriptura dicit: »Multum ualet deprecatio iusti assidua .« Hec de uita eius ad sensum excerpta protulimus. Transacto igitur biennio,  quod est anno Karoli octauodecimo, Widichind [218 1Kb] , incentor rebellionis  , ad fidem Karoli uenit, baptizatusque [219 1Kb] est ipse cum aliis Saxonum magnatibus, et tunc demum Saxonia subacta  in prouintiam redacta est. Que simul in octo episcopatus diuisa, Mogontino [220 1Kb] et Coloniensi archiepiscopis est subiecta. Cuius exemplar diuisionis, quod ex precepto regis in Bremensi ecclesia seruatur, cognosci potest his [221 1Kb] uerbis  .

13.  »In nomine domini Dei [222 1Kb] et Saluatoris nostri Iesu Christi, Karolus, diuina ordinante prouidentia rex. Si domino Deo exercituum succurrente in bellis uictoria potiti [223 1Kb] , in illo et non in nobis gloriamur, et in hoc seculo pacem et prosperitatem, et in futuro perpetue mercedis retributionem  nos promereri confidimus. Quapropter nouerint omnes Christi fideles, quod [224 1Kb] Saxones, quos [225 1Kb] progenitoribus nostris ob sue pertinatiam perfidie semper indomabiles [226 1Kb] , ipsique Deo et nobis tamdiu rebelles, quousque illius, non [227 1Kb] nostra, uirtute ipsos et bellis uicimus [228 1Kb] et ad baptismi gratiam Deo annuente [229 1Kb] perduximus, pristine libertati donatos et omni nobis debito censu solutos, pro amore illius, qui nobis uictoriam contulit, ipsi tributarios et sublegales [230 1Kb] deuote addiximus [231 1Kb] ; uidelicet, ut qui nostre potestatis iugum hactenus ferre detrectauerunt, uicti iam  et armis et fide, domino ac [232 1Kb] saluatori nostro Iesu  Christo et sacerdotibus eius omnium suorum iumentorum et fructuum tociusque culture decimas ac nutriture, diuites ac pauperes legaliter constricti persoluant. Proinde omnem terram eorum antiquo Romanorum more in prouintiam [233 1Kb] redigentes, et inter episcopos certo limite disterminantes, septentrionalem illius partem, que et [234 1Kb] piscium ubertate ditissima et pecoribus alendis habetur aptissima, pio Christo et apostolorum suorum principi Petro pro gratiarum actione deuote optulimus: sibique in [235 1Kb] Wigmodia in loco Bremon uocato, super flumen [236 1Kb] Wirraham [237 1Kb] ecclesiam et episcopalem statuimus cathedram. Huic [238 1Kb] parrochie decem pagos subiecimus, quos etiam [239 1Kb] abiectis eorum antiquis uocabulis et diuisionibus, in duas redegimus prouintias,  his nominibus appellantes [240 1Kb] , Wigmodiam et Lorge. Insuper ad prefate constructionem ecclesie in supradictis pagis septuaginta mansos cum suis colonis offerentes, tocius huius parrochie incolas decimas suas ecclesie [241 1Kb] suoque prouisori fideliter persoluere hoc nostre maiestatis precepto iubemus, donamus et confirmamus. Adhuc etiam [242 1Kb] summi pontificis [243 1Kb] et uniuersalis pape Adriani precepto necnon et Mogonciacensis [244 1Kb] episcopi Lullonis omniumque qui affuere pontificum consilio [245 1Kb] , eandem Bremensem ecclesiam cum omnibus suis appendiciis Willehado, probabilis uite uiro, coram Deo et sanctis eius commisimus. Quem etiam [246 1Kb] primum eiusdem ecclesie tertio Idus Iulii [247 1Kb] consecrari fecimus episcopum, ut populis diuini [248 1Kb] semina uerbi secundum  datam sibi sapientiam fideliter dispensando, et nouellam hanc ecclesiam canonico ordine et monasteriali competentia utiliter instruendo [249 1Kb] , interim plantet et riget, quousque precibus sanctorum suorum exoratus, incrementum det omnipotens [250 1Kb] Deus. Innotuit etiam isdem [251 1Kb] uenerabilis uir serenitati nostre, eam quam diximus parrochiam propter barbarorum infestantium pericula seu uarios euentus, qui in ea solent contingere, ad sustentacula siue stipendia Dei seruorum inibi Deo militantium minime sufficere posse. Quamobrem quia Deus [252 1Kb] omnipotens in gente Fresonum, sicut et Saxonum, ostium fidei aperuerat [253 1Kb] , partem prenominate regionis, uidelicet  Fresie [* 3Kb] , que huic contigua parrochie esse dinoscitur, eidem Bremensi ecclesie suoque prouisori Willehado episcopo eiusque successoribus perpetualiter delegauimus retinendam ** 2Kb] . Et quia casus preteritorum cautos nos faciunt in futurum, ne quis, quod non optamus 254 1Kb] , aliquam sibi in eadem diocesi usurpet potestatem, certo eam limite fecimus terminari  , eique hos terminos, mare occeanum, Albiam fluuium, Liam  , Steinbach, Hasalam, Wimarcham [255 1Kb] , Sneidbach, Ostam  , Mulimbach [256 1Kb] , Motam  , paludem que dicitur Sigefridismor [257 1Kb] , Quistinam  Chrissenmor [258 1Kb] , Ascbroch [259 1Kb] , Wissebroch [260 1Kb] , Biuernam [261 1Kb] ,  Uternam  , iterumque Ostam, ab Osta [262 1Kb] , uero usque quo perueniatur ad paludem que dicitur Chaltenhach  [263 1Kb]  , deinde paludem ipsam usque in Wemmam  [264 1Kb] fluuium  , a Wemma uero Bicinam [265 1Kb]  , Faristinam [266 1Kb]  usque in Wirraham fluuium, de hinc ab orientali parte eiusdem fluminis uiam publicam, que dicitur Hessewech [267 1Kb]  Sturmege et Lorge disterminantem, Scebbasam [268 1Kb]  , Alapam  , Chaldhowa [269 1Kb]  , iterumque Wirraham, ex occidentali autem parte uiam publicam, que dicitur Folcwech [270 1Kb] , Derue  et Lorge diuidentem, usque in Huntam flumen [271 1Kb] , dein [272 1Kb] ipsum flumen, et Amrinum [273 1Kb] lucum siluestrem, quem incole loci Windloch [274 1Kb] nominant  , Finolam [275 1Kb]  , Waldesmor [276 1Kb] , Bercbol [277 1Kb]  , Endiriad [278 1Kb] paludem, Emisge et Osterge [279 1Kb] bisterminantem [280 1Kb] , Brustlacho [281 1Kb] , Biberlacho [282 1Kb] , iterumque mare, firmos et intransibiles [283 1Kb] circumscribi  iussimus [284 1Kb] . Et ut huius donationis ac circumscriptionis  auctoritas nostris futurisque temporibus Domino protegente ualeat inconuulsa manere, manu propria subscripsimus et anuli nostri inpressione [298 1Kb] signari iussimus.«
[Figure: [Figura] 1Kb]

Signum domni [299 1Kb] Karoli imperatoris [300 1Kb] ac regis inuictissimi.

»Hildibaldus [301 1Kb] archiepiscopus Coloniensis et sacri  palatii capellanus recognoui.

»Data pridie Idus [302 1Kb] Iulii, anno Dominice incarnationis septingentesimo octogesimo octauo [303 1Kb] , indictione duodecima, anno autem regni [304 1Kb] domni Karoli uicesimo primo.

»Actum in [305 1Kb] palatio Nemetensi [306 1Kb] feliciter, Amen.«

14.  Sedit igitur domnus et pater noster Willehadus [307 1Kb] post ordinationem suam annos duos, menses 3, dies 26, predicauitque tam Fresos [308 1Kb] quam Saxones post martyrium sancti Bonifacii omnes annos triginta quinque  . Obiit autem senex et [309 1Kb] plenus dierum in Fresia, in uilla Pleccazze [310 1Kb]  , que sita est in Rustris. Corpus eius Bremam deportatum, in basilica sancti Petri, quam ipse edificauit, sepultum est  . Transitus  eius [311 1Kb] celebratur festiuis gaudiis sexto Idus Nouembris, ordinatio tertio Idus Iulii. Extat uite actuumque eius insignis liber, quem successor eius quartus fideli stilo exarauit Anscarius [312 1Kb] . Ad cuius lectionem, quia nos ad alia properamus, cupientem scire transmittimus.

15.  Proximum sancto Willehado ex discipulis eius Willericum in Bremensi ecclesia prefuisse legimus [quem alii Willeharium nuncupant  [313 1Kb] ]. Seditque annos quinquaginta usque ad annum Luduici [314 1Kb] senioris penultimum  . Cum uero scriptum sit in libro donationum siue traditionum Bremensis ecclesie [315 1Kb] a 37. Karoli usque ad 25 annum [316 1Kb] Luduici presedisse Willericum, 12 [317 1Kb] anni minus reperiuntur ab eo quem prediximus numero. Et credi potest tanto tempore Bremensem episcopatum cessasse, quemadmodum et alios propter nouellam [318 1Kb] gentis Saxonum conuersionem, qui nondum se episcopali ditione regi patiebantur [319 1Kb] : maxime cum, nullis fere annis a bello uacantibus, tandem Saxones ita profligati legantur, ut ex hiis qui incolunt utrasque ripas Albis fluminis [320 1Kb] 10 milia hominum cum mulieribus et [321 1Kb] paruulis in Franciam translati sint [322 1Kb]  . Et hic est annus  diuturni Saxonum belli tricesimus tertius, quem Francorum historici ponunt memorabilem; scilicet Karoli imperatoris tricesimum septimum . Quo tempore cum Sclauorum [323 1Kb] quoque gentes Francorum imperio subiicerentur, fertur [324 1Kb] Karolus Hammaburg ciuitatem Nordalbingorum, extructa [325 1Kb] ibidem ecclesia, [* 1Kb] Heridago cuidam sancto uiro, quem loci episcopum designauit, ad regendum commendasse [326 1Kb] . Cui etiam propter infestacionem barbaricam, ubi interdum posset consistere, cellam Rodnach in Gallia [327 1Kb] donauit  , disponens eandem Hammaburgensem ecclesiam cunctis Sclauorum Danorumque gentibus metropolem [328 1Kb] statuere  . In qua re ad perfectum ducenda, et mors Heridagi presbyteri et occupatio regni Karolum imperatorem,  ne desiderata compleret, impediuit. Legimus in libro donationum Bremensis ecclesie Willericum Bremensem episcopum Transalbianos [329 1Kb] etiam ante Ansgarium predicasse et ecclesiam in Milindorp [330 1Kb] frequenter uisitasse, usque ad tempus quo Hammaburg metropolis facta est.

16. [13.] Et quoniam mentionem Danorum semel fecimus, dignum memoria uidetur, quod uictoriosissimus  imperator Karolus, qui omnia regna Europe subiecerat, nouissimum cum Danis bellum suscepisse narratur. Nam Dani et ceteri qui trans Daniam sunt populi ab istoricis [331 1Kb] Francorum omnes Nordmanni uocantur. Quorum rex Gotafridus [332 1Kb] iam antea Fresis, itemque Nordalbingis, Obodritis [333 1Kb] et aliis Sclauorum populis tributo [334 1Kb] subactis, ipsi Karolo bellum minatus est  . Hec dissensio uoluntatem imperatoris uel maxime de Hammaburg retardauit. Tandem extincto celitus Gotafrido, Hemming [335 1Kb] successit  patruelis eius, qui mox pacem cum imperatore faciens  , Egdoram fluuium accepit regni [336 1Kb] terminum. Nec multo post clarissimus imperator Karolus obiens [337 1Kb]  Luduicum filium [338 1Kb] heredem imperii reliquit. Cuius transitus  ad superos contigit anno uillerici uicesimo quinto, die quinta ante Kalendas Februarii.

17.  Ludewicus [339 1Kb] uoluntatem patris oblitus [340 1Kb] prouinciam transalbianam Bremensi et Ferdensi episcopis commendauit  . A quo tempore incipiunt gesta [341 1Kb] sancti Anscarii. Et quoniam borealium gentium hystoria nostram, id est Bremensem ecclesiam in parte respicit, disposui, nec inutiliter, ut arbitror, passim occurrentia tangere Danorum acta. Per idem tempus Hemmingo Danorum rege mortuo, Sigafrid [342 1Kb] et Anulo [343 1Kb] , nepotes Godafridi [344 1Kb] , cum inter se de primatu regni conuenire non possent, prelio sceptrum [345 1Kb] diuiserunt, in qua congressione II milibus hominum interemptis, reges ambo ceciderunt. Pars Anulonis  cruenta uictoria potiti [346 1Kb] , Reginfridum [347 1Kb] et Haraldum [348 1Kb] in regnum posuerunt [349 1Kb] [350 1Kb]  . Moxque Reginfridus ab [351 1Kb] Haraldo pulsus classe piraticam [352 1Kb] exercuit; Haraldus [353 1Kb] cum imperatore fedus iniit. Hystoria Francorum hec plenius exequitur.  In diebus illis scribitur quod Ebo [354 1Kb] Ramensis, cum de salute gentium religionis studio ferueret, legationem ad gentes  cum Halitgario [355 1Kb]  suscepit a Pascali [356 1Kb] papa  , quam postea noster Anscarius [357 1Kb] diuina opitulante gratia feliciter peregit.  Anno Willerici 33. Ludewicus imperator Nouam in Saxonia Corbeiam [358 1Kb] exorsus, religiosissimos Francie monachos ad illud congregauit cenobium. Inter quos precipuus legitur sanctissimus pater noster [359 1Kb] ac philosophus Christi Anscarius, uite ac [360 1Kb] scientie merito clarus, et omni populo Saxonum acceptus [361 1Kb]  . Eodemque [362 1Kb] tempore rex Danorum Haraldus a filiis Gotafridi regno spoliatus, ad Ludewicum supplex uenit [363 1Kb] . Qui et mox christiane fidei cathecismo [364 1Kb] imbutus,  [365 1Kb] apud [366 1Kb] Mogontiam [367 1Kb] cum uxore et [368 1Kb] fratre ac [369 1Kb] magna Danorum multitudine baptizatus est [370 1Kb]  . Hunc [371 1Kb] imperator a sacro fonte suscipiens  cum decreuisset in regnum suum restituere, dedit ei trans Albiam beneficium  Fratri [372 1Kb] eius Horuch [373 1Kb] , ut [374 1Kb] piratis obsisteret, partem Fresie concessit  . [Que adhuc Dani reposcunt [375 1Kb] quasi legitima iuris sui.] [16.] Cum autem nemo doctorum facile posset inueniri, qui cum illis ad Danos uellet pergere [376 1Kb] , propter crudelitatem barbaricam [377 1Kb] , qua gens illa ab omnibus fugitur, sanctus Anscarius diuino, ut credimus, spiritu accensus, et qui ad martyrium aliqua occasione mallet [378 1Kb] pertingere, cum socio se [379 1Kb] optulit ultroneum Autberto [380 1Kb] , non solum inter barbaros, uerum etiam  in carcerem et in mortem [381 1Kb] pro Christo ire paratus  . Itaque biennium [382 1Kb] in regno Danorum commorati, multos ex gentibus ad fidem conuerterunt  christianam. Inde reuersi, cum denuo ab imperatore postulati essent [383 1Kb] ultimos Sueonum [384 1Kb]  populos euangelii gratia temptare, intrepidus atleta [385 1Kb] Christi Ansgarius, assumptis secum fratribus Gislemaro et Witmaro [386 1Kb] doctoribus, gaudens peruenit in Daniam. Ubi relinquens Gislemarum cum [387 1Kb] Haraldo, ipse in Sueoniam [388 1Kb] transfretauit  cum Witmaro. Ibi uero [389 1Kb] benigne a rege Beorn [390 1Kb] suscepti, uerbum Dei publice predicare permissi sunt. Multos itaque per annum integrum lucrati sunt domino Iesu Christo [391 1Kb] . In quibus Herigarium, Birce [392 1Kb] opidi prefectum, quem [393 1Kb] tradunt etiam miraculis et uirtutibus insignem. Hac legationis sue prosperitate grauisi, Corbeiam noui apostoli cum triumpho duarum gentium regressi sunt  . Et o mira omnipotentis Dei prouidentia de uocatione gentium, quam disponit artifex, ut uult, et quando  uult, et per quem uult. Ecce quod longo prius tempore Willebrordum item [394 1Kb] alios et Ebonem [395 1Kb]  uoluisse [396 1Kb] legimus nec potuisse, nunc Ansgarium nostrum et uoluisse et perfecisse miramur, dicentes cum apostolo: Non est uolentis [397 1Kb] neque currentis, sed est Dei miserentis. Ergo cui uult, inquit, miseretur, et quem uult indurat .

18.  Tunc imperator cum magnatibus sancto Ansgario de salute gentium congratulatus, ingentes Christo gratias persoluerunt. Habito igitur generali sacerdotum consilio, pius cesaruotum parentis implere cupiens, Hammaburg ciuitatem Transalbianorum metropolem [398 1Kb] statuit omnibus barbaris nationibus Danorum, Sueonum [399 1Kb] , itemque Sclauorum et aliis in circuitu [400 1Kb] coniacentibus populis,  eiusque [401 1Kb] cathedre primum archiepiscopum ordinari fecit Ansgarium. Hoc factum est anno Domini 832 [402 1Kb] , qui est Luduici imperatoris 18 [403 1Kb] , Willerici Bremensis episcopi 43. Consecratus est autem a Drogone [404 1Kb] Metensi episcopo, cesaris tratre germano, astantibus atque fauentibus Odgario [405 1Kb] Mogontiensi, Ebone Remensi, Heddi [406 1Kb] Treuerensi et aliis: consentientibus etiam Willerico Bremensi, et Helingaudo Ferdensi episcopis quibus antea diocesis [407 1Kb] illa commendata est  : roborante id papa Gregorio quarto apostolica auctoritate et pallei [408 1Kb] datione [409 1Kb]  .

 Habentur in ecclesia Bremensi precepta imperatoris  et priuilegia pape  sancto Ansgario data, in quibus hoc quoque una continetur, quandam illi [410 1Kb] cellam in Gallia Turholz [411 1Kb] uocatam ad supplementum legationis [412 1Kb] a cesare concessam anno Domini 834 [413 1Kb] acta indictione 12, qui est Luduici [414 1Kb] 21 [415 1Kb]

19.  Ansgarius [416 1Kb] autem nunc Danos, nunc Transalbianos uisitans, innumerabilem utriusque gentis multitudinem traxit ad fidem. Si quando etiam [417 1Kb] persecutione barbarorum impeditus est ab studio predicandi, apud Turholz se cum discipulis [418 1Kb] retinuit. In adiutorium [419 1Kb] predicationis datus est ei Ebo Remensis [420 1Kb] , de quo [421 1Kb] antea diximus. Hic seu fatigatione itineris, siue [422 1Kb] corporis  debilitate impeditus, siue potius occupatione seculi delectatus, uicarium pro se dedit Ansgario nepotem Gaudbertum [423 1Kb] . Quem ipsi ambo consecrantes episcopum, uocauerunt [424 1Kb] Symonem, eumque diuine gratie commendatum in Sueoniam miserunt  . Hec in uita sancti Ansgarii copiose descripta nobis abbreuiandi [425 1Kb] locum prebuerunt. uerum quod distinctio temporum ibi obscura est, pleraque ab aliis scriptis congruentia tempori mutuauimus [426 1Kb] . Nunc ad cetera unde incepimus regrediamur [427 1Kb] .

20.  Interea Willericus, Bremensis episcopus, diocesim suam sollicite [428 1Kb] circumeundo [429 1Kb] , gentiles baptizando, et fideles in Christo confortando, strennui [430 1Kb] predicatoris officium peregit.  Ecclesias ubique in locis congruis per episcopium erexit [431 1Kb] , tres uero Breme, quarum primam, scilicet domum sancti Petri, de lignea lapideam fecit; et corpus sancti Willehadi exinde translatum in australi, quod fecit, oratorio recondidit. Quod etiam scriptor uite eius noluit preterire  . Narrant quoque [432 1Kb] posteri hoc factum pro timore piratarum, qui propter uirtutem miraculorum confessoris nostri corpus auferre maluerunt. Eodem tempore fertur beatus Ansgarius corpora sanctorum, que dono Ebonis archiepiscopi susceperat, trans Albiam deportasse, et corpus quidem sancti Materniani [433 1Kb]  apud Heligonstat [434 1Kb]  reposuit, Sixti [435 1Kb] uero et Sinnicii [436 1Kb] , cum aliis [437 1Kb] martyrum patrociniis, collocauit in urbe Hammaburg [beati uero Remigii cimilia cum decenti [438 1Kb] honore  seruauit Breme] [439 1Kb] . Willericus igitur clerum maximum collegit, de populo uero magnam ecclesie Bremensi hereditatem acquisiuit. In diebus illis [440 1Kb] Karolus elemosinam optulit Saluatori ad Bremensem ecclesiam centum mansos. Scriptum est in libro donationum tercio, capitulo 1, ubi etiam crebro uersu hoc repetitur: Sacrosancte basilice, que constructa est in honore sancti Petri apostoli, in loco seu uilla publica nuncupato [441 1Kb] Brema, ubi Willericus episcopus, seruus seruorum Dei, preesse uidetur. Qui obiit senex et plenus dierum anno Domini 837 [442 1Kb] , qui  est annus Luduici 26 [443 1Kb] et penultimus  . Sepultus [444 1Kb] est in domo sancti Petri, in [445 1Kb] parte altaris aquilonali [446 1Kb] 4 Nonas Maii.

21.  Leudericus [447 1Kb] , ordine tercius, sedit annos, octo. Eius annos cum pro certo scire nequimus [448 1Kb] , ex eodem libro traditionum didiscimus [449 1Kb] , et Willerici diaconem [450 1Kb] fuisse, et sedisse usque ad annum [451 1Kb] Luduici iunioris sextum  , capitulo 58 scriptum. Hunc etiam tradunt superbum fuisse: quod exinde coniici potest, quia se aliquando custodem aliquando pastorem Bremensis ecclesie gloriabatur [452 1Kb]

22. In diebus illis sanctus pater noster [453 1Kb] Ansgarius legationem sibi creditam uiriliter [454 1Kb] executus, apud Hammaburg nouelle plantationi insudauit,  doctrina oris et opere manuum exercens [455 1Kb] ecclesiam. Sepe etiam monasterium Gallie, quod dono  cesaris possedit, Turbolz [* 1Kb] uisitans, fratribus ibidem Deo militantibus salutaris regule tramitem uerbo exemploque monstrauit. In quorum nobili contubernio iam tunc 456 1Kb] a puero sanctus effulsit Rimbertus [457 1Kb] , quem sanctus pater Ansgarius adoptans in filium, prophetico spiritu, quo plenus erat, longe ante predixit, illum sue uirtutis emulum et in cathedra pontificali succedere, gratiaque meritorum in celesti regno consortem fore  . In qua re prouidentia omnipotentis Dei, que olim Helie substituit Helyseum, in Rimberto non fefellit Ansgarium.

23.  Interea Nortmanni [458 1Kb] piraticis excursionibus usquequaque degrassati, Frisones [459 1Kb] tributo subiiciunt  . Eodemque [460 1Kb] tempore  per Rhenum uecti Coloniam obsederunt  , per Albiam uero Hammaburg incenderunt. Inclyta ciuitas tota aut preda aut incendio disperiit. Ibi ecclesia, ibi claustrum, ibi biblioteca summo [461 1Kb] collecta studio, consumpta est. Sanctus [462 1Kb] Ansgarius, ut scribitur, cum reliquiis sanctorum martyrum uix [463 1Kb] nudus euasit  . Excidium Hammaburg hystoria Francorum non tacet  , et priuilegia Romanorum  . Hoc, ut aiunt, factum est anno Luduici senioris nouissimo  .

Tunc quoque Gaudbertus episcopus zelo gentilium a Sueonia depulsus [464 1Kb] , et Nithardus, capellanus eius, martyrio coronatus est cum aliis  . Et exinde [465 1Kb] Sueonia septennio caruit sacerdotali presentia. Quo tempore Anundus [466 1Kb] regno pulsus, in  Christianos persecutionem habuit [467 1Kb] . Herigarius [468 1Kb] Birce prefectus, christianitatem ibi solus sustentauit.  Qui etiam tantam gratiam fidei meruit, ut potentia miraculorum et exhortatione doctrine multa paganorum milia saluaret [474 1Kb] . Scriptum est [475 1Kb] in actibus beati Ansgarii  .

24.  Anno Leuderici Bremensis episcopi 3o Luduicus imperator obiit. Regnum [476 1Kb] in contentione remansit, multa inter fratres discordia, bellum maximum in quo, ut historici testantur [477 1Kb] , omnes uires Francorum consumpte sunt  . Discordie incentor [478 1Kb] Ebo, qui et supra filios in patrem armauerat, et nunc fratres intestina seditione concitauerat, proinde conspirationis [479 1Kb] accusatus, a papa Gregorio depositus est [480 1Kb] . Sed aliis hoc criminantibus, aliis recte [481 1Kb] factum astruentibus  , ueritatem nos in medio relinquemus  ,  presertim cum a sancto patre nostro Ansgario ea dilectione, qua [482 1Kb] ab initio secum habuit, usque in finem habitus fuerit. Lege in uita eius [483 1Kb]  , et in capitulo Rhabani [484 1Kb] , de fama Ebonis ambigua  . Tandem mediante papa Sergio, pax inter fratres conuenit, regnumque diuisum est in tres partes, ita ut Lotharius maior natu cum Italia Romam, Lotharingiam cum Burgundia possideret, Luduicus [485 1Kb] Rhenum cum Germania regeret, Karolus Galliam, Pippinus Aquitaniam [486 1Kb] . Hac inter fratres sortita [487 1Kb] diuisione, Turholz monasterium in partem concessit [488 1Kb] Karoli, et sic [489 1Kb] alienatum est a iure sancti Ansgarii [490 1Kb]  .

25.  At ille in paupertate sua Deum glorificans, uerbum Dei, cuius legatione functus  est, tam suis, quam alienis infatigabiliter seminauit. Unde contigit ut predium, quod Ramsolan [491 1Kb]  dicitur, a quadam uenerabili matrona susceperit, nomine Ikia [492 1Kb] . Hic [493 1Kb] locus in episcopatu Ferdensi positus, ab Hammaburg disparatur  tribus rastis [494 1Kb] . Ibi sanctus Dei cenobium constituens, reliquias sanctorum confessorum Sixti [495 1Kb] et Sinnicii locauit, et alia patrocinia, que ab Hammaburg portauit fugiens. Ibi [496 1Kb] gregem profugum collegit et depulsos [497 1Kb] a gentilibus [498 1Kb] socios retinuit in eo portu. Ab eo [499 1Kb] loco Hammaburgensem ecclesiam uisitans. Nordalbingos in fide reformauit [500 1Kb] , quos ante [501 1Kb] persecutio turbauit. Tum [502 1Kb] quoque ne legatio gentium sua quapiam tarditate frigesceret, predicatores misit in Daniam; Hartgarium [503 1Kb] uero heremitam direxit in Sueoniam  . Fertur etiam Bremam uenisse, uerum [504 1Kb] ab episcopo [505 1Kb] loci, qui doctrine ac uirtutibus eius inuidit, depulsum esse. Post hec Leudericus, Bremensis episcopus, obiit, et sepultus est in ecclesia sancti [506 1Kb] Petri ab australi  parte altaris. Decessit autem nono [507 1Kb] Kal. Septembris  , et [508 1Kb] ecclesia diu uiduata permansit.

26.  Tunc Luduicus Pius  , cesar inclytus, Hammaburgensis ecclesie desolationem miseratus, uenerabili Ansgario contulit Bremensem episcopatum. At ille quamuis canonum decreta non ignoraret, quibus cautum est, ut episcopus, qui a sua ciuitate persecutionem passus expellitur, in alia uacante recipiatur  , tamen ne pro inuidia ceteri scandalizarentur, cesari super hac re diu restitit; postremo sicut [509 1Kb] absque fratrum querela fieri posset, tum [510 1Kb] solummodo consensit [511 1Kb] . In uita nostri antistitis  hec plenissime describuntur: obscure uero notatur tempus, quod liber donationum significat apertius: anno scilicet Luduici secundi  nono domnum Ansgarium ab Aldrico [512 1Kb] clerico et [513 1Kb] comite Reginbaldo  , legatis cesaris, ductum in episcopatum. Scripta sunt in [514 1Kb] libro IIIo, capitulo 20. Sed et in uita eius hec: Multum, inquit, temporis fluxit, ex quo beatus Ansgarius Bremensem  episcopatum suscepit, antequam hoc a papa Nikolao [515 1Kb] firmaretur [516 1Kb]  .

27.  Sanctus itaque Ansgarius receptis [517 1Kb] Bremis, annos 18 sedit. Nam antea in Hammaburgensi cathedra prefuit annis 16 [518 1Kb] , qui fiunt simul 34. Hoc regalis munificentie dono confessor Dei ualde [519 1Kb] gauisus, in Daniam festinauit. Ubi regem Danorum [520 1Kb] Horicum inueniens, christianum reddidit. Is [521 1Kb] statim ecclesiam in portu maritimo erexit apud [522 1Kb] Sliaswig [523 1Kb] , data pariter licentia, ut quisquis [524 1Kb] uellet in regno suo, christianus fieret. Infinita gentilium credidit multitudo. De quibus hic in libris hoc [525 1Kb] memoriale relictum est plures, ut aqua baptismi [526 1Kb] loti sunt, ab omni corporis infirmitate liberatos  .

 28.  Quibus rebus ex uoto completis, dum adhuc sanctus Dei pro gente Sueonum estuare cepisset, cum Gaudberto episcopo consilium habuit, quis eorum laudabile pro Christo periculum subiret. At ille periculum sponte declinans, Ansgarium potius, ut iret, rogauit [527 1Kb]  . Extimplo [528 1Kb] atleta [529 1Kb] intrepidus Horici [530 1Kb] regis missum rogauit atque sigillum  , et a litore Danorum transfretans in Sueoniam peruenit, ubi tunc rex Oleph [531 1Kb] apud Bircam generale populi sui habuit placitum. Quem, preueniente misericordia Dei, ita placatum inuenit, ut ex [532 1Kb] eius imperio et populi consensu et iactu sortis et ydoli responso ecclesia ibidem fabricata et baptismi licentia omnibus concessa sit. His  etiam ex sententia finitis, ewangelista noster ecclesiam Sueonum Erimberto commendauit presbytero et rediit. Que in uita sancti Ansgarii latissima gestorum narratione [533 1Kb] descripta  , nos breuitate nitentes amputauimus. Et nisi fallit [534 1Kb] opinio, prophetia [535 1Kb] Ezechielis de Gog et Magog conuenientissime hic impleta uidetur. Et mittam [536 1Kb] , inquit Dominus, ignem in Magog, et in his qui habitant in  insulis confidenter . Aliqui hec et talia de Gothis, qui Romam ceperant, dicta [537 1Kb] arbitrantur  . Nos uero considerantes Gothorum populos in Sueonia regnantes, omnemque hanc regionem passim in insulas dispertitam esse  , prophetiam opinamur eis posse commodari [538 1Kb] cum presertim multa predicta sint a prophetis, que nondum uidentur impleta [539 1Kb] .

29.  Interea questio magna surrexit in regno Francorum de Bremensi episcopatu, ad inuidiam [540 1Kb] Ansgarii conflata. Ea contentio diu per regnum [541 1Kb] graui et ancipiti dissensione [542 1Kb] profligata [543 1Kb] , multis partium studiis collidebatur [544 1Kb] . [* 1Kb] Tandem orthodoxus cesar Luduicus, compositis hinc inde contradicentium uoluntatibus, precipue  Guntharii, Coloniensis archiepiscopi, cuius suffraganea prius erat Brema, super his Romam nuncios 545 1Kb] direxit ad sanctissimum papam Nikolaum. Ille [546 1Kb] quod necessitas ecclesiastica persuasit, et quod Patrum conciliis rationabiliter [547 1Kb] fieri posse comprobatum est, facile consensit. Ergo Bremensem ac [548 1Kb] Hammaburgensem episcopatum auctoritate apostolica copulari, et deinceps [549 1Kb] sanxit pro uno haberi. Cuius rei priuilegia diligenter adhuc [550 1Kb] conseruantur in Bremensi [551 1Kb] ecclesia. In [552 1Kb] quibus etiam additum est, quod idem papa Nykolaus tam ipsum Ansgarium, quam successores eius legatos et uicarios apostolice sedis constituit in omnibus gentibus Sueonum [553 1Kb] , Danorum atque Sclauorum  ; quod et antea Gregorius papa concessit. Igitur Bremensis atque [554 1Kb]  Hammaburgensis [555 1Kb] parrochie coadunatio facta est ultimo tempore sancti Ansgarii. uita eius annum non ponit, preceptum autem regis ponit annum regni uicesimum primum; priuilegium pape notat annum Domini 858, qui est ab ordinatione archiepiscopi uicesimus nonus [556 1Kb] .

30.  Post hec scribitur in uita  beati [559 1Kb] antistitis [560 1Kb] , qualiter in Daniam ueniens iuniorem Horicum [561 1Kb] in regno repperit. Cui tempori congruit hystoria Francorum, que sic de Danis meminit: Nortmannos per Ligerim Thurones [562 1Kb] succendisse  , per Sequanam Parisios obsedisse  , Karolum timore compulsum terram eis dedisse ad habitandum [563 1Kb]  . Deinde Lotharingia [564 1Kb] , inquit, uastata, et subacta Fresia,

In sua uictrici conuersos uiscera dextra  .
Contendentibus namque ad inuicem Gudurm [565 1Kb] , principe Nortmannorum, cum patruo [566 1Kb] , scilicet rege Danorum Horico, tanta cede utrique [567 1Kb] mactati sunt, ut wulgus omne caderet, de styrpe autem [568 1Kb] regia nemo omnium remaneret, preter  puerum unum, nomine Horicum [569 1Kb]  . Iste [570 1Kb] mox ut regnum Danorum suscepit, ingenito furore super christicolas efferatus, sacerdotes Dei expulit et ecclesias claudi precepit  .

31. Ad quem sanctus Dei confessor Ansgarius uenire non trepidans, comitante [571 1Kb] gratia diuina, crudelem tyrannum sic placatum reddidit [572 1Kb] , ut christianitatem ipse susciperet, suisque omnibus, ut christiani fierent, per edictum mandaret [573 1Kb] , insuper et [574 1Kb] in alio portu regni sui apud Ripam extrueret [575 1Kb] ecclesiam  , in Dania secundam. [29.] Et his ecclesiastico ordine compositis, beatus pastor [576 1Kb] noster ecclesiam illam Rimberto commendauit presbytero  , et reuersus est ad Hammaburg, ubi [577 1Kb] de uenditione christianorum Nordalbingos correxit   . Inde [578 1Kb] Fresos adiens, castigauit eos pro labore dominici diei; pertinatius uero agentes igne celesti multauit [579 1Kb]  ; et alia, que antiquis miraculis non imparia leguntur in uita eius.

52. Et quoniam totum eius studium [580 1Kb] erat pro salute animarum, si quando a predicatione gentilium foris liber erat, domi congregationum suarum curam egit. Quarum primam, que ab Hammaburg olim barbarica incursione depulsa est, ipse, ut prediximus,  ad Ramsolas transtulit. Secundam in Bremis habuit sanctorum uirorum, qui habitu quidem usi canonico, regula uiuebant monastica usque ad nostri fere temporis etatem. Terciam sanctarum uirginum congregationem in Birxinon [581 1Kb]  adunauit. Ubi deuota Christi matrona Liutgart [582 1Kb] totum patrimonium suum offerens celesti sponso, magnum chorum castitatis suo ducatu nutriuit. [30.] Ad curam autem pauperum et susceptionem peregrinorum multis locis hospitalia preparauit. Unum autem uel [583 1Kb] precipuum habuit Breme, ubi [584 1Kb] per se ipsum cotidie ueniens, infirmis non erubuit ministrare. Quorum plurimos dicitur uerbo uel tactu sanasse [585 1Kb] .

33.  Ipse retranstulit [586 1Kb] corpus sancti  Willehadi in matricem ecclesiam beati Petri apostoli [ab illo australi oratorio, quo deportatum est a Willerico [587 1Kb] ]. Et tunc facta sunt illa miracula, que per merita sancti Willehadi populo ostensa sunt ab anno Domini 861, qui est [588 1Kb] , ab ordinatione archiepiscopi [589 1Kb] 30. Ipse enim qui transtulit, et uitam et miracula eius singulis libris comprehendit.

34. Sique temporum seriem diligenter computemus, ipsum est tempus quo in Saxoniam translatio sancti Alexandri contigit  . In qua illud memorabile uidetur confessorem nostrum cum aduena martyre certasse, quis eorum uideretur esse maior et in gratia sanitatum populis acceptior. Einhardus [590 1Kb] in gestis Saxonum hec dulci calamo prosequitur.

 35.  Interea beatus Ansgarius captiuos redimendo, tribulatos refouendo, erudiendo domesticos, barbaris [591 1Kb] euangelizando, foris apostolus, intus monachus, nunquam legitur ociosus. Nec solum erga suos, uerum et [592 1Kb] alios [593 1Kb] , quomodo uiuerent, sollicitus. Episcopos etiam tam uoce quam litteris, ut uigilarent supra [594 1Kb] dominicum gregem, hos arguit, illos obsecrauit. At uero regibus Romanorum pro sua legatione, regibus Danorum  pro christiana fide crebro mandauit. Extant epistole eius plures huiusmodi. Unam uero, quam scribit omnibus episcopis de sua legatione, quam ab Ebone orsam asserit, ita [595 1Kb] claudit: Deprecor, inquiens [596 1Kb] , ut apud Deum intercedatis, quatinus [597 1Kb] hec legatio crescere et fructificare mereatur in Domino. Iam enim Deo Propitio et apud Danos et apud Sueones fundata est Ecclesia Christi, et sacerdotes absque prohibitione proprio funguntur officio. Omnipotens Deus faciat uos omnes huius operis pia beniuolentia [598 1Kb] participes, et in celesti gloria Christi coheredes  .

36.  Superuixit autem [599 1Kb] post illam plenariam Hammaburg et Breme copulationem annos septem. Sedit [600 1Kb] omnes annos 34. Cuius depositio  summa ueneratione colitur 3. Non. Februarii. Obiit [601 1Kb] anno Domini 865. indictione 13, qui est Luduici secundi 26, sepultusque est in basilica sancti Petri ante altare sancte Dei genitricis Marie. Eadem [602 1Kb] die, qua ipse commendatus est, Rimbertus, diaconus [603 1Kb] eius, a clero simul et populo electus est. Qui etiam uitam sanctissimi [604 1Kb] patris ueridico sermone describens, more beati Iohannis quasi de alio scribens, innuit se fidissimum [605 1Kb] eius discipulorum  testimonium perhibere sanctitati, quam cognouerat in uiro Dei. Hunc librum ille ad fratres cenobii direxit Noue Corbeie  , beatificans illos, quod talem miserint, et nobis congratulans, quod talem suscipere meruimus pastorem.

37.  Sanctus Rimbertus sedit  annos 23 [606 1Kb] . Annos eius et [607 1Kb] obitum decessoris sui repperimus [608 1Kb] in quodam compoto [609 1Kb] a Corbeia delato  . Ceterum uita eius a fratribus eiusdem cenobii ad nostros [610 1Kb] data, quis fuerit et qualiter uixerit, breuiter et dilucide comprehendit. Mox, inquit, ut electus est, a Theoderico [611 1Kb] , Mindensi episcopo, et Adalgario, abbate Corbeiensi [612 1Kb] iussu cesaris Mogontiam [613 1Kb] ductus est. Ubi a clarissimo pontifice Liutberto [614 1Kb] consecratus, Corbeiam uenit, uestemque  suscepit cum professione monastica. Cui Adalgarius abba [615 1Kb] germanum et equiuocum suum concessit. Adalgarium  . Qui postea et socius predicationis, et meruit heres [616 1Kb] esse dignitatis. Pontificale palleum [617 1Kb] suscepit a papa Nicolao [618 1Kb] , ferulam pastoralem a cesare Luduico, sicut in priuilegiis  dinosci [619 1Kb] potest. Que autem secuntur [620 1Kb] , ex libro uite [621 1Kb] eius decerpsimus [622 1Kb] capitulo [623 1Kb] 16.

38.  Preterea legationis sue officium, quod ad predicandum gentibus uerbum Dei primitus a decessore suo susceptum est, et postmodum sibi iure successionis quasi hereditarium prouenit, impigre executus est. Ipse quidem per se, quotiens [624 1Kb] occupationes alie sinerent [625 1Kb] , eidem legationi insistens, semper autem [626 1Kb] constitutos habens presbyteros,  per quos ad uerbum Dei gentiles audirent et solatium captiui christiani haberent, ad ecclesias inter ipsos paganos longe constitutas [627 1Kb] , quodque grauissimum erat, marinis discriminibus adeundas. Que discrimina ipse frequentius sustinens, cum apostolo sepe naufragium pertulit, sepe etiam [628 1Kb] alia pericula sustinuit, spe future beatitudinis omnia presentis uite [629 1Kb] aspera leniens, illudque apostolicum continua meditatione reuoluens: non sunt condigne passiones huius temporis ad futuram gloriam, que reuelabitur in nobis .

39.  Qui reges Danorum suo tempore fuerint, non inuenitur in gestis eius. In hystoria Francorum Sigafrid cum fratre Halpdani [630 1Kb] regnasse leguntur [631 1Kb] . Qui etiam munera Luduico cesari miserunt,  gladium uidelicet capulo tenus aureum et alia [632 1Kb] , pacem rogantes, et missis utrinque ad Egdoram fluuium mediatoribus, pacem firmam ritu gentis per arma iurauerunt  . Erant et alii leges Danorum uel Nortmannorum, qui piraticis excursionibus eo tempore Galliam uexabant. Quorum precipui erant Horich [633 1Kb]  , Orwig [634 1Kb]  , Gotafrid [635 1Kb]  , Rudolf [636 1Kb]  et Inguar tyranni. Crudelissimus omnium fuit Inguar, filius Lodparchi  [637 1Kb] , qui christianos ubique per supplicia necauit  . Scriptum est in gestis Fancorum [638 1Kb] .

40.  Anno domni Rimberti 12  Luduicus pius, cesar magnus, obiit  . Ipse Bemanos [639 1Kb] , Sorabos, Susos  et ceteros Sclauorum populos ita perdomuit, ut tributarios efficeret  . Nortmannos autem federibus ac bellis compressos eo modo retinuit, ut cura Franciam totam uastauerint, regnum [640 1Kb] eius uel [641 1Kb] minime nocuerint. Post mortem uero imperatoris

Effera barbaries laxis [642 1Kb] regnabat habenis.
Et quoniam Dani cum Nortmannis Hammaburgensi ecclesie pastorali cum subiecti sunt, preterire nequeo quanta mala per eos Dominus illo tempore fieri permiserit, et quam late pagani super christianos  extenderint potentiam suam. Que omnia lamentabiliter scripta sunt in hystoria Francorum et in [643 1Kb] aliis libris. Tunc Saxonia uastata est a Danis uel Nortmannis. Brun [644 1Kb] dux occisus cum aliis 12 comitibus, Thiadricus [645 1Kb] et Marcwardus [646 1Kb] episcopi obtruncati. Tunc Fresia depopulata [647 1Kb]  , Traiectum ciuitas excisa  . Sanctus Rabbodus [648 1Kb] , urbis episcopus, cedens persecutioni, Dauantrie [649 1Kb] sedem constituit, ibique consistens anathematis gladio [650 1Kb] paganos ultus est  . Tunc pirate Coloniam et Treueros  succendunt [651 1Kb] . Aquisgrani [* 1Kb] palatium stabulum equis suis fecerunt  1Kb] . Mogontia uero propter metum barbarorum instaurari cepit  . Quid multa? urbes cum ciuibus, episcopi cum toto grege simul obruti sunt; ecclesie  illustres cum fidelibus incense sunt. Luduicus noster [652 1Kb] cum paganis dimicans uictor extitit, et mox [653 1Kb]  obiit  . Luthewicus Francie [654 1Kb] uictor et uictus occubuit  . Hec tragedico planctu scripta in annalibus cesarum  nos propter mentionem Danorum perstrinximus.

41.  Quid autem dicimus interim fecisse [655 1Kb] nostrum archiepiscopum? Require in gestis eius capitulo 20. Ad redemptionem, inquit, captiuorum cunctis pene [657 1Kb] que habebat expensis, cum multorum adhuc apud paganos detentorum miserias cernere cogeretur [656 1Kb] , etiam altaris uasa impendere non dubitauit  . Dicens cum beato Ambrosio: Melius est animas Domino, quam aurum seruare. Preciosa ergo sunt illa uasa, que animas de morte redimunt [658 1Kb] .

 Nec incongruum uidetur, quoniam de persecutione diximus, que tunc late in ecclesias  efferbuit [659 1Kb] , grande miraculum per merita sancti Rimberti Fresonibus ostensum tangere; quod scriptor gestorum eius nescio cur preterierit. Sed Bouo [660 1Kb] , Corbeie abba [661 1Kb] , de sui temporis actis scribens [662 1Kb] , non reticuit dicens: Cum modernis temporibus grauis barbarorum irruptio in omni pene regno Francorum immaniter debaccharetur [663 1Kb] , contigit etiam eos diuino iudicio ad quendam Frisie [664 1Kb] pagum deuolui, qui in remotis ac mari magno uicinis locis situs, Nordwidi [665 1Kb] appellatur [666 1Kb] . Hunc igitur [667 1Kb] subuertere aggressi sunt. Erat [668 1Kb] illic eo tempore uenerabilis episcopus Rimbertus; cuius adhortacionibus et doctrinis confortati et instructi christiani, congressi sunt cum [669 1Kb] hostibus, et prostrauerunt ex eis 10377, pluribus insuper dum fuga [670 1Kb] presidium  querunt, in transitu fluuiorum necatis  . Hec ille scripta reliquit [671 1Kb]  . Cuius rei miraculo [672 1Kb] usque  hodie merita sancti Rimberti penes Fresones [675 1Kb] egregia, et nomen eius singulari quodam gentis colitur desiderio, adeo ut collis in quo sanctus orauit, dum pugna fieret, perpetua cespitis uiriditate notetur. Nordmanni plagam, quam in Frisia receperunt, in totum imperium ulturi, cum regibus Sigafrido [676 1Kb] et Gotafrido per Rhenum et Mosam et Scaldam fluuios Galliam inuadentes, miserabili cede Christianos obtruncarunt, ipsumque regem Karolum bello petentes, ludibrio nostros habuerunt  . In Angliam [677 1Kb] quoque miserunt unum ex sociis Halpdani [678 1Kb] , qui dum ab Anglis occideretur, Dani [679 1Kb] constituerunt in locum eius [680 1Kb] Gudredum [681 1Kb] . Is [682 1Kb] autem Nordimbriam [683 1Kb] expugnauit  . Atque ex illo tempore Frisia et Anglia in ditione Danorum  esse feruntur. Scriptum est in gestis Anglorum.

42.  Frustra in sanctis signa et miracula queruntur, que habere possunt et mali, quia secundum auctoritatem sanctorum Patrum maius miraculum est, animam, que in eternum uictura est, a peccato conuertere, quam corpus, quod denuo moriturum est, suscitare a morte [684 1Kb] . Ut autem sciamus nec sancto Rimberto hanc gratiam defuisse, fertur antiquorum more sanctorum quedam fecisse miracula, frequenter scilicet, dum iret in Sueoniam, tempestatem maris oratione sedasse, et cecum illuminasse per confirmationem, quam episcopali more faciebat in eo. Sed et filium regis dicitur a demonio liberasse [685 1Kb] . Ubi, multis astantibus  episcopis, spiritus immundus sepe clamabat ex ore uexati, Rimbertum solum inter eos digne commissum egisse officium, ipsum ergo [686 1Kb] sibi esse cruciatui. Require in uite eius libro, capitulo 20. Hunc filium regis Luduici Karolum [687 1Kb] esse arbitramur, qui nouissimis archiepiscopi temporibus a regno depositus. Arnolfum [688 1Kb] , germani sui filium, accepit successorem. Hystoria Francorum hec ueraciter acta commemorat in Franconford [689 1Kb] , anno cesaris Luduici 34  .

43.  Erat igitur sanctus Rimbertus cum Moyse [690 1Kb] uir mitissimus , cum Apostolo qui omnium infirmitatibus compateretur   . Precipuam uero curam habuit [691 1Kb] in elemosinis pauperum et in redemptione captiuorum  . Unde quadam uice, cum uenisset ad partes Danorum, ubi ecclesiam nouelle Christianitati constructam habebat in loco qui dicitur Sliaswig [692 1Kb] , uidit multitudinem Christianorum catena trahi captiuam. Quid multa? Duplex ibi miraculum operatus est. Nam et catenam oratione dirupit, et captiuos equo suo redemit. Capitulo [693 1Kb] gestorum eius nota [694 1Kb] 18.

44.  Et quia uastacio Nortmannorum uel Danorum excedit omnem credulitatem [695 1Kb] , eo plus mirum uideri possit, quod sancti confessores Dei Ansgarius et Rimbertus per tanta pericula maris et terre illas gentes intrepidi adibant uel [696 1Kb]  predicabant, ante quarum impetum nec armati reges aut potentes Francorum populi subsistere poterant. Nunc autem, quoniam defecit sanctus, quoniam [697 1Kb] diminute sunt ueritates a filiis hominum:  uix possibile credimus,

Nos, genus ignauum [698 1Kb] , quod tecto gaudet et umbra  ,
ut in tam aspero persecutionis tempore, in tam feroci, que [699 1Kb] uix hominem [700 1Kb] uiuit [701 1Kb] , natione, in tam remotissima, inquam, ab [702 1Kb] nostro mundo regione, quisquam uel apostolus auderet accedere! nescientes illud cotidie et nobis dici, quod Saluator ait apostolis [703 1Kb] : Ite in orbem uniuersum, et ecce ego uobiscum sum omnibus diebus usque ad consummationem seculi 

45. Sunt alia [704 1Kb] multa que de nostro sancto [705 1Kb]  copiose in libro suo exarata sunt. In quibus illud memoriale est, quod presbyteri animam defuncti, quia sic [706 1Kb] in uisu apparens supplicauit, 40 dies in pane et aqua ieiunans, a tormento [707 1Kb] absoluit  . Decessor eius 4 cenobia fundauit  , his ille quintum addidit in solitudine Buggin [708 1Kb]  . Ceterum omnium districtam [709 1Kb] sollicitudinem habens, Hammaburgensis cathedre precipuam curam egit, tam fratribus quam pauperibus oportuna ministrans solatia.

46.  Xenodochium [710 1Kb] Breme, quod a sancto Ansgario ad sustentationem pauperum institutum est, ipse nobiliter auxit, et non solum in  episcopatu, sed ubicunque esset, pauperibus alimoniam cum omni diligentia ministrauit, nobile uerbum exhortacionis relinquens posteris, Non est, inquiens, tardandum ut pauperibus cunctis succurramus [711 1Kb] , quia quis [712 1Kb] sit Christus, uel quando ad nos ueniat ignoramus  . Elemosinam [713 1Kb] uerbi incessanter omnibus ministrauit; ad quod opus dicta sancti Gregorii curauit excerpere [714 1Kb] , que et manu sua descripsit. Epistole eius diuerse ad plures, precipua quedam ad uirgines, in qua, uirginitatem corporis extollens, ostendit multas in [715 1Kb] mente fieri meretrices  . Tandem [716 1Kb] morbo confectus et senio, quos per se non potuit, per Adalgarium adiutorem [717 1Kb] in Domino confortauit, quem etiam manibus regis commendauit  . Obiit [718 1Kb] anno Domini  [719 1Kb] 888, indictione 6. Cuius depositio est 3o Idus Iunii [720 1Kb]  . Sepultus est [721 1Kb] extra basilicam sancti Petri ab oriente, ut ipse rogauit  .

47.  Adalgarius archiepiscopus sedit annos 20. Annos eius ex compoto [722 1Kb] quo [723 1Kb] supra tulimus [724 1Kb]  , uitam ex libro sancti Rimberti didiscimus [725 1Kb] . Capitulo 12, cum sanctus Rimbertus uestem et professionem susciperet monasticam, mox additur: Ad quod ei solatium deputari placuit insignem conuersatione uirum gradu diaconem [726 1Kb] , nomine Adalgarium. Hic uir, inquiunt, uenerabilis in conuersationis eius imitatione simul et successionis [727 1Kb] dignitate, adhuc hodie superest, cum multis aliis attestans quod sanctus pontifex Rimbertus nichil ex occasione cure pastoralis de monachica  [728 1Kb] perfectione perdiderit; et reliqua. Item capitulo 21  , Cum iam, inquit, senio grauaretur sanctus Rimbertus, etiam continuus pedum dolor ei [729 1Kb] accessit. Unde [730 1Kb] apud gloriosissimos reges Luduicum et filios eius hoc optinuit, ut insignis uir Adalgarius, monachus uidelicet Corbeie, in adiutorium illi confirmaretur, quatinus ipse infirmitate detentus, in Adalgario haberet solatium circandi [731 1Kb] episcopatum, placita  adeundi; et quando exigeretur, uel [732 1Kb] in expeditionem uel ad palatium cum comitatu suo proficisci. Impetrauit etiam ut ipse illi in electione successor confirmaretur et inter consiliarios regis locaretur, assentientibus fratribus et abbate monasterii eius, ac sancta synodo hec omnia roborante.

48.  Ferulam pastoralem suscepit ab Arnulfo rege, palleum [733 1Kb] a papa Stephano  . Consecratus est autem a Sundroldo [734 1Kb] , Mogontino archiepiscopo  , seditque difficili tempore barbarice uastationis. Nec tamen legationis sue ad gentes, ut in priuilegiis uidetur, studium omiserat [735 1Kb] , uerum, sicut decessores sui, presbyteros ad hoc opus et ipse constitutos habere curauit.

49.  De hystoria Danorum nichil  amplius aut scriptum uidi, aut ab alio uisum comperi; ea forte causa [736 1Kb] reor, quod Nortmanni uel Dani tunc ab Arnulfo rege grauibus preliis usque ad internicionem [737 1Kb] deleti sunt [* 1Kb] . Bellum celitus administratum. Siquidem centum milibus paganorum prostratis, uix unus de Christianis cecidisse repertus est [738 1Kb]  . Et ita restincta est [739 1Kb] persecutio Nortmannorum, Domino uindicante [740 1Kb] sanguinem seruorum suorum, qui iam per annos 60 uel 70 [741 1Kb] effusus est [742 1Kb] . Narrat hec hystoria Francorum.

50.  Audiui autem ex ore ueracissimi regis Danorum Suein [743 1Kb] , cum nobis stipulantibus numeraret atauos suos, Post cladem, inquit, Nortmannicam Heiligonem [744 1Kb] regnasse comperi, uirum populis amabilem propter iustitiam et sanctitatem  suam. Successit illi [745 1Kb] Olaph, qui ueniens a Sueonia, regnum optinuit Danicum ui et armis, habuitque filios multos, ex quibus Chnob [746 1Kb]  et Gurd [747 1Kb] regnum optinuerunt [748 1Kb] post obitum patris [749 1Kb] .

51.  Anno Adalgarii 7  Hermannus [750 1Kb] , archiepiscopus Coloniensis, magnis Adalgerum [751 1Kb] nostrum fatigabat iniuriis, Colonie Bremam subiugare conatus. Collecta igitur synodo apud [752 1Kb] Triburiam [753 1Kb]  Haddone Mogontino presidente, cassata sunt apostolice sedis priuilegia et gloriosorum principum annullata [754 1Kb] sunt precepta, consentientibus, ut aiunt [755 1Kb] , iniquis decretis Formoso papa  et rege Arnulfo  . Deinde facta subscriptione Adalgarius archiepiscopus in cauda concilii positus est  . Fabula grandis de Adelino [756 1Kb] et Widgero, qui disceptantes ad spectacula [757 1Kb] synodum traxerunt tragedie [758 1Kb] lugubris. Widgerum nostre partis uictum et postero die mortuum, et amplius sub Adalgero [759 1Kb] et Hogero omni tempore dicunt Bremam [760 1Kb] Colonie suffraganeam mansisse [761 1Kb] . Hec quoniam in eodem concilio scripta repperimus, uerane sint an ficta, in medio relinquemus [762 1Kb] .

52.  Anno deinde secundo Formosus  papa obiit, quarto uero [763 1Kb] Arnulfus rex [764 1Kb] decessit [765 1Kb]  [* 2Kb] . Sequitur irruptio 766 1Kb] Ungrorum [767 1Kb]  , persecutio ecclesiarum. Archiepiscopus [768 1Kb] noster, ualde senex, minus poterat uel inimicis resistere uel agenda disponere. Quare fertur illum [769 1Kb] a monasterio Corbiensi Hogerum suscepisse [770 1Kb] adiutorem, cuius ope fultus ac ministerio, ipse emerite senectutis ocio potiretur. Ita omnipotens Deus, qui aliquando iustos, ut meliores fiant, temptari permittit, fecit etiam [771 1Kb] nostro archiepiscopo cum temptatione prouentum [772 1Kb] , ut posset sustinere. [** 1Kb] Nam  Sergius papa, qui fere per totidem annos septimus erat 773 1Kb] a Formoso  , calumpnias Adalgarii miseratus, priuilegia Bremensis [774 1Kb] ecclesie renouauit, et omnia, que a Gregorio et Nicolao, decessoribus suis, Ansgario et Rimberto concessa sunt, roborauit  . Ad hoc [775 1Kb] , quia senectutis pondere grauatus pontifex Adalgarius pastorale officium obire [776 1Kb] non poterat, circueundo, predicando et consecrando episcopos, dati sunt ei adiutores a papa circumuicini quinque episcopi, Simundus [Haluerstadensis] [777 1Kb] , Wigbertus [Ferdensis], Biso [Podarbrunnensis] [778 1Kb] , Bernarii [779 1Kb] duo, [Mindensis [780 1Kb] et Osnabrugensis] [781 1Kb] , quorum ope senex fulciretur. Ad manum sunt priuilegia Sergii pape utrisque [782 1Kb] data  , quibus hec ita continentur. Mirum tamen neque satis cognitum  est nobis, an aliqui episcopi in gentes ordinati sint [783 1Kb] ab Adalgario, ut priuilegium insinuat, an hec ordinatio episcoporum inacta remanserit [784 1Kb] usque ad dies Adaldagi [785 1Kb] , ut melius confidimus, presertim quod uastacio barbarica uixdum presbyteros inter se morari consenserit [786 1Kb] . Nondum enim complete sunt iniquitates Amorreorum , nec adhuc uenit tempus miserendi eorum. Post hec migrauit archiepiscopus anno Domini 909, 7 [787 1Kb] Idus Maii  , et sepultus est in basilica sancti Mykelis  [796 1Kb] , quam ipse pro dilectione magistri super tumbam eius erexit.

53.  Hogerus archiepiscopus sedit annos 7. Et huius annos repperimus in libro superiori  , et quod per contentionem ordinatus est a Coloniensi archiepiscopo [797 1Kb]  . Pallium suscepit a papa Sergio [798 1Kb] , ferulam a Luduico rege. Unde fuerit, aut qualiter uixerit, Deo cognitum est. Inuenimus tamen scriptum in antiquioribus ecclesie libris uno uersu [quis fuerit] [799 1Kb] , ita [800 1Kb] :


Sanctus et electus fuit Hoger septimus heros.

Sanctitati eius testimonium asserit ueterum tradicio, que narrat eum seuerissimum in ecclesiastica disciplina, pro consuetudine monasteria sue diocesis crebro circuisse. Unde etiam cum apud Hammaburg  consisteret, exploraturus quid fratres agerent, nocte intempesta Ramsolan [801 1Kb] ad uigilias properauit matutinas. Fidelis, inquam, dispensator et prudens [802 1Kb] , qui et ipse uigilans pernoctauit, suamque [803 1Kb] familiam dormire prohibens, uenienti sponso letus occurrit, dicens: Ecce ego et pueri [804 1Kb] quos dedit mihi Dominus .

54. [44] Anno domni Hogeri secundo Luduicus puer depositus [805 1Kb] , et Conradus Francorum dux [806 1Kb] in regem leuatus est [807 1Kb] . In isto Luduico uetus Karoli finitur prosapia  . Hactenus etiam [808 1Kb] Francorum tendit hystoria. Que [809 1Kb] deinceps dicturi sumus, in aliis et [810 1Kb] aliis repperimus non mendacibus libris. Aliqua uero recitauit nobis clarissimus rex Danorum ita rogantibus [811 1Kb] : Post Olaph [812 1Kb] , inquit,  Sueonum principem, qui regnauit in Dania cum filiis suis, ponitur in locum eius Sigerich. Cumque paruo tempore regnasset, eum Hardegon [813 1Kb] , filius Suein [814 1Kb] , ueniens a Nortmannia, priuauit regno [815 1Kb] . Tanti  autem reges, immo tyranni Danorum, utrum simul aliqui regnauerint, an alter post alterum breui tempore uixerit, incertum est. Nobis hoc scire sufficiat, omnes adhuc paganos fuisse, ac in tanta regnorum mutatione uel excursione barbarorum Christianitatem in Dania, que a sancto Ansgario plantata est, aliquantulam  [816 1Kb] remansisse, non totam defecisse. [45.] In diebus illis inmanissima persecucio Saxoniam [817 1Kb] oppressit, cum hinc Dani et Sclaui, inde Behemi [818 1Kb] et Ungri [819 1Kb]  laniarent ecclesias. Tunc parrochia Hammaburge sis a Sclauis, et Bremensis Ungrorum impetu demolita est. Interea confessor Dei Hogerus obiit, et sepultus est in ecclesia sancti Mikelis cum decessore suo, anno Domini 9 5 [820 1Kb]  . Depositio [821 1Kb] 13 Kalend. Ianuarii habetur. Huius [822 1Kb] corpus episcopi, cum post annos centum et uiginti [823 1Kb] , diruta senio capellula, quereretur  , preter cruces pallii [824 1Kb] et ceruical episcopi, nichil potuit inueniri. Et credimus resurrectionem eius [825 1Kb] inpletam esse, quod ab aliis traditur [826 1Kb] in Dauid et in Iohanne euangelista contigisse ueraciter [827 1Kb] .

 55.  Reginwardus uix annum unum sedit. De cuius uita preter nomen aliud nichil ad manum uenit. Cum autem successorem eius concilio apud [828 1Kb] Altheim [829 1Kb] interfuisse didicerim [830 1Kb] , quod habitum est anno Conradi regis quinto, quo Hogerus etiam noster [831 1Kb] decessit  , medium his Reginwardum, non uixisse plenum annum [832 1Kb] deprehendi, nec priuilegium eius uspiam reperire ualui. In diebus illis grande miraculum fertur [833 1Kb] a posteris Breme contigisse. Ungros scilicet incensis ecclesiis [834 1Kb] sacerdotes ante altaria trucidasse, clerum uulgo mixtum aut impune occisos aut ductos in captiuitatem [835 1Kb] . Tunc etiam cruces a paganis truncate, ludibrio habite [836 1Kb] ; cuius signa furoris usque ad nostram etatem durauerunt. Sed Deus zelotes , cuius passio ibi derisa est, incredulos abire non passus est inultos. Nam subita et mirabilis orta tempestas, a semicremis ecclesiarum tectis scindulas [837 1Kb] eleuauit, quas in faciem atque ora paganorum rotans, dum fuge presidium querunt, aut in fluuium precipitari compulit, aut in manus ciuium concludi. Nec mora, prostratum gregem boni pastoris occubitus cito [838 1Kb] secutus est. Qui depositus in [839 1Kb] Kal. Octobris  una cum predecessoribus suis in basilica sancti Mykelis commendatus est.

 56.  Unni archiepiscopus sedit annos 18. Annos eius obitumque ut supra cognoui  . Memorie traditum est a fratribus [840 1Kb] : cum Reginwardus [841 1Kb] transisset, Leidradum, Bremensis chori prepositum, a clero et populo electum. Qui hoc Unni pro capellano utens, ad curiam uenit. Rex autem Conradus, diuino, ut creditur, spiritu afflatus, contempta Leidradi [842 1Kb] specie, paruulo Unni, quem retro stare conspexerat, uirgam pastoralem [843 1Kb] optulit. Cui etiam papa Iohannes decimus, ut priuilegium indicat, palleum dedit  . Erat autem uir, sicut in electione ac transitu eius uideri potest, sanctissimus, pro qua sanctitate Conrado et Heinrico [844 1Kb] regibus familiaris et reuerendus permansit [845 1Kb] . Unde et ita uersu depingitur:

 Principibus notus Unni fuit, ordine nonus.

57. In diebus suis Ungri non solum nostram Saxoniam aliasque cis Rhenum prouincias, uerum etiam trans Rhenum [846 1Kb] Lotharingiam et Franciam demoliti sunt  . Dani quoque Sclauos auxilio habentes, primo Transalbianos Saxones, deinde cis Albim uastantes [847 1Kb] , magno Saxoniam terrore quassabant [848 1Kb] . Apud Danos eo tempore Hardecnudth Wrm [849 1Kb]  regnauit, crudelissimus, inquam, uermis et Christianorum populis non mediocriter infestus. Ille Christianitatem, que in Dania fuit, prorsus delere molitus, sacerdotes Dei a finibus suis depolit, plurimos quoque ille [850 1Kb] per tormenta necauit.

58.  At uero Heinricus rex, iam tunc a puero timens Deum et in eius misericordia [851 1Kb]  totam suam habens fiduciam, Ungros quidem multis grauibusque preliis trium hauit; itemque [852 1Kb] Behemos [853 1Kb] et Sorabos ab aliis regibus domitos, et ceteros Sclauorum populos uno grandi prelio ita percussit, ut residui, qui fere [854 1Kb] pauci remanserant, et regi tributum et Deo Christianitatem ultro promitterent.

59. Deinde cum exercitu ingressus Daniam, Wrm [855 1Kb] regem primo impetu adeo [856 1Kb] perterruit, ut imperata  se facere  mandaret et pacem supplex deposceret  . Sic Heinricus uictor apud Sliaswich [857 1Kb] , que nunc Heidiba [858 1Kb] dicitur, regni terminos ponens, ibi et marchionem statuit [859 1Kb]  et Saxonum coloniam habitare precepit. Hec omnia referente [860 1Kb] quodam episcopo Danorum, prudenti uiro, nos ueraciter ut accepimus, sic fideliter ecclesie nostre [861 1Kb] tradimus.

60.  Tunc beatissimus archiepiscopus noster [862 1Kb] Unni, uidens ostium fidei gentibus apertum esse  , gratias Deo egit de salute paganorum, precipue uero quoniam legatio Hammaburgensis ecclesie, pro temporis importunitate diu neglecta, preueniente misericordia Dei et uirtute regis Heinrici [863 1Kb] , locum et tempus operandi accepit. Igitur  nichil asperum et graue [864 1Kb] arbitrans subiri [865 1Kb] posse pro Christo, latitudinem sue diocesis per se ipsum elegit circuire. Secutus est [866 1Kb] eum grex uniuersus, ut aiunt [867 1Kb] , Bremensis ecclesie, pastoris boni absentia mesti, secumque et in carcerem et in mortem ire parati.

61. Postquam uero confessor Dei peruenit ad Danos, ubi tunc crudelissimum Worm [868 1Kb] diximus regnasse [869 1Kb] , illum quidem pro ingenita flectere nequiuit seuitia: filium autem [870 1Kb] regis Haroldum [871 1Kb]  , sua dicitur [872 1Kb] predicatione lucratus. Quem ita fidelem Christo perfecit, ut Christianitatem, quam pater eius semper odio habuit, ipse haberi publice permitteret [873 1Kb] , quamuis nondum baptismi sacramentum percepit [874 1Kb] .

 [50.] Ordinatis itaque [875 1Kb] in regno Danorum per singulas ecclesias sacerdotibus, sanctus Dei multitudinem credentium commendasse fertur Haroldo [876 1Kb] . Cuius etiam fultus adiutorio et legato, omnes Danorum insulas penetrauit, euangelizans uerbum Dei gentilibus, et fideles quos inuenit illic [877 1Kb] captiuatos [878 1Kb] in Christo confortans.

62. Deinde uestigia secutus magni predicatoris Ansgarii, mare Balticum remigans, non sine labore  peruenit [879 1Kb] ad Bircam. Quo iam post obitum sancti Ansgarii annis 70 nemo doctorum [880 1Kb] ausus est pertingere, preter solum, ut legimus, Rimbertum. Ita persecutio nostros retinuit [881 1Kb] . Birca est oppidum Gothorum, in medio Sueuonie [882 1Kb] positum  , non longe ab eo templo, quod celeberrimum Sueones habent in cultu deorum, Ubsola [883 1Kb] dicto: in quo loco sinus quidam eius freti, quod Balticum uel barbarum dicitur, ad [884 1Kb] boream uergens, portum facit barbaris gentibus, que hoc mare diffusi [885 1Kb] habitant, optabilem, sed ualde periculosum incautis et ignaris eiusmodi locorum. Bircani enim pyratarum excursionibus, quorum ibi est magna copia, sepius impugnati, cum ui et armis nequeunt resistere, callida hostes aggrediuntur arte decipere. Qui sinum  maris impacati per centum et amplius stadia latentium molibus saxorum obstruentes [886 1Kb] , periculosum eque suis ac predonibus iter meandi fecerunt. Ad quam stationem, quia [887 1Kb] tutissima est in [888 1Kb] maritimis Sueuonie regionibus, solent omnes Danorum uel Nortmannorum, itemque [889 1Kb] Sclauorum ac [890 1Kb] Semborum naues, aliique Scithie populi pro diuersis commerciorum necessitatibus solempniter conuenire.

63.  In eo portu confessor Domini egressus, insolita populos appellare cepit legatione. Quippe Sueones et Gothi, uel si ita melius dicuntur Nortmanni, propter barbarice excursionis tempora, qua paucis annis multi reges cruento imperio dominati sunt, Christiane religionis penitus obliti,  haut [891 1Kb] facile poterant ad fidem persuaderi. Accepimus [892 1Kb] a sepe dicto rege Danorum Suein [893 1Kb] , tunc apud Sueones imperitasse quendam Ring cum filiis Herich [894 1Kb] et Edmund, ipsumque Ring ante se habuisse Anund [895 1Kb] , Bern [896 1Kb] , Olaph [897 1Kb] , de quibus in gestis sancti Anscarii legitur  , et alios [898 1Kb] , quorum non occurrit uocabulum [899 1Kb] . Et credibile est athletam Dei Unnim [900 1Kb] eosdem reges, quamuis non crediderint, adisse, eorumque licentia uerbum Dei per Sueoniam predicasse. Meo autem arbitratu,  sicut inutile uidetur eorum acta scrutari qui non crediderunt, ita impium est preterire salutem eorum [901 1Kb] qui primum crediderunt, et per quos crediderunt. Sueones igitur et Gothi a sancto Ansgario primum in fide plantati, iterumque ad paganis num relapsi [902 1Kb] , a sancto patre Unni sunt reuocati. Sufficit hoc scire, ne, si plura dicimus, mentiri uelle dicamur [903 1Kb] . Melius enim est, ut ait beatus Ieronimus, uera dicere rustice, quam falsa diserte proferre [904 1Kb]  .

64.  Perfecto autem legationis sue ministerio, cum tandem redire disponeret, euangelista Dei, apud Bircam egritudine correptus, ibidem fessi corporis tabernaculum deposuit. Anima uero, cum multo animarum triumpho stipata, celestis  patrie capitolium semper letatura conscendit. Tunc discipuli pontificis, exequias eius cum fletu et gaudio procurantes, cetera quidem membra sepelierunt in eodem [905 1Kb] oppido Birca, solum caput [906 1Kb] Bremam reportantes, quod decenti honore condiderunt in ecclesia sancti Petri coram altari. Obiit autem peracto boni certaminis cursu  in Scitia, ut scribitur, anno Dominice incarnationis 936 [907 1Kb] , indictione 9, circa medium Septembris  . Hic est annus Ottonis Magni primus, a transitu [908 1Kb] sancti Willehadi primi Bremensis episcopi 148 [909 1Kb] .

65. Eia, uos episcopi, qui, domi [910 1Kb] sedentes, glorie, lucri, uentris et [911 1Kb] somni breues delicias in primo episcopalis officii loco ponitis; respicite, inquam, istum pauperem seculi et modicum [912 1Kb] , immo  laudabilem magnumque sacerdotem Christi, qui nuper tam nobili fine coronatus, exemplum dedit posteris, nulla temporum uel locorum asperitate uestram [913 1Kb] pigriciam excusari posse: cum per tanta pericula maris et terre feroces aquilonis populos ipse pertransiens, ministerium legationis sue tanto impleret studio, ut in ultimis terre finibus exspirans animam suam poneret  pro Christo.



LIBER SECUNDUS.


Hic habeas libri, lector bone, gesta secundi [914 1Kb] .


 1.  Adaldagus archiepiscopus sedit annos 53 [915 1Kb] . Iste est qui nobis, ut dicitur [916 1Kb] , rem publicam restituit  . Genere illustris, etate iuuenis, decorus specie morumque probitate speciosior, a choro sumptus est [917 1Kb] Hiltineshemensi, consanguineus et discipulus beati Adalwardi [918 1Kb] , Ferdensis episcopi, cuius tunc uita probata, fama illesa et fides in palatio erat cognitissima [919 1Kb] . Quem ferunt etiam doctrina e miraculis celebrem, Sclauorum populos [920 1Kb] eo tempore  predicasse, quo [921 1Kb] noster Unni ad Scythas legatus extitit. Eius nimirum opera et testimonio commendatus [922 1Kb] in curia Adaldagus  ferulam pastoralem suscepit a magno Ottone: palleum episcopale [923 1Kb] sumpsit a papa 7o Leone, manus impositionem, sicut predecessores  eius, a Magontino [924 1Kb] presule. Necdum autem Hammaburgensis cathedra habuit suffraganeos, quos huius Adaldagi studio recepit [925 1Kb] .

2. Adaldagus itaque ut primo ingressus est episcopatum, Bremam, longo prius tempore potestatibus  ac iudiciaria manu  compressam [926 1Kb] , precepto [927 1Kb] regis absolui [928 1Kb] , et instar reliquarum urbium immunitate simulque [929 1Kb] libertate fecit donari. Precepta regis hec continentia presto sunt, et alia  . Mox de legatione sua, que pro gentium salute primo a decessoribus [930 1Kb] suis recepta, hoc sibi ordine prouenit ut, quod alii in [931 1Kb] lacrimis seminarunt [932 1Kb] , ipse in gaudio meteret ; toto, inquam, animi desiderio succensus, estuabat, quomodo perficeret quod religioso pietatis  formabat affectu. Et quoniam diligentibus Deum  omnia cooperantur in bonum , dedit [933 1Kb] ei Dominus ad uoti successum, et prosperitatem temporis et gratiam regis. Cuius ita usus est familiaritate, quod a latere eius raro unquam deuelleretur [934 1Kb]  . Nunquam tamen aut parrochie necessitati defuit, aut legationis sue curam posthabuit; quin immo uictoriosi et iustissimi animum regis in omnibus que Dei sunt paratum cernens, tum precipue [935 1Kb] studium eius [936 1Kb] ad conuersionem paganorum incitare non cessauit; quod etiam pro sententia eius [937 1Kb] ita euenit, Deo cooperante et piissimi regis dexteram in omnibus corroborante.

3. [2.] Otto igitur rex diuino fultus auxilio, cum [938 1Kb] primum ab insidiis fratrum suorum ereptus est, iusticiam et iudicium [939 1Kb] populis fecit  . Deinde  postquam omnia ferme regna, que post mortem Karoli defecerant, suo imperio subiugaret [940 1Kb] , in Danos arma corripuit, quos antea [941 1Kb] pater eius bello compressit. Illi uero, bellare [942 1Kb] moliti  , apud Heidibam [943 1Kb] legatos Ottonis cum marchione trucidarunt, omnem Saxonum coloniam funditus extinguentes. Ad quam rem ulciscendam rex cum exercitu statim [944 1Kb] inuasit Daniam; transgressusque [945 1Kb] terminos Danorum, apud Sliaswig olim positos, ferro et igne uastauit totam regionem usque ad mare nouissimum, quod Nortmannos [946 1Kb] a Danis dirimit, et usque in presentem diem a uictoria regis Ottinsund [947 1Kb] dicitur. Cui egredienti [948 1Kb] Haroldus apud Sliaswig [949 1Kb] occurrens bellum intulit [950 1Kb] . In quo utrisque uiriliter concertantibus [951 1Kb] , Saxones uictoria  potiti sunt, Dani uicti ad naues cesserunt [952 1Kb] . Tandemque  [953 1Kb] , condicionibus ad pacem inclinatis, Haroldus Ottoni subiicitur, et ab eo regnum [954 1Kb] suscipiens, Christianitatem in Dania recipere spopondit. Nec mora, baptizatus est ipse Haroldus cum uxore [955 1Kb] Gunhild [956 1Kb] et filio paruulo, quem [957 1Kb] rex noster a sacro fonte susceptum Sueinotto [958 1Kb] uocauit [959 1Kb] . Eo tempore Dania cismarina, quam Iudland [960 1Kb] incole appellant, in tres diuisa episcopatus, Hammaburgensi episcopatui [961 1Kb] subiecta est. Seruantur in Bremensi ecclesia precepta regis  , que signant  Ottonem regem in sua ditione regnum Danicum tenuisse, adeo ut etiam episcopatus ille donauerit. In priuilegiis autem Romane sedis uideri potest quod Agapitus [962 1Kb] papa, Hammaburgensi ecclesie de salute gentium congratulatus, omnia que  a decessoribus [963 1Kb] suis Gregorio, Nicolao, Sergio et ceteris Bremensi archiepiscopatui concessa sunt, et ipse concessit Adaldago  . Cui etiam sua uice ius ordinandi episcopos, tam in Daniam quam in ceteros [964 1Kb] septentrionis populos, apostolica auctoritate concessit.

4. Igitur beatissimus pater noster [965 1Kb] primus ordinauit episcopos in Daniam, Horit uel Haredum ad [966 1Kb] Sliaswig, Liafdagum ad Ripam, Reginbrondum [967 1Kb] ad Harusam [968 1Kb]  . Quibus etiam commendauit illas ecclesias, que trans mare sunt, in Fune [969 1Kb] , Seland et Scone [970 1Kb] , ac in Sueonia. Anno archiepiscopi factum est hoc 12o . Et hec quidem initia celestis misericordie secutum est tale incrementum, Deo cooperante, ut ab illo tempore  usque in hodiernum diem ecclesie Danorum multiplici borealium gentium fructu redundare uideantur [971 1Kb] .

5.  Fertur [972 1Kb] etiam ipso tempore fortissimum Ottonem [973 1Kb] regem uniuersos populos Sclauorum imperio subiecisse [974 1Kb] . Quos pater [975 1Kb]  eius uno grandi bello [976 1Kb] domuerat, ipse tanta uirtute deinceps [977 1Kb] constrinxit  , ut tributum et Christianitatem pro uita simul et patria libenter offerrent uictori, baptizatusque est totus gentilium populus [978 1Kb] . Ecclesie [979 1Kb] in Sclauania [980 1Kb] tunc primum constructe [981 1Kb] , de quibus rebus circa finem, ut geste sunt, oportunius aliquid sumus dicturi [982 1Kb] .

Inuenimus adhuc in scriniis ecclesie nostre Coloniensem archiepiscopum, qui tunc claruit, Brunonem  , postquam Hammaburg nostram uidit habere suffraganeos, ueterem de Brema instaurasse querelam [983 1Kb] , sperans se que uoluit eo facilius adepturum, quod regis erat confrater Ottonis [984 1Kb] . Sed dum frustra laborasset omnibus modis, nec pape consilium [985 1Kb] , nec dicitur fratris meruisse [986 1Kb] auxilium.  Ita uir nobilis idemque [987 1Kb] sapiens auctoritate pontificis Adaldagi facile superatus, in gratiam nostre ecclesie, ut scribitur, cum [988 1Kb] satisfactione rediuit, predicans Hammaburgensem ecclesiam, que in tanto gentilium periculo constituta sit, non debere ledi ab aliquo, uerum dignam esse que omni consolationis amore foueatur et celebretur ab omnibus ubique ecclesiis. Adhuc posteris in memoria est, quendam Erp, diaconem [989 1Kb] pontificis Adaldagi, quia fideliter ei astiterit [990 1Kb] in prefata contentione, Ferdensi ab rege  episcopatu donatum, simul et alios fratrum, qui in predicatione Danorum et Sclauorum cum archiepiscopo studiosi fuerunt, pro labore suo maioribus asserunt cathedris intronizatos [991 1Kb] .

 6.  Nempe studium patris Adaldagi totum fuit in conuersione gentium, in exaltacione ecclesiarum, in salute [992 1Kb] animarum; pro cuius rei magisterio [993 1Kb] meruit uir dilectus Deo et [994 1Kb] hominibus, ut omnibus [995 1Kb] in ueneratione haberetur, etiam inimicis.

 7.  Post hec [996 1Kb] cum rex uictoriosissimus Otto, ad liberandum [997 1Kb] sedem apostolicam uocaretur in Italiam, consilium fertur habuisse [998 1Kb] , quem post se uicarium potestatis ad faciendam iusticiam relinqueret [999 1Kb] in his partibus que barbaris confines sunt terminis. Nondum enim post tempora Karoli, propter ueteres illius gentis seditiones, Saxonia ducem accepit, nisi cesarem. Qua necessitate rex persuasus, Hermanno primum tutele uicem in Saxonia commisit  . De quo uiro et progenie uiri, quoniam tam Bremensi ecclesie quam aliis magno excidio surrexisse uidentur [1000 1Kb] , altius ordiri necessarium duxi.

8.  uir iste pauperibus ortus natalibus, primo, ut aiunt, 7 mansis totidemque manentibus  ex hereditate parentum fuit contentus. Deinde quod [1001 1Kb] erat acris  ingenii decorisque [1002 1Kb] forme, cum, pro merito fidei et humilitatis quam dominis et paribus [1003 1Kb] exhibuit, facile notus [1004 1Kb] in palatio [1005 1Kb] , ad familiaritatem peruenit ipsius regis: qui, comperta iuuenis industria, suscepit eum in numero ministrorum, deinde nutricium precepit esse filiorum  ; mox etiam, succedentibus prosperis  , commisit ei uices prefectorum [1006 1Kb] . In quibus officiis strennue administratis, dicitur manentes suos pro furto [in iudicium [1007 1Kb] ] delatos, data sententia simul omnes dampnasse ad mortem Cuius nouitate facinoris et tunc carus [1008 1Kb] in populo et clarissimus deinceps factus est in palatio. Postquam uero ducatum Saxonie meruit, iudicio et iusticia gubernauit  prouinciam, et in defensione ecclesiarum sanctarum studiosus permansit usque in finem. Nam et Bremensi ecclesie ac matri Hammaburg fidelis extitit ac [1009 1Kb] deuotus, multa bona faciens in fratres et in omnes Saxonie congregationes.

9.  Igitur tali uiro [1010 1Kb] piissimus  rex et archiepiscopus noster uices [1011 1Kb] suas in hac regione commendantes, in Italiam discesserunt [1012 1Kb] . Ubi rex habito concilio episcoporum, Iohannem papam, cui Octauiano cognomen tum erat [1013 1Kb] , multis [1014 1Kb] accusatum criminibus deponi fecit, quamuis absentem, nam fuga iudicium subterfugerat [1015 1Kb] , et in locum eius protum [1016 1Kb] Leonem ordinari [1017 1Kb] .  A quo  ipse mox coronatus, imperator et augustus a populo Romano consalutatus est, anno regni [1018 1Kb] 28o  , post coronatum Rome Karulum [1019 1Kb] 153o  .  Eo tempore imperator cum filio  quinquennium [1020 1Kb] in Italia commoratus  , filios Beringarii [1021 1Kb] debellauit, Romamque pristine reddidit libertati  . His diebus annisque totidem noster archiepiscopus,  apud quem summa consiliorum pendebat  , in regno [1022 1Kb] Italie conuersatus est, non sponte, inquam, sed quod a regum latere diuelli non potuit. Ingens lucrum de peregrinatione sua Bremensi ecclesie parauit. Tunc enim collegisse traditur patrocinia sanctorum, quibus nunc et in euum hoc triumphat nostrum episcopium. Fertur eius populus itaque, non ferens diuturnam [1023 1Kb] boni pastoris absentiam, nuntiis et litteris metum ingerentibus tandem effecisse ut suum gregem uisere [1024 1Kb] dignaretur. Cui etiam uenienti perhibent suos et extraneos itinere tridui occurrisse, pre gaudio flentes, et quasi [1025 1Kb] alteri Iohanni [1026 1Kb] clamabant, dicentes. Benedictus qui uenit in nomine Domini .

 10.  Reuersus ergo in patriam archiepiscopus, sicut audiuimus et cognouimus et patres nostri narrauerunt nobis [1027 1Kb] , duxit in comitatu suo Benedictum, papam ordinatum, sed tunc [1028 1Kb] ab Ottone [1029 1Kb] depositum [1030 1Kb] , quem ille [1031 1Kb] in Hammaburg custodie mandari [1032 1Kb] precepit, archiepiscopus uero  magno cum honore detinuit [1033 1Kb] usque ad obitum eius. Nam uir sanctus litteratusque fuisse dicitur, et qui dignus apostolice sedi [1034 1Kb] uideretur [1035 1Kb] , a populo Romano nisi quod per tumultum electus est, expulso eo quem ordinari iussit [1036 1Kb] imperator. Igitur apud nos in sancta conuersatione uiuens, aliosque sancte uiuere docens, cum iam Romanis poscentibus ab cesare restitui deberet [1037 1Kb] , apud Hammaburg in pace quieuit. Transitus eius quarto [1038 1Kb] Nonas Iulii contigisse describitur  . [Prepositus illius temporis Breme claruit Eilhardus, uir spontanea paupertate clarus [1039 1Kb] , et custos regule canonice. Tuncque [1040 1Kb] scolas ecclesie florentissimo studio rexit Tiadhelmus [1041 1Kb] , qui erat ex discipulis magni Octrici Magdeburgensis [1042 1Kb]  ] [1043 1Kb] .

 11.  Archiepiscopus autem reliquias sanctorum martyrum, quas ab urbe Roma [1044 1Kb] deportauit [1045 1Kb] , magna per parrochias suas diligentia distribuit. Antecessores [1046 1Kb] sui Deo seruientium animarum quinque cenobia fundasse dicti sunt [1047 1Kb] . His ille sextum addidit apud Hesilingun [1048 1Kb]  , ubi nobilissima uirgo Christi Wendilgart, et pater eius Haldo [1049 1Kb] nomine, totum Deo et sancto uito martyri [1050 1Kb] patrimonium suum [1051 1Kb] offerens, magnam uirginum turmam congregauit  . Septimam congregationem in Frisia Ripesholt [1052 1Kb]  fecit sanctorum uirorum de predio et oblatione quarundam fidelium [1053 1Kb] matronarum, Reingerd [1054 1Kb] et Wendile [1055 1Kb] , ubi reliquias sancti locauit Mauritii [1056 1Kb] , et alia alibi. [He sunt reliquie sanctorum, quas dominus  Adaldagus ab Italia portauit [1057 1Kb] , corpora [1058 1Kb] Quiriaci et Cesarii, item [1059 1Kb] uictoris et Corone, Felicis et Feliciani [1060 1Kb] , Cosme et Damiani] [1061 1Kb] .

12.  Cumque sanctus pontifex omnium ecclesiarum suarum paternam, ut apparet [1062 1Kb] ,  sollicitudinem gereret, xenodochii Bremensis dicitur magnam habuisse [1063 1Kb] curam. Quod ipse [1064 1Kb] multo maioribus auxit reditibus quam antecessores eius: adeo ut preter hospites, qui frequenter suscipiebantur, cotidie pascerentur in hospitali pauperes [1065 1Kb] 24. In quo ministerio fidelissimus extitit Libentius, quem secum duxit ab Italia pontifex [1066 1Kb] .

13.  Ipso tempore magnus Otto, subiugatis Christianeque fidei copulatis Sclauorum gentibus, inclytam urbem Magedburg [1067 1Kb] super ripas Albie fluminis condidit, quam Sclauis metropolem statuens, Adalbertum, summe sanctitatis uirum, ibidem consecrari fecit archiepiscopum. Is, primus in Magedburg ordinatus, 12 annis strennue pontificatum administrauit, multosque Sclauorum populos  [1068 1Kb] ille [1069 1Kb] predicando conuertit. Cuius ordinatio facta est anno imperatoris  et nostri archiepiscopi 35, et sunt anni [1070 1Kb] post ordinationem sancti Ansgarii 137  .

14.  Magedburgensi [1071 1Kb] archiepiscopatui [1072 1Kb] subiecta est tota Sclauonia [1073 1Kb] usque [1074 1Kb] Penem fluuium. Episcopatus suffraganei quinque, quorum Mersiburg [1075 1Kb] et Cisia [1076 1Kb] super Salam flumen condita, Misna uero super Albiam, Brandanburg [1077 1Kb] et Heuelberg [1078 1Kb] interius uadunt. Sextus episcopatus [1079 1Kb] Sclauonie [1080 1Kb] est Aldinburg  . Eum, quod [1081 1Kb] uicinior nobis est, imperator Hammaburgensi archiepiscopatui subiecit, ibique archiepiscopus [1082 1Kb] noster primum ordinauit episcopum  Euraccum  uel [1083 1Kb] Egwardum [1084 1Kb] , quem Latine dicimus [1085 1Kb] Euagrium.

15. Et quoniam occasio se locorum prebuit, utile uidetur exponere que gentes trans Albiam Hammaburgensi pertinentes sint dyocesi [1086 1Kb] . Hec clauditur  ab occidente occeano Britannico [1087 1Kb] , a meridie Albia flumine [1088 1Kb] [* 1Kb] , ab oriente Pene fluuio 1089 1Kb] , qui currit in mare Barbarum, ab aquilone uero Egdore [1090 1Kb] fluuio, qui Danos dirimit a Saxonibus [1091 1Kb] . Transalbianorum [1092 1Kb] Saxonum populi sunt tres: primi ad occeanum sunt [1093 1Kb] Tedmarsgoi [1094 1Kb] , et eorum ecclesia mater in [1095 1Kb] Melindorp [1096 1Kb]  ; secundi Holcete [1097 1Kb] , dicti a siluis quas accolunt; eos Sturia [1098 1Kb] flumen interluit [1099 1Kb] , ecclesia Scanafeld [1100 1Kb]  ; tercii et [1101 1Kb] nobiliores Sturmarii dicuntur, eo quod seditionibus ea [1102 1Kb] gens frequens [1103 1Kb] agitur. Inter quos metropolis Hammaburg caput extollit, olim uiris et armis potens  , agro et frugibus felix; nunc uero peccatorum uindicte patens, in solitudinem redacta est. Et quamuis [1104 1Kb]  decorem urbis amiserit, uires [1105 1Kb] adhuc retinet metropolis, uiduitatis sue dampna consolans in prouectu [1106 1Kb] filiorum, quos per totam septentrionis latitudinem sue [1107 1Kb] legationi [1108 1Kb] cotidie uidet accrescere. De quibus etiam tam leta [1109 1Kb] clamare uidetur: Annuntiaui et locuta [1110 1Kb] sum, multiplicati sunt super numerum .

 15 [* 1Kb]  Inuenimus quoque limitem Saxonie que [1111 1Kb] trans Albiam est, prescriptum a Karolo et imperatoribus ceteris, ita se continentem [** 1Kb] . Hoc est ab Albie ripa orientali usque ad riuulum quem Sclaui Mescenreiza uocant, a quo sursum limes currit per siluam Deluunder 1112 1Kb] usque in fluuium Deluundam [1113 1Kb]  ; sicque peruenit in Horchenbici [1114 1Kb]  et Bilenispring [1115 1Kb]  ; inde ad Liudwinestein [1116 1Kb]  et Wispircon [1117 1Kb]  et Birznig [1118 1Kb]  progreditur. Tunc in Horbinstenon [1119 1Kb]  uadit usque [1120 1Kb] in Trauena [1121 1Kb] siluam  , sursumque per ipsam in Bulilunkin [1122 1Kb]  ; mox in Agrimeshou [1123 1Kb]  , et recto [1124 1Kb] ad uadum, quod [1125 1Kb] dicitur Agrimeswidil [1126 1Kb]  , ascendit. Ubi et Burwido [1127 1Kb] fecit  duellum contra campionem Sclauorum, interfecitque [1128 1Kb] eum: et lapis in eodem loco positus est in memoriam [1129 1Kb] . Ab eadem igitur aqua sursum procurrens terminus in stagnum Colse  uadit; sicque ad orientalem campum uenit Zuentifeld  , usque in ipsum flumen Zuentinam [*** 1Kb] , per quem limes  Saxonie usque in pelagus Scythicum et mare quod uocant 1143 1Kb] Orientale delabitur.

16. De cuius freti natura breuiter in gestis Karoli meminit Einhardus, cum de bello diceret Sclauanico.  . »Sinus, ait, quidam ab occidentali occeano uersus orientem [1144 1Kb] porrigitur, longitudinis quidem incomperte, latitudinis uero, que nusquam centum milia [1145 1Kb] passuum excedat [1146 1Kb] , cum in multis locis contractior inueniatur. Hunc multe circumsident nationes, Dani siquidem [1147 1Kb] ac Sueones, quos Nortmannos [1148 1Kb] uocamus, et septentrionale litus et omnes in eo insulas [1149 1Kb] tenent. At [1150 1Kb] litus australe Sclaui et alie diuerse incolunt nationes, inter quos uel precipui sunt, quibus tunc a rege bellum [1151 1Kb] inferebatur, Wilzi, quos ille  una tantum et quam per se gesserat, expeditione ita contudit [1152 1Kb] ac domuit, ut ulterius imperata facere minime rennuendum [1153 1Kb] iudicarent.«

17.  Hec ille. Nos autem, quoniam mentio Sclauorum totiens [1154 1Kb] incidit, non ab re arbitramur, si de natura et gentibus Sclauanie historico aliquid dicemus [1155 1Kb] compendio, eo quod Sclaui eo tempore studio nostri pontificis Adaldagi narrantur ad Christianam religionem fere omnes conuersi [1156 1Kb] .

18.  Sclauania igitur, amplissima Germanie  prouintia, a Winulis  incolitur, qui olim dicti sunt Wandali. Decies maior esse fertur [1157 1Kb] , quam nostra Saxonia, presertim si Bemiam et eos qui trans Oddaram [1158 1Kb] [* 1Kb] sunt Polanos 1159 1Kb] qui nec habitu, nec lingua discrepant, in partem adieceris Sclauanie. Hec autem regio cum sit armis, uiris et frugibus opulentissima, firmis undique saltuum uel terminis fluminum [1160 1Kb] clauditur. Eius latitudo est a meridie usque [1161 1Kb] in boream, hoc est ab Albia fluuio usque ad mare Scythicum. Longitudo autem illa uidetur, que initium habet ab nostra Hammaburgensi parrochia et porrigitur in orientem, infinitis aucta spatiis, usque in Beguariam [1162 1Kb] , Ungriam et [1163 1Kb] Greciam. Populi Sclauorum [1164 1Kb] multi, quorum primi sunt ab occidente confines Transalbianis  Waigri [1165 1Kb] , eorum ciuitas Aldinburg [1166 1Kb] [** 1Kb] maritima. Deinde secuntur Obodriti [1167 1Kb] , qui nunc [1168 1Kb] Reregi [1169 1Kb]  uocantur, et ciuitas eorum Magnopolis  . Item uersus non Polabingi, quorum ciuitas Razispurg [1170 1Kb] . Ultra illos sunt Lingones [1171 1Kb]  et Warnabi [1172 1Kb]  . Mox habitant Chizzini  [*** 1Kb] et Circipani  1Kb] , quos a Tholosantibus  et Retheris [1173 1Kb]  separat flumen [1174 1Kb] Panis [1175 1Kb] , et ciuitas Dimine. Ibi est terminus Hammaburgensis parrochie.  Sunt et alii Sclauanie [1176 1Kb] populi, qui inter Albiam et Oddaram degunt,  sicut Heueldi [1185 1Kb] , qui iuxta Habolam [1186 1Kb] fluuium sunt [1187 1Kb] et Doxani [1188 1Kb]  , Leubuzzi [1189 1Kb]  , Wilini [1190 1Kb]  et Stoderani  cum multis aliis. Inter quos medii et potentissimi omnium sunt Retharii [1191 1Kb] , ciuitas eorum uulgatissima Rethre  , sedes ydolatrie [1192 1Kb] . Templum ibi magnum constructum est demonibus, quorum princeps est [1193 1Kb] Redigas  . Simulacrum eius auro, lectus ostro paratus. Ciuitas ipsa nouem portas [1194 1Kb] habet, undique lacu profundo inclusa, pons ligneus [1195 1Kb] transitum prebet, per quem tantum sacrificantibus aut responsa petentibus uia conceditur. Credo [1196 1Kb] , ea significante causa, quod perditas animas eorum qui ydolis seruiunt, congrue

nouies Styx interfusa cohercet  .
 Ad quod templum ferunt a ciuitate Hammaburg iter esse quatuor dierum.

19.  Ultra Leuticios [1197 1Kb] , qui alio nomine Wilzi dicuntur, Oddara flumen occurrit, ditissimus amnis Sclauanie regionis [1198 1Kb] . In cuius ostio, qua Scyticas alluit paludes  , nobilissima ciuitas Iumne [1199 1Kb]  celeberrimam prestat stacionem barbaris et Grecis qui sunt in circuitu. De cuius preconio urbis, quia magna quedam et uix credibilia recitantur, uolupe arbitror pauca inserere digna relatu. Est sane maxima omnium quas Europa claudit ciuitatum [1200 1Kb] , quam incolunt Sclaui eum aliis gentibus, Grecis et barbaris. Nam et aduene Saxones parem cohabitandi legem acceperunt,  si tamen Christianitatis [1201 1Kb] titulum ibi morantes non publicauerint. Omnes enim adhuc paganicis ritibus oberrant [1202 1Kb] , ceterum [1203 1Kb] moribus et hospitalitate nulla gens honestior aut benignior poterit inueniri. Urbs illa, mercibus omnium septentrionalium nationum locuples, nichil non habet iocundi aut rari. Ibi est Olla uulcani  , quod incole Grecum ignem uocant, de quo etiam meminit Solinus  . Ibi cernitur Neptunus triplicis nature: tribus enim fretis alluitur illa insula, quorum aiunt unum esse uiridissime speciei, alterum subalbide, tertium [1204 1Kb] motu furibundo perpetuis seuit tempestatibus. [13.] Ab illa [1205 1Kb] ciuitate breui remigio traiicitur, hinc ad Dyminem [1206 1Kb] urbem [1207 1Kb] que sita est in hostio [1208 1Kb] Peanis fluuii, ubi et Runi [1209 1Kb] habitant  ;  inde [1210 1Kb] ad Semland prouinciam, quam possident Pruzi [1211 1Kb] . Iter [1212 1Kb] eiusmodi est, ut ab Hammaburc uel ab [1213 1Kb] Albia flumine septimo [1214 1Kb] die peruenias ad Iumne [1215 1Kb] ciuitatem per terram; nam [1216 1Kb] per mare nauim ingrederis ab Sliaswig uel Aldinburc, ut peruenias ad Iumne [1217 1Kb] . Ab ipsa urbe uela tendens quartodecimo [1218 1Kb] die ascendes [1219 1Kb] ad Ostrogard [1220 1Kb] Ruzzie [1221 1Kb] . Cuius metropolis ciuitas est Chiue [1222 1Kb]  , emula sceptri Constantinopolitani, clarissimum decus Grecie. Sicut ergo predictum est, Oddara flumen oritur in profundissimo saltu [* 1Kb] Marahorum 1223 1Kb]  ubi et Albia noster [1224 1Kb] principium sortitur, nec longis ab inuicem spatiis, sed diuerso [1225 1Kb] currunt meatu. Alter enim, id est Oddara,  uergens in boream, transit per medios Winulorum populos, donec pertranseat usque [1230 1Kb] ad Iumnem [1231 1Kb] , ubi Pomeranos diuidit a Wilzis. Alter uero, id est Albia, in occasum [1232 1Kb] ruens, primo impetu Bechemos [1233 1Kb] alluit cum [* 1Kb] Sorabis 1234 1Kb] , medio cursu paganos dirimit a Saxonia, nouissimo alueo Hammaburgensem parrochiam scindens a Bremensi, uictor occeanum ingreditur Brittanicum [** 1Kb] .

20. Hec de Sclauis et patria eorum, quoniam uirtute magni Ottonis ad Christianitatem omnes tempore eo conuersi sunt, dicta sufficiant. Nunc 1235 1Kb] ad ea que post mortem imperatoris et reliqua tempestate nostri pontificis acta sunt, calamum dirigamus [1236 1Kb] .

21.  Anno pontificis Adaldagi 38 [1237 1Kb]  Otto magnus imperator, domitor [1238 1Kb] omnium septentrionis [1239 1Kb] nationum, feliciter migrauit ad Dominum, et sepultus est in ciuitate sua Magadburc [1240 1Kb] . Cui [1241 1Kb] filius [1242 1Kb] Otto medianus succedens, per decem annos strennue gubernauit imperium. Is statim Lothario et Karolo, Francorum regibus  , subactis, cum in Calabriam bellum transferret [1243 1Kb] , a Sarracenis [1244 1Kb] et Grecis uictor et uictus, apud Romam decessit [1245 1Kb]  . Illi [1246 1Kb] tercius Otto, cum adhuc puer esset, in regnum substitutus, annos  18 [1247 1Kb] forti et iusto sceptrum ornauit imperio. His tribus, eque fortissimis ac iustissimis imperatoribus, tam carus [1248 1Kb] ac [1249 1Kb] familiaris erat sanctus [1250 1Kb] Adaldagus pro uirtutis [1251 1Kb] merito et doctrine magisterio, ut a latere eorum uix aut raro diuelleretur  , sicut ostendunt precepta imperatorum ad nutum archiepiscopi disposita. In quibus etiam hoc est notandum, quod tercius Otto consistens in Wildashusin [1252 1Kb] precepta fecit  . Eodem tempore Hermannus [1253 1Kb] , Saxonum dux, obiens [1254 1Kb]  , heredem suscepit filium Bennonem [1255 1Kb] , qui etiam uir bonus et fortis memoratur  , excepto quod degenerans a patre populum rapina grauauit. Apud Magedburg [1256 1Kb] quoque defuncto pontifice  Adelberto [1257 1Kb] , Gisilharius [1258 1Kb] successit in  cathedram [1259 1Kb] , et ipse [1260 1Kb] uir sanctus, qui nouellos Winulorum [1261 1Kb] populos doctrina et uirtutibus illustrauit.

22.  Haroldus [1262 1Kb] , rex Danorum [*** 1Kb] , religione ac fortitudine insignis, Christianitatem in regno suo iam dudum benigne suscepit et 1263 1Kb] constanter retinuit usque in finem. Unde et regnum suum sanctitate et iusticia confirmans, ultra mare in Nortmannos et Anglos suam dilatauit potentiam  . Emund filius Herici [1264 1Kb]  tunc in Suedia [1265 1Kb] regnauit.  Is Haroldo confederatus, Christianis eo uenientibus placabilis fuit. In Norueia [1267 1Kb] Haccon [1268 1Kb] princeps erat, quem, dum Nortmanni superbius agentem regno depellerent, Haroldus sua uirtute restituit et Christicolis placatum effecit [1269 1Kb] . [Haccon iste crudelissimus, ex genere Inguar et giganteo sanguine descendens, primus inter [1270 1Kb] Nordmannos regnum arripuit, cum antea [1271 1Kb] ducibus regerentur. Igitur Haccon, triginta quinque annis in regno exactis, obiit  , Hartildum relinquens sceptri heredem, qui simul Daniam possedit atque Nordmaniam [1272 1Kb] .  .] Anglia [1273 1Kb] , ut supra  diximus et in gestis Anglorum scribitur, post mortem Gudredi [1274 1Kb] a filiis eius Analaph, Sigtrih [1275 1Kb] et Reginold  , per annos fere centum permansit in ditione Danorum.  Tunc uero Haroldus, Hiring filium cum exercitu [1276 1Kb] misit in Angliam. Qui, subacta insula, tandem proditus et occisus est a Nordumbris [1277 1Kb]  .

23.  Adaldagus igitur archiepiscopus ordinauit in Daniam plures episcopos, quorum nomina quidem repperimus; ad quam uero sedem [1278 1Kb] specialiter intronizati sint, haud [1279 1Kb] facile potuimus inuenire. Aestimo, ea faciente causa, quod in rudi [1280 1Kb] Christianitate nulli episcoporum adhuc certa sedes designata est [1281 1Kb] , uerum studio plantande Christianitatis quisque in ulteriora progressus, uerbum Dei tam suis quam alienis communiter predicare certabant. Hoc hodieque [1282 1Kb] trans [.....] per Nordmanniam et Suediam facere uidentur.  Igitur episcopi [1283 1Kb] in Daniam [1284 1Kb] ordinati sunt hii: Hored [1285 1Kb] , Liafdag [1286 1Kb]  , Raginbrond [1287 1Kb] , et post eos Harig  , Stercolf, Folgbract [1288 1Kb]  , [Adelbrect [1289 1Kb]  ,] Merka [1290 1Kb]  et alii. Odinkarum [1291 1Kb] seniorem ferunt ab Adaldago in Sueoniam ordinatum strennue in gentibus legationem suam perfecisse [1292 1Kb] . Erat enim, sicut nos fama tetigit, uir sanctissimus et doctus in his que ad Deum sunt, preterea, quantum, [1293 1Kb] ad seculum, nobilis et oriundus ex Danis [1294 1Kb] . Unde et facile barbaris quelibet [1295 1Kb] potuit de nostra religione persuadere. Ceterorum uero episcoporum uix aliquem sic clarum antiquitas prodit preter Liafdagum Ripensem, quem dicunt et [1296 1Kb] miraculis celebrem transmarina [1297 1Kb] predicasse [1297 1Kb] [hoc est in  Sueonia [1298 1Kb] uel Noruegia [1299 1Kb] ].

24. [17.] In Aldinburg ordinauit archiepiscopus primo, ut diximus  , Egwardum [1300 1Kb] uel Euargum [1301 1Kb] , deinde [1302 1Kb] Wegonem [1303 1Kb]  , postea Eziconem  , quorum tempore Sclaui permanserunt Christiani. Ita etiam Hammaburg in pace fuit. Ecclesie in Sclauania [1304 1Kb] ubique erecte sunt; monasteria etiam uirorum ac mulierum Deo seruientium constructa sunt plurima. [* 1Kb] Testis est rex Danorum, qui hodieque 1305 1Kb] superest, Suein [1306 1Kb] ; cum recitaret Sclauaniam in duodeuiginti [1307 1Kb] pagos dispertitam esse, affirmauit nobis, absque tribus ad christianam fidem [1308 1Kb] omnes fuisse conuersos, adiiciens etiam: Principes eius temporis, Missizla [1309 1Kb]  ,  Naccon [1311 1Kb] ,  et Sederich  . Sub quibus, inquit, pax continua fuit, Sclaui sub tributo seruierunt.

25.  Nouissimis [1312 1Kb] archiepiscopi temporibus res nostre inter barbaros fracte, Christianitas [1313 1Kb] in Dania turbata est, pulcrisque diuine religionis initiis inuidens inimicus homo superseminare zizania conatus est . Nam tunc Suein Otto [1314 1Kb] , filius magni Haroldi, regis Danorum, multas in patrem molitus insidias, quomodo eum iam longeuum et minus ualidum regno priuaret, consilium habuit et [1315 1Kb] cum his quos pater eius ad Christianitatem cegit inuitos. Subito igitur facta conspiratione, Dani Christianitatem abdicantes Suein regem constituunt, Haroldo [1316 1Kb] bellum indicunt.  At ille, qui [1317 1Kb] ab initio regni sui totam spem in Deo posuerat [1318 1Kb] , tunc [1319 1Kb] uero et [1320 1Kb] maxime commendans Christo euentum rei, cum bellum execraret [1321 1Kb] , armis se tueri decreuit; et quasi alter Dauid procedens ad bellum, filium lugebat Absalon, magis dolens illius scelus quam sua pericula. In quo miserabili et plus quam ciuili bello  uicta est pars Haroldi. Ipse autem uulneratus ex acie fugiens, ascensa naui elapsus est ad ciuitatem Sclauorum, que Iumne [1322 1Kb] dicitur.

26. A quibus contra spem, quia pagani erant, humane [1323 1Kb] receptus, post aliquot [1324 1Kb] dies ex eodem uulnere deficiens, in confessione Christi migrauit. Corpus eius [1325 1Kb] in patriam reportatum ab exercitu, apud Roscald [1326 1Kb] ciuitatem sepultum est in ecclesia  quam ipse primus construxit in honore [1327 1Kb] sancte Trinitatis. De cuius fine, cum istum pronepotem suum, qui nunc in Dania regnat, Suen [1328 1Kb] interrogare  maluerim  , uelud alter Tideus [1329 1Kb]  , crimen aui reticuit, me uero parricidium exaggerante  , hoc est, inquit [1330 1Kb] quod nos posteri luimus, et [1331 1Kb] quod ipse parricida suo piauit exilio. At [1332 1Kb] ille noster Haroldus, qui populo Danorum Christianitatem primus indixit, qui totum septentrionem ecclesiis et predicatoribus repleuit, ille, inquam, innocens uulneratus et pro Christo [1333 1Kb] expulsus, martyrii palma [1334 1Kb] , ut spero [1335 1Kb] , non carebit. Regnauit autem annos quinquaginta. [19.] Obitus eius [1336 1Kb] in festiuitate omnium sanctorum  . Memoria eius et uxoris Gunhilde [1337 1Kb] apud nos perpetua manebit  . Hec in diebus Adaldagi pontificis comperimus facta [1338 1Kb] , cum tamen eius uirtutes explorare non omnes potuimus. Sunt autem qui affirmant,  per eum gratias sanitatum factas, et tunc cum adhuc uiueret, et post mortem ad sepulcrum eius [1339 1Kb] , et alia [1340 1Kb] . [Sermo fratrum est cecos [1341 1Kb] frequenter illuminatos fuisse, et [1342 1Kb] alias [1343 1Kb] contigisse uirtutes.] Certissimum uero est eum tam nostro populo quam Transalbianis et [1344 1Kb] Fresonum genti leges et iura constituisse, que adhuc pro [1345 1Kb] auctoritate uiri seruare contendunt  . Interea senex fidelis [1346 1Kb] Adaldagus de legatione sua uoti compos effectus, et in omni opere suo domi forisque prosperatus, in senecta uberi migrauit ad Dominum anno sacerdotii nobiliter ministrati [1347 1Kb] 54 [1348 1Kb] . Cuius excessus anno Domini 988 contigit. Et sepultus est in ecclesia Bremensi, a capite Leuderici episcopi a meridiali [1349 1Kb] plaga. Obiitque indictione prima [1350 1Kb]  3. [1351 1Kb] Kal. Maii [1352 1Kb] .

27.  Libentius sedit annis 25. Palleum suscepit a papa 15o Iohanne  , uirgam  episcopalem meruit ab Ottone tercio. Primus omnium consecratus est a suffraganeis. Itaque [1352* 1Kb] uir litteratissimus et omni [1353 1Kb] morum probitate decoratus ab Italia  quondam pontificem secutus est [1354 1Kb] Adaldagum  . Cuius [1355 1Kb] uitam emulatus et magisterium, solus ex dispositione tanti patris dignus inuentus est, cui Hammaburgensis cura parrochie crederetur. Dicunt aliqui uicedomnum [* 1Kb] Ottonem 1356 1Kb]  , licet auunculo [1357 1Kb] gloriatus sit pontifice Adaldago, cessisse tamen huius electioni Libentionis [1358 1Kb] , in quo nichil reprehensibile uel inimicus possit obiicere. [Dicunt enim tante [1359 1Kb] castitatis, ut raro se mulieribus uidendum prebuerit, tante abstinentie ut pallida ieiuniis ora portauerit, tanteque humilitatis uel [1360 1Kb] caritatis ut in  claustro sicut unus fratrum uixerit.] Multe [1361 1Kb] uirtutes eius; quippe contentus acquisitis raro curiam adiit pro acquirendis; domi sedens quietus, parrochie sue curam egit diligentissimam, totumque studium uertens ad lucrum [1362 1Kb] animarum, districtissima, ut aiunt [1363 1Kb] regula custodiuit omnes congregationes suas. [Archiepiscopus etiam per se curam egit hospitalis, fratribus et [1364 1Kb] infirmis cotidiano ministrans obsequio, ipse quoque uice sua xenodochium nepoti suo [1365 1Kb] commendauit Libentio.] Dum [1366 1Kb] adhuc pax esset in Sclauania, Transalbianos populos frequenter uisitauit et matrem  Hammaburg paterno fouit amore, legationem suam ad gentes magno [1367 1Kb] , ut decessores [1368 1Kb] sui [1369 1Kb] , studio [1370 1Kb] executus est [1371 1Kb] , licet obstaret dierum  malicia [21]. Quo tempore cum magnam Suein rex persecutionem christianorum exercuisset [1372 1Kb] in Dania, fertur [1373 1Kb] archiepiscopus supplicibus legatis  et crebris muneribus laborasse, ut [1374 1Kb] ferocis animum regis christianis mansuetum redderet. Quibus ille reiectis [1375 1Kb] , in sua [1376 1Kb] crudelitate ac perfidia seuire cepit [1377 1Kb] . Secuta est ultio diuina in [1378 1Kb] regem Deo rebellem [1379 1Kb] . Nam cum bellum susciperet contra Sclauos, bis captus [1380 1Kb] et in Sclauaniam [1381 1Kb] ductus  , tociens a Danis ingenti pondere auri redemptus est. Nec tamen adhuc reuerti uoluit ad Deum, quem primo in morte patris offendit et deinde in nece fidelium irritauit, et iratus est furore Dominus, et tradidit [1382 1Kb] eum in manus inimicorum suorum [1383 1Kb] , ut disceret non blasphemare .

28.  Tunc potentissimus rex Sueonum Hericus, exercitu innumerabili sicut harena maris   collecto, Daniam inuadit, et occurrit ei Suein, derelictus a Deo, frustra sperans in ydolis suis. Multa utrimque bella naualia [1384 1Kb] ---sic enim ea gens [1385 1Kb] confligere solet---copie Danorum omnes [1386 1Kb] obtrite, Hericus rex uictor obtinuit Daniam. Suein [1387 1Kb] a regno depulsus dignam factisuis a Deo zelote  recepit merces dem [1388 1Kb] . Et hec nobis iunior Suein recitauit in auo suo contigisse, iusto Dei iudicio, quoniam illum dereliquit, quem pater eius bonum defensorem habuit.

29.  Ferunt eo tempore  classem pyratarum, quos nostri Ascomannos uocant  , Saxonie appulsam, uastasse omnia Fresie atque Hadule [1389 1Kb] maritima. Cumque per Albie fluminis  ostium ascendentes irrumperent [1390 1Kb] prouintiam, tunc [1391 1Kb] congregati Saxonum magnates, cum paruum habuissent exercitum, egredientes a nauibus,  barbaros exceperunt apud Stadium, quod est oportunum Albie portus et [1393 1Kb] presidium. Magnum et memoriabile [1394 1Kb] nimisque infelix [1395 1Kb] erat illud prelium, in quo uiriliter utrisque certantibus, nostri tandem minores sunt reperti. Sueones [1396 1Kb] et Dani uictores [1397 1Kb] totam uirtutem  Saxonum optriuere. Capti sunt ibi marchio [1398 1Kb] Sigafridus [* 1Kb] , comes Thiadricus 1399 1Kb] et alii illustres uiri, quos [1400 1Kb] , uinctis post terga manibus, barbari traxerunt ad naues, et pedes [1401 1Kb] eorum catena strinxerunt, totam exinde prouintiam impuno predantes [1402 1Kb] . Sed cum [1403 1Kb] de [1404 1Kb] captiuis solus marchio [1405 1Kb] Sigafridus cuiusdam piscatoris auxilio furtim noctu sublatus euaderet, pyrate mox in furorem uersi, omnes quos in uinculis tenuerunt, meliores ad ludibrium habentes, manus eis pedesque  truncarunt [1406 1Kb] , ac nare precisa deformantes, ad terram semianimes proiiciebant [1407 1Kb] . Ex quibus erant aliqui nobiles uiri [1408 1Kb] , qui postea superuixerunt longo [1409 1Kb] tempore, obprobrium imperio et miserabile spectaculum omni [1410 1Kb] populo.

30.  Quam [1411 1Kb] plagam mox cum exercitu superuenientes dux Benno et Sigafridus marchio uindicabant; et illi quidem pyrate, quos [1412 1Kb] apud Stadium egressos fuisse diximus, ab eisdem contriti sunt [1413 1Kb] .

[23.] Altera [1414 1Kb] pars Ascomannorum, qui per Wirraham [1415 1Kb] flumen egressi Hadole fines [1416 1Kb] usque ad Liestmonam [1417 1Kb] depredati sunt, cum maxima captiuorum multitudine peruenerunt ad paludem que dicitur Chlindesmor [1418 1Kb]  . Ubi a nostris,  qui pone sequebantur, offensi, omnes usque ad unum obtruncati sunt; quorum numerus erat uigenti milia. [Quidam [1419 1Kb] eques Saxonum captus  ab eis, dum facerent eum ducem itineris sui, perduxit eos in difficiliora loca paludis, in qua diu fatigati [1420 1Kb] , leuiter a nostri superati sunt. Heriward [1421 1Kb] nomen habet [1422 1Kb] , perenni Saxonum laude celebratur] [1423 1Kb] .

31.  Ex illo nimirum tempore pyratarum crebra et hostilis eruptio [1424 1Kb] facta est in hanc regionem [1425 1Kb] . In metu erant omnes Saxonie ciuitates; et ipsa Brema [1426 1Kb] uallo muniri cepit [1427 1Kb] firmissimo  . Tunc quoque, sicut antiqui [1428 1Kb] meminerunt [1429 1Kb] , Libentius archiepiscopus tesaurum ecclesie omniaque ecclesiastica deportari fecit ad Bugginensem [1430 1Kb] preposituram. Tantus erat timor, in omnibus finibus huius parrochie [1431 1Kb] . Nam ipse Libentius, ut sermo est [1432 1Kb] , pyratas, qui episcopatum  uastabant, anathematis gladio [1433 1Kb] dampnauit. Quorum unus fertur in Noruegia defunctus, per annos septuaginta corpore integro permansisse [1434 1Kb] , usque ad tempora domni Adalberti archiepiscopi, quando Adalwardus [1435 1Kb] episcopus illuc [1436 1Kb] uenient defunctum [uinculo [1437 1Kb] excommunicationis] absoluit, et mox cadauer in cinerem solutum est.

32.  Post uindictam ergo scelerum, que in ecclesias Dei et christianos commiserat, [Suein rex uictus [1438 1Kb] ] et a suis derelictus [1439 1Kb] quippe quem Deus deseruit, errabundus et inops auxilii uenit ad Nortmannos, ubi tunc filius Hacconis [1440 1Kb] Thrucco [1441 1Kb] regnauit  . Is quoniam paganus erat, nulla super [1442 1Kb] exulem misericordia motus est. Ita ille infelix, et a toto orbe reiectus, in Angliam  transfretauit, frustra solatium querens ab inimicis. Quo [1443 1Kb] tempore Brittannis Adelrad filius Edgaris [1444 1Kb] imperauit  . Is non immemor iniuriarum,  quas Dani ex antiquo Anglis inflixerant, exulem reppulit. Quem tandem, miseratus infortunii, rex Scothorum [1447 1Kb] benigne recepit [1448 1Kb] ibidemque Suein bis septem annos exulauit [1449 1Kb] , usque ad mortem Herici [1450 1Kb] . Hec parricide aui pericula, Suein rex nobis attonitis exposuit; deinde ad Hericum uictorem reflexit narrationem.

33.  Hericus [* 2Kb] , inquit, duo regna optinuit, Danorum Sueonumque, et ipse paganus, christianis ualde inimicus. Ad eum fertur legatus fuisse cesaris ac Hammaburgensis episcopi, quidam 1451 1Kb] Poppo, uir sanctus et sapiens, et [1452 1Kb] tunc ad Sliaswig ordinatus [1453 1Kb] , de regno Danorum seu pace christianorum cesaris partes expostulans. Aiuntque eum pro [1454 1Kb] assertione christianitatis, cum  barbari suo more signum quererent, nil moratum [1455 1Kb] , statim ignitum ferrum gestasse manu [1456 1Kb] , et illesum apparuisse. Dumque hoc facile omnem gentilibus ambiguitatem erroris tollere uideretur, iterum sanctus Dei, pro submouendo illius gentis paganismo, aliud [1457 1Kb] dicitur ostendisse uel magnum miraculum: tunicam scilicet indutus ceratam, cum staret in medio populi circo, in nomine Domini precepit eam [1458 1Kb] incendi. Ipse uero oculis ac [1459 1Kb] manibus in celum tensis, liquentes flammas tam patienter sustinuit, ut ueste prorsus combusta [1460 1Kb] et in fauillam redacta hylari et iocundo uultu nec [1461 1Kb] fumum  [1462 1Kb] incendii se [1463 1Kb] sensisse testatus sit  . Cuius nouitati [1464 1Kb] miraculi et tunc multa milia crediderunt per eum; et usque hodie per populos et ecclesias Danorum celebre nomen Popponis effertur.

34. Hec aliqui apud Ripam gesta confirmant, alii apud Heidibam [1465 1Kb] , que Sliaswig dicitur [1466 1Kb] . Claruit etiam tunc in Dania felicis memorie Odinkar [1467 1Kb] senior, de quo supra diximus  , quod [1468 1Kb] in Fune [1469 1Kb] Seland, Scone [1470 1Kb] ac in Suedia [1471 1Kb] predicans, multos ad fidem christianam conuertit. Eius discipulus et nepos fuit alter Odinkar [** 1Kb] iunior, et ipse nobilis de semine regio Danorum, diues agri 1472 1Kb] , adeo ut ex eius [1473 1Kb] patrimonio narrent episcopatum Ripensem fundatum  . Quem dudum Breme scolis traditum, pontifex Adaldagus  suis fertur manibus baptizasse, suoque nomine Adaldagus uocatus est [1474 1Kb] . Is uero [1475 1Kb] a Libentione [1476 1Kb] archiepiscopo nunc ordinatus in gentes, apud Ripam sedem accepit. Nam et illustri uita [1477 1Kb] sancte conuersationis Deo et hominibus acceptus erat, et christianitatem in Dania fortissime defendit. [27.] Hos uiros [1478 1Kb] comperimus illo tempore claros in ea regione, aliis qui adhuc superuixerant [1479 1Kb] a diebus Adaldagi non ociosis. Qui etiam in Noruegiam [1480 1Kb] et Suediam [1481 1Kb] progressi populum multum Iesu Christo collegerunt. A quibus traditur Olaph [1482 1Kb] Trucconis filius [1483 1Kb] , qui Nortmannis imperauit,  baptizatus, ex ea gente primus fuisse christianus. [Olaph Trucconis filius, expulsus a Norwegia, uenit in Angliam, ibique suscepit christianitatem, quam ipse [1491 1Kb] primus in patriam reuexit  , duxitque uxorem a Dania, superbissimam Thore [1492 1Kb] , cuius instinctu bellum [1493 1Kb] Danis intulit.]

35.  Alii dicunt olim et tunc ab Anglia quosdam episcopos uel presbyteros euangelizandi gratia egressos a domo [1494 1Kb] , ab eisque [1495 1Kb] Olaph baptizatum et ceteros; quorum precipuus esset [1496 1Kb] quidam Ioannes episcopus, et alii postea dicendi [1497 1Kb]  . Si hoc uerum est [1498 1Kb] , non inuidet [1499 1Kb] inquam [1500 1Kb] mater Hammaburgensis ecclesia, si filiis suis benefecerint etiam extranei, dicens cum Apostolo: Quidam predicant per inuidiam et contentionem,  quidam autem propter bonam uoluntatem et karitatem. Quid enim? Dum omni modo siue per occasionem, siue per ueritatem Christus annuncietur, et in hoc, inquit, gaudeo et gaudebo .

36.  Hericus igitur Suedorum [1501 1Kb] rex in Dania conuersus ad christianitatem, ibidem [1502 1Kb] baptizatus est [1503 1Kb] . Qua occasione predicatores in Suediam transeuntes a Dania, fiducialiter agebant in nomine Domini. Audiui ego [1504 1Kb] a prudentissimo rege [1505 1Kb] Danorum, Hericum, post susceptam christianitatem, denuo relapsum ad paganismum [1506 1Kb] . Quod uero cum Ottone tercio pugnauerit et [1507 1Kb] uictus sit [1508 1Kb] , ab aliis comperi; rex tacuit [1509 1Kb] .

37.  Post mortem diu optatam Herici [1510 1Kb] Suein ab exilio regressus, optinuit regnum  patrum suorum [1511 1Kb] , anno depulsionis uel [1512 1Kb] peregrinationis sue 14; et accepit [1513 1Kb] uxorem  Herici relictam, matrem Olaph, que peperit ei Chnut [1514 1Kb] . Sed nichil illi profuit affinitas conubii, cui Deus iratus est [1515 1Kb] . [Olaph [1516 1Kb] rex Sueonum christianissimus erat [1517 1Kb] filiamque [1518 1Kb] Sclauorum Estred nomine de Obodritis [1519 1Kb] accepit uxorem, ex  qua genitus est [1520 1Kb] filius Iacobus  , et [1521 1Kb] filia Ingrad [1522 1Kb]  , quam rex [1523 1Kb] sanctus [1524 1Kb] Gezlef [1525 1Kb] de Ruzzia duxit in coniugium.] [1526 1Kb] Olaph sane, qui post obitum patris [1527 1Kb] Herici regnum super Sueuos [1528 1Kb] accepit, cum exercitu superueniens, infelicem [1529 1Kb] Suein [1530 1Kb] a regno expulit, et ipse [1531 1Kb] optinuit Daniam. Cognouit [1532 1Kb] autem Suein quod Dominus ipse est Deus, et reuersus in semetipsum [1533 1Kb] , peccata sua pre oculis habuit [1534 1Kb] penitensque orauit ad Dominum, qui exaudiuit [1535 1Kb] eum et [1536 1Kb] dedit illi gratiam in conspectu inimicorum suorum [1537 1Kb] , et restituit [1537* 1Kb] eum Olaph in regnum suum, eo quod matrem suam habuerit [1538 1Kb] . Feceruntque pactumad inuicem [1538* 1Kb] firmissimum, ut christianitatem in regno suo plantatam retinerent, et in exteras effunderent  nationes.

38.  Audiens autem rex Nortmannorum, Olaph filius Trucci [1539 1Kb] , de coniunctione regum, iratus est contra Suein nimis [1540 1Kb] , ratus eum [1541 1Kb] quasi derelictum a Deo tociensque depulsum, a sua etiam multitudine facile posse depelli. Collecta igitur classe innumera, bellum intulit regi Danorum. Hoc factum est [1542 1Kb] inter Sconiam [1543 1Kb] et Seland [1544 1Kb] , ubi solent reges nauali bello confligere. Est autem breuis traiectus Baltici maris apud [1545 1Kb] Halsinburg [1546 1Kb] , in quo loco Seland a Sconia uideri possit [1547 1Kb] , familiare latibulum pyratis. Ibi ergo congressi  , Nortmanni a Danis sunt uicti et fusi sunt [1548 1Kb] . Olaph [1549 1Kb] rex, qui forte solus remansit [1550 1Kb] , in mare se precipitans, dignum uite finem inuenit. [Uxor [1551 1Kb]  eius post mortem uiri [1552 1Kb] fame inediaque miserabiliter uitam consumpsit, ut digna erat.] [1553 1Kb] Narrant eum [1554 1Kb] aliqui illum christianum fuisse, quidam [1555 1Kb] christianitatis desertorem; omnes autem affirmant peritum auguriorum, seruatorem sortium, et in auium prognosticis [1556 1Kb] omnem spem suam posuisse. Quare etiam cognomen accepit, ut Olaph [* 1Kb] Cracabben  1557* 1Kb]  diceretur. Nam et artis magice, ut aiunt, studio deditus, omnes, quibus illa redundat patria, maleficos  habuit domesticos, eorumque deceptus errore periit.

39.  Suein interfecto Cracabben [1558 1Kb] , duo regna possedit. Ipse igitur mox destructo ritu ydololatrie, christianitatem in Nortmannia [1559 1Kb] per edictum suscipere [1560 1Kb] iussit. Tunc etiam Gotebaldum [1561 1Kb] quendam ab Anglia uenientem episcopum in Sconia posuit doctorem, qui aliquando in Suedia, sepe dicitur euangelizasse in Noruegia [1561* 1Kb] .

40.  Interea millesimus ab incarnatione Domini annus feliciter impletus est, et hic est annus archiepiscopi 12. Sequenti [1562 1Kb] anno fortissimus Otto imperator, qui iam Danos  , Sclauos   , itemque Francos et Italos domuerat, cum iam tercio Romam uictor intrasset [1563 1Kb]  , inmatura morte preuentus occubuit [1564 1Kb]  . Post mortem eius [1565 1Kb] regnum in contentione remansit. Tunc uero et [1566 1Kb] Sclaui a christianis iudicibus plus iusto compressi, excusso tandem iugo seruitutis, libertatem suam armis defendere coacti sunt. Principes [1567 1Kb] Winulorum erant Mystiwoi [* 1Kb] et Mizzidrog 1568 1Kb] , quorum ductu sedicio inflammata est. His [1569 1Kb] ducibus Sclaui rebellantes, totam primo Nortalbingiam ferro et igne depopulati sunt. Deinde reliquam peragrantes Sclauoniam [1570 1Kb] , omnes ecclesias incenderunt et ad solum [1571 1Kb] diruerunt. Sacerdotes autem et [1572 1Kb] reliquos [1573 1Kb] ecclesiarum ministros uariis  suppliciis enecantes, nullum christianitatis uestigium trans Albiam reliquerunt  .

41.  Apud Hammaburg eo tempore ac deinceps multi ex clero et ciuibus in captiuitatem abducti [1574 1Kb] sunt, plures etiam interfecti propter odium christianitatis  . Narrauit nobis diu  memorandus rex Danorum [1575 1Kb] , qui omnes barbarorum gestas res in memoria tenuit ac si [1576 1Kb] scripte essent, Aldinburg [** 1Kb] ciuitatem populosissimam de christianis  1Kb] inuentam esse. Sexaginta, inquit, presbyteri, ceteris more pecudum obtruncatis, ibi ad ludibrium seruati sunt, quorum maior loci prepositus Oddar [1577 1Kb] nomen habuit, noster consanguineus. Ille igitur cum ceteris tali martyrio consummatus est, ut cute capitis in modum crucis incisa, ferro  cerebrum singulis aperiretur. Deinde ligatis post tergum [1578 1Kb] manibus confessores [1579 1Kb] Dei per singulas ciuitates Sclauorum tracti sunt, [et aut uerbere aut alio modo uexati [1580 1Kb] ], usque dum [1581 1Kb] deficerent. Ista illi spectacula [1582 1Kb]  facti, et angelis et hominibus in stadio medii cursus [1583 1Kb] exhalauerunt uictorem spiritum. [31.] Multa [1584 1Kb] in hunc modum per diuersas Sclauorum [1585 1Kb] prouintias tunc facta memorantur, que scriptorum [1586 1Kb] penuria nunc [1587 1Kb] habentur pro fabulis. De quibus cum regem amplius interrogarem: Cessa, inquit, fili,  tantos habemus in Dania uel Sclauania martyres, ut uix possint [1588 1Kb] libro comprehendi.

42. Omnes igitur Sclaui, qui inter Albiam et Oddaram  habitant, per annos 70 et amplius christianitatem coluerunt, omni [1597 1Kb] tempore Ottonum, talique modo se absciderunt a corpore Christi et ecclesie, cui antea [1598 1Kb] coniuncti fuerant. O uere occulta super homines Dei iudicia, qui miseretur cui uult, et quem uult indurat . Cuius omnipotentiam mirantes, uidemus eos ad paganismum esse relapsos, qui primi crediderunt, illis autem [1599 1Kb] conuersis ad [1600 1Kb] Christum, qui uidebantur nouissimi. Ille igitur iudex iustus, fortis et patiens, qui olim, deletis coram Isrel septem gentibus Chanaan, solos reseruauit Allophilos  , a quibus transgressi punirentur, ille, inquam, modicam gentilium portionem nunc indurare uoluit, per quos nostra confunderetur perfidia.

 43. ([32] Cap 85. [* 2Kb] ** 1Kb] *** 1Kb] **** 1Kb] Hec 1601 2Kb] facta sunt ultimo tempore senioris Libentii, sub duce Bernardo, filio  Bennonis 1602 1Kb]  , qui populum Sclauorum grauiter afflixit. Eodemque [1603 1Kb] tempore contentio Ferdensis episcopi Bernarii [1604 1Kb] de Ramsolan [***** 1Kb] 1605 1Kb] coram papa Sergio terminata est.

44. Anno [1606 1Kb] archiepiscopi 22  Benno, dux Saxonum, obiit  , et Liudgerus [1607 1Kb] , frater eius, qui cum uxore sua uenerabili Emma Bremensi ecclesie plurima fecerunt bona  Apud. Magadburg [1608 1Kb] uero Gisillario [1609 1Kb] archiepiscopo Daganus successit  ; deinde Walthardus [1610 1Kb] meruit cathedram  .

Interea noster archiepiscopus de legatione sua in gentes sollicitus, plures ordinauit episcopos, quorum nomina et sedes incerte sunt [1611 1Kb] , quia tempus persecutionis incubuit. Sicut uero [1612 1Kb] patrum relatione  cognouimus, Esico apud Sliaswig Popponi  successit [1613 1Kb] . Odinkar, de quo supra diximus  ,  apud Ripam insignis fuit [1623 1Kb] . Et sermo est post obitum Adeldagi [1624 1Kb] archiepiscopi, totam regionem Iudlant [1625 1Kb] usque ad nostram etatem in duos episcopatus bipartitam esse, tercio apud Arhusan [1626 1Kb] deficiente. In Sclauania [1627 1Kb] uero ordinauit archiepiscopus Folcwardum [1628 1Kb]  , deinde Reginbertum  ; quorum prior a Sclauania pulsus, in Suediam [1629 1Kb] uel Nordueiam [1630 1Kb] missus est ab archiepiscopo, et ipse [1631 1Kb] multos in Domino lucratus, cum gaudio remeauit. Posthec omnibus bene compositis, obiit beatus archimandrita Libentius, unaque Ferdensis episcopus, anno Domini 1013, et sepultus est in medio chori ante gradus sanctuarii, quod factum est [1632 1Kb] pridie Nonas Ianuarii, indictione undecima.

 45.  Unwanus archiepiscopus sedit annis 16. Ferulam suscepit ab Heinrico [1633 1Kb] , palleum a maiore papa Benedicto  . De choro Podarbrunnensi [1634 1Kb] assumptus est, clarissimo genere Inmedingorum [1635 1Kb]  oriundus [* 1Kb] , preterea diues et largus, omnibus hominibus acceptus, clero autem adprime 1636 1Kb] beniuolus [1637 1Kb] , quibus etiam hortatu Libentii tunc prepositi curtem [1638 1Kb] Botegun [1639 1Kb] optulit, cuius seruitium esset per natales apostolorum  .

46. Unwanus [1640 1Kb] primus omnium congregationes ad canonicam regulam traxit, que antea quidem mixta ex monachis uel [1641 1Kb] canonicis conuersatione degebant. Ille omnes ritus paganicos, quorum adhuc supersticio uiguit in hac regione, precepit funditus amoueri, ita ut ex lucis, quos nostri paludicole  stulta frequentabant reuerentia, faceret [1642 1Kb] ecclesias per diocesim [1643 1Kb] renouari; ex quibus etiam basilicam sancti uiti extra oppidum construi [1644 1Kb] et capellam sancti Willehadi combustam iussit reparari.

Ipso tempore ferunt aggerem Bremensis oppidi [1645 1Kb] firmatum contra insidias et impetus inimicorum regis [1646 1Kb] , precipue quoniam dux Bernardus, Heinrico imperatori ausus rebellare, terruit ac [1647 1Kb] turbauit omnes ecclesias Saxonie. Ex illo enim tempore, quo dux constitutus est in hac regione, nunquam discordia cessauit inter geminas domos, scilicet archiepiscopi et ducis: illis impugnantibus regem et ecclesiam, istis pro salute ecclesie ac fidelitate regum [1648 1Kb] certantibus  . Hec emulatio partium, dum prius occulta [1649 1Kb] esset, ex eo tempore uires accepit et  creuit in immensum. Bernardus enim dux, tam auite humilitatis quam paterne religionis oblitus, primo quidem per auaritiam gentem Winulorum crudeliter opprimens, ad necessitatem paganismi cegit  ; deinde per superbiam beneficiorum immemor, totam secum ad rebellandum cesari mouit Saxoniam; nouissime surgens in Christum [1650 1Kb] , ecclesias huius patrie non dubitauit impugnare, precipue uero [1651 1Kb] nostram, que et ditior eo tempore ceteris et longinquior [1652 1Kb] uidebatur a manu imperatoris. Eius [1653 1Kb] impetum uiri dicitur noster [1654 1Kb] archiepiscopus Unwan [1655 1Kb] , [** 1Kb] sua magnanimitate 1656 1Kb] taliter refregisse, ut pre pudore sapientie ac liberalitatis [1657 1Kb] episcopi cogeretur ipse dux, ecclesie, cui ante aduersatus est, deinceps hylaris et benignus esse in omnibus [1658 1Kb] . Igitur [1659 1Kb] habito nostri pontificis  consilio, rebellis princeps tandem flexus, apud Scalchispurg [1666* 1Kb] cesari Heinrico supplex dedit manus  .

47.  Mox quoque [1667 1Kb] fauente Unwano, Sclauos tributo subiiciens [1668 1Kb] , pacem reddidit [1669 1Kb] Nordalbingis et matri Hammaburg. Ad cuius restaurationem [1670 1Kb] uenerabilis metropolitanus asseritur [1671 1Kb] post cladem Sclauonicam ciuitatem et ecclesiam fecisse [1672 1Kb] nouam, simul ex singulis congregationibus suis  , que uirorum essent, tres eligens fratres, ita ut dudodecim fierent, qui in Hammaburg canonica degerent conuersatione, uel qui populum conuerterent ab errore ydolatrie [1673 1Kb] . Ordinauitque [1674 1Kb] in Sclauoniam, mortuo Reginberto, Bennonem uirum prudentem, qui de fratribus Hammaburgensis  ecclesie electus, in populo Sclauorum multum predicando fructum attulit  . In Dania uero [1675 1Kb] superuixerunt adhuc [1676 1Kb] theologus [1677 1Kb] Poppo, et ille nobilis [* 1Kb] Odinkar 1678 1Kb] episcopus, quem pro fide ac [1679 1Kb] sanctitate uite eius [1680 1Kb] familiarissimum habuit archiepiscopus. Hos duos episcopos solummodo in Iudlant [1681 1Kb] fuisse comperimus, antequam Chnut [1682 1Kb] regnum intraret. Solus [1683 1Kb] ex nostris Odinkar transmarinas [1684 1Kb] aliquando  uisitauit ecclesias, Esico domi sedit [1685 1Kb] , persecutio ceteros tardauit [1686 1Kb] . Archiepiscopus etiam alios uiros doctissimos ordinauit in Noruegiam uel [1687 1Kb] Suediam [1688 1Kb] ; alios uero in Anglia ordinatos, pro amicitia regum, cum satisfacerent, ad edificandam [1689 1Kb] dimisit ecclesiam  . Multos [1690 1Kb] eorum  secum retinens, omnes autem [1691 1Kb] , cum abierant [1692 1Kb] ,  donis cumulans, ad subiectionem [1693 1Kb] Hammaburgensis ecclesie reddidit uoluntarios.

48.  Unwanus igitur [1694 1Kb] cum esset uir nobilissimus, eque nobilem ac sufficientem liberalitati [1695 1Kb] sue sortitus est episcopatum, in quo et suam magnitudinem animi [1696 1Kb] posset ostendere, et necessitati ecclesie simul prodesse. Quare tesaurum ecclesie diu solliciteque [1697 1Kb] collectum, et quasi minus necessarium, si infra [1698 1Kb] parietes clauderetur, ipse ad commodum sue legationis curauit ita expendere, ut ferocissimos reges aquilonis hylaritate suorum munerum ad omnia que uoluit benignos obedientesque haberet. In qua re non [1699 1Kb] multum peccauit, ut arbitror, seminans [1700 1Kb] carnalia, ut meteret spiritalia [1701 1Kb] . Quin immo largitio  eius in nouella gentium conuersione utillima [1702 1Kb] uidebatur; neque adeo nocuit ecclesie, que precedentium diligentia patrum erat opulentissima. Credo etiam, secutus est [1703 1Kb] exemplum sancti Ansgarii et cuiusdam in ecclesiastica hystoria  Theotimi, Scytarum episcopi, quorum alter legitur incredulos reges donis placasse, alter uero barbaros natura feroces epulis [1704 1Kb] muneribusque [1705 1Kb] mansuefecisse laudatur. Hec in apologum [1706 1Kb] presulis dicta sufficiant [1707 1Kb] , nunc per hystorie ordinem redeamus ad ecclesie legationem, que tempore Unwanni [1708 1Kb] prosperrime gesta cognoscitur.

49.  Suein, rex Danorum atque Nortmannorum, ueteres iniurias tam occisi fratris  quam sue repulsionis  ulturus, classe  magna transfretauit in Angliam, ducens secum filium  suum [1715 1Kb] [* 1Kb] Chnut 1716 1Kb] et Olaph, filium Cracaben [1717 1Kb] , de quo supra dictum est  . Itaque multo tempore multis [1718 1Kb] preliis aduersum Anglos exactis, Suein ueteranum regem depulit Edilredum [1719 1Kb] , et insulam tenuit in sua ditione, uerum breui tempore: nam tercio mense postquam uictoriam adeptus est, ibidem morte preuentus occubuit  .

50. Chnud, filius regis [1720 1Kb] , cum exercitu reuersus in patriam, denuo bellum molitur in Anglos. Olaph a Nortmannis electus in principem, separatus est a regno Danorum. Tunc uero Chnud ancipiti casu turbatus, pactum iniit [1721 1Kb] cum fratre Olaph [1722 1Kb] , filio Henrici, qui regnauit in Suedia  , eiusque fultus auxilio [1723 1Kb] deliberauit primo quidem Angliam subiugare, deinde Noruegiam. Itaque mille nauibus magnis  [1724 1Kb] Chnut armatus, occeanum transiuit [1725 1Kb] Britannicum; per quem, sicut [1726 1Kb] naute referunt, a Dania in Angliam, flantibus euris, triduo uela panduntur. Hoc [1727 1Kb] mare magnum et ualde periculo sum a leua Orcadas [1728 1Kb] habet, dextrorsum [1729 1Kb] attingit Frisiam [1730 1Kb] .

51.  Triennium [1731 1Kb] ergo Chnut Britanniam oppugnauit. [** 1Kb] Adelrad 1732 1Kb] , rex Anglorum,  apud Lundonam [1733 1Kb] obsessus obiit  , simul cum regno amittens uitam  . Et [1734 1Kb] iusto iudicio Dei, qui fratre per martyrium consummato  38 annis sceptrum sanguine polluit. Is parricidium taliter expiauit, relinquens filium paruulum nomine Edwardum, quem suscepit ab Imma Uxore [1735 1Kb]  . Frater [1736 1Kb] Adelradi Emund, uir bellicosus, in [1737 1Kb] gratiam uictoris ueneno sublatus [1738 1Kb] est  ; filii [1739 1Kb] eius in Ruzziam exilio [1740 1Kb] dampnati  .

52.  [*** 1Kb] Chnud 1741 1Kb] regnum Adelradi accepit, uxoremque eius Immam nomine, que fuit soror comitis Nortmannorum Rikardi. Cui rex Danorum suam dedit germanam [1742 1Kb] Margaretam [1743 1Kb] pro federe  . Quam deinde Chnut [1744 1Kb] repudiatam a comite Wolf [1745 1Kb] duci Anglie dedit, eiusque  Wolf sororem  copulatam altero [1746 1Kb] duci [1747 1Kb] Guduino, callide ratus Anglos et Nortmannos [1748 1Kb] per conubia Danis fideliores; que res eum non fefellit. Et [**** 1Kb] Rikardus 1749 1Kb] quidem comes declinans iram Chnut, Iherosolimam profectus, ibidem obiit  , relinquens filium in Nortmannia nomine Rodbertum [1750 1Kb] , cuius filius est iste Willelmus [1751 1Kb] , quem Franci Bastardum uocant. Wolf autem ex sorore  regis Chnut filios suscepit Bern [1764 1Kb] ducem  et Suein regem  , Guduin a sorore Wolf ducis [1765 1Kb] Suein  , Tostin  et Haroldum  [genuit parricidas [1766 1Kb] ]. Quam generationis seriem, quoniam secuture lectioni utilem iudicauimus, hic inserere dignum [1767 1Kb] uidebatur.

53.  uictor [1768 1Kb] Chnut ab Anglia rediens in ditione sua per multos annos regnum Danie possedit et Anglie. Quo [1769 1Kb] tempore episcopos ab Anglia multos adduxit in Daniam. De quibus Bernardum posuit in Sconiam, Gerbrandum in Seland [1770 1Kb] , Reginbertum [1771 1Kb] in Fune [1772 1Kb] . Zelatus est hoc noster archiepiscopus Unwan. Et dicitur Gerbrandum redeuntem ab Anglia cepisse [1773 1Kb] , quem ab Elnoldo [1774 1Kb] , Anglorum archiepiscopo, cognouit esse  ordinatum  . Ille quod [1775 1Kb] necessitas persuasit, satisfaciens, fidelitatem Hammaburgensi cathedre [1776 1Kb] cum subiectione debita spondens, familiarissimus deinceps archiepiscopo [1777 1Kb] effectus est. Per quem ille suos etiam legatos ad Chnut regem transmittens cum muneribus, congratulatus est ei de rebus bene gestis in Anglia, sed corripuit eum de presumptione episcoporum, quos transtulit ex Anglia; quod rex gratanter accipiens, ita postmodum coniunctus est archiepiscopo, ut ex sententia eius omnia deinceps facere maluerit. Hec nobis de auunculo suo rex Danorum innotuit, et de captione Gerbrandi non tacuit [1778 1Kb] .

54.  Anno pontificis Unwani 12o Heinricus imperator, iustitia et sanctitate insignis,  cum iam Saxones, Ytalos et Burgundiones imperio subiecerat, ad celeste migrauit imperium . Cui [1779 1Kb] successit in sceptrum [1780 1Kb] fortissimus cesar Conradus, qui [1781 1Kb] mox Polanos [1782 1Kb] et regem eorum  Misingum  magna uirtute perdomuit  , et auxiliatores [1783 1Kb] eorum Behemos [1784 1Kb] ceterosque Sclauorum populos sub tributum misit. Cum rege [1785 1Kb] Danorum siue Anglorum, mediante archiepiscopo fecit pacem. Cuius etiam [1786 1Kb] filiam  imperator [1787 1Kb] filio suo deposcens uxorem, dedit [ei ciuitatem [1788 1Kb] ] Sliaswig [1789 1Kb] cum marcha [1790 1Kb] , que trans Egdoram est, in fedus amicitie; et ex eo tempore fuit regum Danie [1791 1Kb] .

55.  Inter Chnut et Olaph  , regem Nortmannorum, continuum fuit bellum, nec cessauit omnibus diebus uite eorum; Danis pro imperio [1792 1Kb] certantibus, Nortmannis uero pugnantibus pro libertate  . In qua re iustior mihi uisa est causa [1793 1Kb] Olaph, cui bellum necessarium magis fuit  quam uoluntarium. Si quando autem tempus a bellorum motibus quietum erat, idem Olaph iudicio et iusticia regnum gubernauit  . Dicunt eum inter cetera [1794 1Kb] uirtutum opera magnum Dei zelum habuisse, ut [1795 1Kb] maleficos  de terra disperderet, quorum numero [1796 1Kb] cum tota barbaries exundet, precipue uero [1797 1Kb] Noruegia [1798 1Kb] monstris talibus plena est. Nam et [1799 1Kb] diuini  , et augures, et [1799 1Kb] magi, et incantatores, ceterique satellites Antichristi habitant ibi, quorum prestigiis et miraculis [1800 1Kb] infelices anime ludibrio [1801 1Kb] demonibus habentur. Hos omnes et huiusmodi beatissimus rex Olaph persequi decreuit, ut sublatis scandalis, firmius coalesceret [1802 1Kb] in regno suo christiana religio. Habuitque secum [1803 1Kb] multos episcopos et presbyteros  ab Anglia, quorum monitu et doctrina ipse [1804 1Kb] cor suum Deo preparauit, subiectumque populum illis [1805 1Kb] ad regendum commisit. Quorum [1806 1Kb] clari doctrina et uirtutibus erant Sigafrid  , Grimkil  [1807-10 1Kb]  , Rudolf [1811 1Kb] et Bernard  . Ili etiam [1812 1Kb] iussu regis ad Suediam et Gothiam et omnes [1813 1Kb] insulas que trans Nortmanniam sunt, accesserunt euangelizantes barbaris uerbum Dei et regnum Iesu Christi [1814 1Kb] . Misit etiam [1815 1Kb] nuntios ad archiepiscopum nostrum cum muneribus, petens [1816 1Kb] , ut eos [1817 1Kb] episcopos benigne reciperet, suosque ad eum mitteret [1818 1Kb] , qui rudem Nortmannorum populum in christianitate confortarent.

56. [41.] Simili [1819 1Kb] religionis amore alter Olaph in Suedia  dicitur floruisse. Is subditos sibi populos ad christianitatem conuertere uolens [1820 1Kb] , magno laborauit studio, ut templum ydolorum, quod in medio Sueonie situm est, Ubsola [1821 1Kb] destrueretur. Cuius intentionem pagani metuentes, placitum  cum rege suo tale constituisse dicuntur [1822 1Kb] , ut si ipse uellet esse christianus, optimam Suedie regionem, quam uellet, suo iuri [1823 1Kb] teneret, in qua ecclesiam et christianitatem constituens, nemini de populo uim recedendi a cultura [1824 1Kb] deorum inferret, nisi qui sponte cuperet [1825 1Kb] ad Christum conuerti. Huiusmodi rex placito gauisus, mox in occidentali Gothia, que Danis proxima est uel Nortmannis, ecclesiam Deo sedemque fundauit episcopalem. Hec est ciuitas Scarane [1826 1Kb] maxima  , in qua, petente christianissimo rege Olaph, primus ab Unwano archiepiscopo Thurgot ordinatus est [1827 1Kb] . Ille uir [1828 1Kb] strennue legationem suam perfecit [1829 1Kb] in gentibus; duos nobiles populos Gothorum  suo labore Christo lucratus est [1830 1Kb]  .

 57. Perque illum episcopum [1831 1Kb] rex Olaph ingentia metropolite [1832 1Kb] Unwano direxit munera. Preterea duos fertur idem rex habuisse filios, quos una cum uxore sua ac populo iussit [1833 1Kb] baptizari [1834 1Kb] . Eorum [1835 1Kb] alter, qui natus est a concubina, Emund nomen accepit [1836 1Kb] ; alter Anund, quem rex a legitima  genuit [1837 1Kb] , cognomento fidei et gratie dictus est Iacobus, iuuenis quidem etate, uerum sapientia et pietate precessit omnes, qui fuerunt ante eum; nec quispiam [1838 1Kb] regum fuit populo Sueonum tam acceptus sicut Anundus.

58.  Eo tempore cum esset pax firma inter Sclauos et Transalbianos, Unwanus archiepiscopus metropolem [1839 1Kb] Hammaburg renouauit, clerumque dispersum colligens, magnam ibidem tam ciuium quam fratrum adunauit multitudinem. Itaque cum duce Bernardo frequenter inhabitans locum, sepe dimidium annum uixit in Hammaburg, gloriosissimum regem Chnut inuitans [1840 1Kb] ad colloquium, Sclauorumque satrapas Utonem  et Sedericum [1841 1Kb]  . Tali modo pontifex Unwanus  domi forisque clarus, legationem suam in gentibus narratur implesse. Nunc ea [1842 1Kb] restant dicenda que de martyrio regis Olaph, fama uolante,  cognouimus.

59.  Olaph igitur, clarissimus rex Nortmannorum, contra Chnut, regem Danorum, qui regnum suum impugnauerat [1843 1Kb] , perpetuo decertabat prelio. Tandemque ferunt beatissimum regem Olaph [1844 1Kb] seditione principum [1845 1Kb] , quorum mulieres ipse propter maleficia sustulit, a regno depulsum Noruegie [1846 1Kb] . Et regnauit Chnut in Nortmannia simul et Dania et [1847 1Kb] , quod nulli regum prius contingere potuit, in Anglia [1848 1Kb] . Olaph uero [1849 1Kb] totam spem [1850 1Kb] suam in Deo [1851 1Kb] ponens, ad comprimendos [1852 1Kb] ydololatras denuo bellum instaurat.  Itaque de rege Sueonum [1853 1Kb] , cuius filiam habuit [1854 1Kb] , et populis Islanorum [1855 1Kb] infinitam congregans armatorum multitudinem, patrium regnum ui et armis recepit [1856 1Kb] . Rex igitur [1857 1Kb] christianissimus fortitudine in hostes et iustitia in suos celebris, ad hoc se credidit in regnum a Deo restitutum, ut iam  tunc [1858 1Kb] nemini parcere debuisset [1859 1Kb] , qui uel magus permanere uellet, aut christianus fieri nollet [1860 1Kb] . Et iam magna ex parte uotum impleuit, cum pauci [1861 1Kb] qui remanserant ex magis, in ultionem eorum quos rex dampnauit, etiam ipsum obtruncare non dubitarunt [* 2Kb] . Alii 1862 1Kb] dicunt eum in bello peremptum  , quidam uero [1863 1Kb] in medio populi circo ad ludibrium magis expositum. Sunt alii, qui asserunt [1864 1Kb] , illum in [1865 1Kb] gratiam regis Chnut latenter occisum, quod et magis [1866 1Kb] uerum esse non diffidimus, eo quod regnum eius inuasit [1867 1Kb] . Igitur Olaph rex et martyr, ut credimus [1867* 1Kb] tali fine consummatus est; corpus [1868 1Kb] eius in ciuitate magna regni sui Trondemnis [1869 1Kb] cum decenti est [1870 1Kb] honore tumulatum. Ubi hodieque [1871 1Kb] pluribus miraculis et  sanitatibus [1872 1Kb] , que per eum fiunt, Dominus ostendere dignatur [1873 1Kb] , quanti meriti sit in celis, qui sic glorificatur in terris. [Regnauit autem annis 12 [1874 1Kb] .] Agitur [1875 1Kb] festiuitas eius Iu Kal. Augusti, omnibus septentrionalis occeani populis Nortmannorum [1876 1Kb] , Sueonum, Gothorum, [Semborum [1877 1Kb] ,] Danorum atque Sclauorum eterno cultu memorabilis.

60.  Per idem tempus sermo est quendam [1878 1Kb] ab Anglia nomine Wolfredum, diuini amoris instinctu Suediam ingressum, uerbum Dei paganis cum magna fiducia predicasse. Qui dum sua predicatione multos ad christianam fidem conuertisset, ydolum gentis nomine Thor, stans [1879 1Kb] in  concilio [1880 1Kb] paganorum cepit anathematizare; simulque arrepta bipenni simulacrum in frustra concidit. Et ille quidem [1881 1Kb] pro talibus ausis  statim mille uulneribus confossus, animam laurea dignam martyrii transmisit in [1882 1Kb] celum. Corpus eius [1883 1Kb] barbari laniatum post multa ludibria merserunt in paludem. Hec ueraciter comperta memorie tradidi; quamuis sint et alia, que adhuc scribi digna sint [1884 1Kb] . uerum de Unwano et que suo tempore gesta sunt dictum est sufficienter et, sicut estimo, fideliter. Apud Magedburg [1885 1Kb] ipso tempore Walthardo successit Gero  , deinde Hunfrid, ambo uiri sancti et episcopali nomine digni. Deinde obiit gloriosus archiepiscopus, qui transisse dicitur [1886 1Kb] uI Kalend. Februarii, anno Domini 1029  .  indictione 12, et sepultus est iuxta decessorem [1887 1Kb] suum a latere sinistro.

61.  Libentius sedit annos fere quatuor [** 1Kb] . Is cum esset nepos 1888 1Kb] alterius Libentii, et tunc maior domus prepositus, fauore Gisle imperatricis ferulam suscepit a Conrado cesare, palleum uero a papa Iohanne XIX [1889 1Kb] ; uir simplex ac [1890 1Kb] rectus ac timens Deum. Cumque omnibus esset affabilis, singulari quodam amore clerum dilexit, et [1891 1Kb] inopum necessitatibus erat ualde compatiens. Ipse igitur uicum trans flumen  ab incolis terre pretio redemit, quem [1892 1Kb] fratribus offerens, 30 ex eo [per annum] [1893 1Kb] statuit dari conuiuia. At uero  xenodochii talem omnino sollicitudinem curauit habere, ut qui [1900 1Kb] in hac parte sola negligentias omnium precessorum [1901 1Kb] sanare uideretur. Adeo redundauit episcopatus ut [1902 1Kb] prepositura et xenodochium, ut uix egens quisquam posset inueniri. Forte [1903 1Kb] hoc uidetur incredibile his, qui huius temporis egestatem uident; nec fortasse quisquam tunc crederet, ea futura, que nunc facta uidentur. Libentius itaque bonus in prepositura, multo melior in cathedra, legationem suam ad gentes feruenti animo ingressus est.

62. [46.] Et [1904 1Kb] primo omnium concilians [1905 1Kb] sibi Chnut, regem Danorum, Gerbrando subrogauit in Seland Auoconem, in Aldinburg ordinauit Meinherum [1906 1Kb] , [* 1Kb] Thorgato 1907 1Kb] autem successorem posuit  de Ramsola Gotescalcum [1908 1Kb] episcopum. [** 1Kb] Illis namque diebus beatissimus Thorgat [1909 1Kb] episcopus pro labore predicationis Breme cum archiepiscopo diutius consistens, fertur [1910 1Kb] asperrimo lepre morbo percussus, diem uocationis sue cum magna expectasse [1911 1Kb] patientia. Tandemque bono fine consummatus, in basilica sancti Petri sepultus est. Ubi etiam [1912 1Kb] Folcwardus [1913 1Kb] et Harich et magnus [*** 1Kb] Othingar 1914 1Kb] et Poppo in pace quiescunt [1915 1Kb] . Aderant uero tunc archiepiscopo predicatores inclyti, Othingar iunior ex Danis [1916 1Kb] , Sigafrid a Suedia, Rodolf a Normannia episcopi, narrantes ei, quanta fecerit Dominus in salute gentium, que cotidie conuertebantur [1917 1Kb] . Quos [1918 1Kb] pontifex, ut par fuit, honorifice dimissos, ad predicationem denuo misit.

 63.  Tempore illo Conradus imperator filiam Chnut regis Heinrico [1919 1Kb] filio [1920 1Kb] accepit in matrimonium. Cum quibus statim regio [1921 1Kb] fastu Italiam ingressus est ad faciendam regno iustitiam [1922 1Kb] , comitem habens itineris [1923 1Kb] Chnut regem  , potentia trium regnorum barbaris gentibus ualde terribilem [1924 1Kb] . Ille quidem [1925 1Kb] cum tres filios  haberet, singulos super singula regna posuit, ipse aliquando uisitans Danos, aliquando uero Nortmannos, sepissime autem sedit in Anglia.

64.  Archiepiscopus igitur metropolem Hammaburg crebro uisitauit. Nam eo tempore uirtute Chnut regis et Bernardi ducis pax firma trans Albiam fuit [**** 1Kb] , cum et [1926 1Kb] cesar bello  Winulos domuerit. Principes [1927 1Kb] eorum Gneus et Anatrog pagani erant; tercius uero [1928 1Kb] , Uto [1929 1Kb] , filius Mistiwoi [1930 1Kb] , male christianus. Unde etiam [1931 1Kb] pro crudelitate sua a quodam Saxonum transfuga interfectus est, habens filium Gotescalcum [1932 1Kb] , qui per idem tempus apud Luniburg [1933 1Kb] , monasterium ducis, litteralibus erudiebatur studiis, Gotescalco, Gothorum episcopo, eiusdem cenobii curam [1934 1Kb] agente. uerum is comperta morte parentis, ira et furore commotus [1935 1Kb] , reiectis cum fide litteris, arma corripuit [1936 1Kb] , amneque transmisso, inimicis Dei se coniunxit [1937 1Kb] Winulis. Quorum [1938 1Kb] auxilio christianos impugnans, multa milia Saxonum prostrasse dicitur [1939 1Kb] in patris uindictam  . Hunc tandem, quasi principem latronum, Bernardus dux  capiens, in custodia [1943 1Kb] tenuit, uirumque arbitrans fortissimum, iniuncto [1944 1Kb] secum federe, dimisit eum. Qui uenit [1945 1Kb] ad Chnut regem, et cum [1946 1Kb] eo profectus in Angliam permansit ibi [1947 1Kb] multo tempore.

65.  Interea noster [1948 1Kb] archiepiscopus piis operibus celo [1949 1Kb] semper intentus, ecclesiam suam episcopaliter exornauit et filios ecclesie pastoraliter educauit, omnibus [1950 1Kb] acceptus, etiam, quod difficile est, principibus. Suo [1951 1Kb] tempore Bernardus dux et frater eius Theodmarus ecclesie nostre multa bona fecerunt, exhortante piissima [* 1Kb] Emma  1Kb] , que Bremensem ecclesiam ualde dilexit [1952 1Kb] , suumque tesaurum Deo et [1953 1Kb] genitrici eius ac sancto [1954 1Kb] confessori Willehado [1955 1Kb] fere  otum optulit. Hec quoque [1956 1Kb] pro dilectione pontificis omnes ecclesie filios, ut [1957 1Kb] sui essent, fouit. Inuiderunt [1958 1Kb] nobis fata, ne diu frueremur tali pastore, qualis erat Libentius, dilectus, inquam, Deo et hominibus. Ipse, ut aiunt [1959 1Kb] , in festiuitate sancti Bartholomei apostoli duas [1960 1Kb] egrescens missas celebrauit, finitoque pro more psalterio, suis eternum lugentibus, eadem die gaudens migrauit ad Christum [1961 1Kb] . Obitus eius contigit IX [1962 1Kb] Kal. Septembris. Quod est anno Domini 1032 [1963 1Kb]  , indictione XIII [1964 1Kb] .

66.  Hermannus [** 1Kb] sedit annos  uix tres. Cambutam 1965 1Kb] pastoralem a cesare Conrado meruit, palleum a papa iuniore [1966 1Kb] Benedicto, ab Haluerstatensi choro electus, eiusdem ecclesie fuit prepositus  . uir, ut aiunt, columbine [1967 1Kb] simplicitatis, sed parum habens prudentie serpentis  ; ideoque facile deceptus est [1968 1Kb] a clyentibus. Raro parrochiam uisitauit; semel Hammaburg accessit, et tunc cum exercitu ueniens, episcopatum, quasi non suum, despoliauit, abiensque uelut terram salsuginis derisit [1969 1Kb] . Rapacitatis incentor et auctor consiliorum quidam Macco [1970 1Kb] fuit, archiepiscopi uicedomnus. Ceterum nobiles uiros habuit capellanos, Thiadricum [1971 1Kb] et [*** 1Kb] Suidgerum 1972 1Kb] , quem deinde Romana sedes appellauit Clementem  . Subdiaconus [1973 1Kb] eius fuit [1974 1Kb]  Adalbertus [1975 1Kb] , postea archiepiscopus Bremensis [1976 1Kb] , iam tunc minax uultu et habitu, uerborumque altitudine suspectus audientibus. Pontifex igitur [1977 1Kb] paruipendens omnia, que in episcopatu inuenit, primo quidem musicum Guidonem  adduxit Bremam, cuius instancia [1978 1Kb] correxit melodiam et claustralem disciplinam. Quod solum ex operibus eius prospere cessit. Deinde antiquissimum sancti Mykelis oratorium diruens, corpora trium decessorum [1979 1Kb] eius, scilicet Adalgarii, Hogeri et Reginwardi [1980 1Kb] ab eo loco sustulit, ac recondidit eos [1981 1Kb] in maiori basilica sub ipso [1982 1Kb] tribunali [**** 1Kb] .  Tunc [* 1Kb] magnum opus et utile ingressurus, murum ciuitati 1991 1Kb] circumdare uoluit, uixque iactis fundamentis, cum opere uitam finiuit. Ita ille magnus pontifex Heli, dum suos a rapina non corripuit  , etiam in bonis aliquibus Deo ultionum  displicuit . Mortuus est autem in episcopatu Haluerstedensi [1992 1Kb] , dum esset in predio [1993 1Kb] suo Hildinrode [1994 1Kb] . Corpus [1995 1Kb] eius Bremam reuectum subterratum est in medio chori. Obiit uero [1996 1Kb] XIu [1997 1Kb] Kal. Octobris.

67.  Bescelinus [1998 1Kb] , cognomento Alebrandus, sedit annos [1999 1Kb] decem  , uir omni bonorum genere decoratus, episcopali officio dignus, dilectus Deo et hominibus. Hunc [2000 1Kb] nobis ecclesia prestitit Coloniensis. Imperator Conradus optulit ei  baculum [2001 1Kb] , Benedictus papa transmisit illi [2002 1Kb] palleum. Ordinatus est autem a suffraganeis et aliis. Saxonie septem episcopis  , et hoc in urbe metropoli Hammaburg cum ingenti gloria  . Ad laudem beati uiri parum est omne quod dicimus, a cuius laude necdum aliquem audiui discordantem. Ut enim breui quodam indiculo complectamur ymaginem uirtutis eius, pater patrie fuit  , decus cleri [2003 1Kb] et [2004 1Kb] salus populi, terror malepotentium [2005 1Kb] , exemplarque [2006 1Kb] beniuolentium, egregius pietate, uel qui [2007 1Kb] omnia uellet ad perfectum [2008 1Kb] ducere; dicta et facta eius omnia dulci memoria posteris comprehensa. Et cum omnibus esset talis,  qualem singuli desiderabant, singularis cura eius et amor super clericis fuit [** 1Kb] , de quibus uix tolerare potuit, ut malum 2009 1Kb] diceretur uerbum. Nam et claustrum renouauit, et mensam canonicis ipse primus instituit [*** 1Kb] . Prius enim cum prebenda tenuis 2010 1Kb] fere uideretur, triginta conuiuia que Libentius episcopus per annum dare [2011 1Kb] statuit, adiectis ex sua parte quibusdam decimis, ita ordinare uidetur [2012 1Kb] , ut cotidie panis albus fratribus detur ultra solitam annonam, in dominicis uero diebus unicuique duplex mellite copia. Nam et uinum dari fratribus contra naturam Saxonie disposuit; quod etiam in diebus suis [2013 1Kb] ferme peregit. Composita [2014 1Kb] mensa, manum uertit ad claustrum, quod ipse [2015 1Kb] , dum prius ligneum esset, lapideum fecit,  forma. ut mos est, quadrangula [2016 1Kb]  , uario cancellorum [2017 1Kb] ordine  distinctum et uisu delectabile. Deinde murum ciuitatis ab Herimanno decessore [2018 1Kb] orsum in giro construens, in aliquibus eum locis usque ad propugnacula erexit; alias quinque aut septem cubitorum altitudine semiperfectum dimisit. Cui [2019 1Kb] ab occasu contra forum [2020 1Kb] porta grandis inhesit, superque portam firmissima turris, opere Italico munita, et septem ornata cameris ad diuersam oppidi necessitatem.

68.  Hec dum Breme operis insignia  relinqueret, mox ad ecclesie Hammaburgensis [2021 1Kb] edificationem toto cordis amore  accingitur. Ibi enim post cladem Sclauanicam, quam supra  contigisse retulimus, Unwanus archiepiscopus et cum eo dux Bernardus castrum [2032* 1Kb] nobile de ruinis antique ciuitatis eleuantes, ecclesiam et diuersoria construxerunt omnia lignea  . Alebrandus uero pontifex aduersum [2033 1Kb] crebras hostium incursiones aliquod [2034 1Kb] fortius presidium pro inopia loci necessarium arbitratus, primo [2035 1Kb] omnium ecclesiam, que constructa erat in matris Dei honore, lapide quadro [2036 1Kb] edificauit. Aliam deinde sibi domum lapideam fecit, turribus et propugnaculis ualde munitam. Cuius emulatione operis dux prouocatus, et ipse domum suis in eodem [2037 1Kb] castro [2038 1Kb] parauit. Ita prorsus ciuitate renouata, basilica eadem  ex una parte habuit domum  episcopi, ex alia pretorium ducis  . uoluit etiam nobilis archiepiscopus Hammaburg metropolem muro [2039 1Kb] circumdare ac munire turribus, [* 1Kb] nisi uelocior 2040 1Kb] eius transitus impedisset uotum eius.

69.  Trans Albiam [2041 1Kb] suo tempore ac per totum regnum pax firma erat. Principes Sclauorum Anatrog et Gneus et Ratibor, pacifice ad Hammaburg uenientes, duci ac presuli militabant. Sed cum diuerso modo et tunc et nunc in gente Winulorum dux et episcopus laborarent, duce scilicet pro tributo, pontifice uero pro augenda christianitate laborantibus, uidetur mihi iam dudum studio sacerdotum christianam religionem ibidem conualuisse [2042 1Kb] , si conuersionem gentis auaricia principum non prepediret [** 1Kb] .

70.  Archiepiscopus igitur pro legatione  sibi ad gentes credita more predecessorum 2043 1Kb] sollicitus, coadiutores predicationis [2044 1Kb] ordinauit episcopos, Rodulfum [2045 1Kb] ex capellanis [2046 1Kb] in Sliaswig  , Abhelinum [2047 1Kb] in Sclauaniam, Wal [2048 1Kb] a Bremensi [2049 1Kb] choro consecrauit [2050 1Kb] in Ripam, ceteris [2051 1Kb] qui supra fuerunt [2052 1Kb] adhuc uiuentibus et in uinea Dei [2053 1Kb] non ociosis .

71.  Anno pontificis sexto  manu fortis imperator Conradus [2054 1Kb] obiit et successit ei filius Heinricus, ille qui Ungros domuit [2055 1Kb] . Eodemque [2056 1Kb] tempore memorabiles aquilonis [2057 1Kb] reges obierunt Chnut  et Olaph  , germani fratres  . Quorum alter, uidelicet Olaph [2058 1Kb] rex Sueonum, successorem regni habuit filium, de quo supra diximus, Iacobum. Sub quo iunior Suein [2059 1Kb] ,  filius Wolf [2060 1Kb] , militauit in Suedia 12 annis, qui [2061 1Kb] retulit nobis, Iacobo regnante christianitatem late in Sueonia diffusam esse. Alter [2062 1Kb] frater [2063 1Kb] , scilicet Chnud, in Anglia decessit [2064 1Kb] , tenuitque regna Danorum, Anglorum ac Normannorum in ditione sua [2065 1Kb] per uiginti duos annos.

72.  Post cuius [2066 1Kb] mortem, ut ipse disposuit, succedunt [2067 1Kb] in regnum filii eius Haroldus in Angliam, Suein in Nortmanniam, Hardechnut [2068 1Kb] autem [2069 1Kb] in Daniam. Iste cum esset filius Imme [2070 1Kb] regine, sororem habuit eam quam cesar Heinricus in coniugium postea recepit [2071 1Kb] : ceterum Suein et Harold a concubina geniti erant; qui, ut mos est barbaris, equam tunc inter liberos Chnut sortiti sunt partem hereditatis. Haroldus [2072 1Kb] in Anglia triennium regnauit. Contra quem frater a Dania ueniens,  in Flandria classem adunauit. Sed rex Anglorum, morte preuentus  , bellum diremit. Hardechnut [2080 1Kb] Angliam simul possedit et Daniam.

73.  Illo tempore Suein iunior, dum in Angliam iter ageret, tempestate [2081 1Kb] maritima Hadele [2082 1Kb] nauibus appulit. Quem proxima queque locorum more pyratico uastantem, milites quidam archiepiscopi capiunt et in presentiam eius pertrahunt. Ille uero captiuum cum honore recipiens Bremam duxit, et iuncta secum amicitia post aliquot dies regie donatum permisit abire. Hec nobis de se rex ipse narrauit, summa laude predicans illum archiepiscopum, forma corporis et liberalitate [2083 1Kb] animi omnibus acceptum. Retulit etiam circumstantibus [2084 1Kb] de regio pontificis apparatu et  tesauro ecclesie inestimabili, quem se ait Breme uidisse, et alia multa.

74.  [Alebrandus autem [2085 1Kb] archipresul omnibus acceptus, a Bernardo duce ac germano ducis [2086 1Kb] Thiadmaro pro libertate [2087 1Kb] animi ualde honoratus est. Solis inuisus erat malefactoribus, sicut Utoni marchioni  , cuius superbiam ipse confudit sua [2088 1Kb] magnanimitate [2089 1Kb] .]  Interea filiorum secundus Chnut, qui regnauit in Nortmannia, Suein, obiit  . Tunc Nortmanni elegerunt Magnum, qui erat filius [2090 1Kb] Olaph martyris a concubina. Magnus [2091 1Kb] statim inuadens Daniam, possedit duo regna, Hardechnut, rege Danorum, cum exercitu morante in Anglia. Qui mox aduersus Magnum [* 1Kb] pugnaturus, consanguineum  2092 1Kb] Suein classi prefecit. Suein [2093 1Kb] uictus a Magno, cum in Angliam remearet, Hardechnut mortuum repperit  .  [Ipso tempore ferunt Ascomannos et pyratas [2094 1Kb] per ostium Wirrahe progressos uenisse usque ad Lismonam [2095 1Kb]  , insperate omnia uastantes. Quibus inde redeuntibus  ad naues, bellum ad Aunon  illatum est, ibique maxima pars eorum trucidata fertur [2096 1Kb] .]   In cuius locum [2097 1Kb] Angli prius elegerunt fratrem [2098 1Kb] eius Eduardum  , quem de priori marito Imma genuit; uir sanctus [2099 1Kb] et timens Deum. Isque suspectum habens, Suein, quod sceptrum sibi Anglorum reposceret, cum tyranno pacem fecit, constituens eum proximum se mortuo [2100 1Kb] regni Anglorum heredem, uel [2101 1Kb] si filios susceperit [2102 1Kb] . Tali [2103 1Kb] pacto mitigatus Suein in Daniam remeauit. Multa prelia Suein cum Magno feruntur. Tociens Suein uictus [2104 1Kb] , ad regem Sueonum fugiens peruenit Anundum.

75.  uictor [2105 1Kb] Magnus Daniam et Nortweiam optinuit [2106 1Kb] . Ad quem noster archiepiscopus  usque ad [2107 1Kb] Sliaswig pro colloquio uenit  , habens in comitatu suo ducem Bernardum et Thiadmarum, episcopum Hildinemensem [2108 1Kb]  , et Rodulfum, eiusdem ciuitatis episcopum. [Iste Thiadmarus a Dania [2109 1Kb] oriundus, cum regina Gunhild [2110 1Kb] aduenit, cuius patrocinio ille meruit Hildinensem episcopatum. Nam barbarice Tymme [2111 1Kb] uocabatur [2112 1Kb] ]. In eo [2113 1Kb] colloquio soror Magni regis  Ordulfo, ducis filio, desponsatur. Qui uix peractis nuptiis, in gratiam cognati [2114 1Kb] Haroldum [2115 1Kb] quemdam, principem Danorum, redeuntem ab urbe apostolorum, trans Albiam obtruncauit innoxium  . Causa mortis ea [2116 1Kb] fuit, quod de regali stirpe [2117 1Kb] Danorum genitus, proprior [2118 1Kb] sceptro uidebatur quam Magnus [2119 1Kb] . Ea res initium  calamitatis peperit in familiam ducis.

[59.] Magnus autem rex pro iusticia et fortitudine carus fuit [2120 1Kb] Danis, uerum Sclauis terribilis, qui post mortem Chnut Daniam infestabant. Ratibor [2121 1Kb] , dux Sclauorum, interfectus est a Danis. [Ratibor iste Christianus erat, uir magne potestatis inter  barbaros. Habuit enim filios octo, principes Sclauorum; qui omnes occisi sunt a Danis, dum patrem ulcisci quesierunt [2123 1Kb] ]. Ad cuius mortem ulciscendam, iam tunc cum [2124 1Kb] exercitu Winuli uenientes, usque ad Ripam uastandam [2125 1Kb] progressi sunt. Et forte Magnus rex tunc a Nordmannia rediens, Heidibam [2126 1Kb] appulit. Qui mox, Danorum copiis undique collectis, egredientes a Dania paganos in campestribus Heidibe [2127 1Kb] excepit [2128 1Kb] . Quindecim milia feruntur ibi occisa, et facta [2129 1Kb] est pax et leticia Christianis [2130 1Kb] omni tempore Magni. Eodem uero tempore Godescalcus [2131 1Kb] post mortem Chnut regis et filiorum eius [2132 1Kb] rediens ab Anglia, contra Sclauaniam uenit infestus, omnes impugnans, magnumque paganis terrorem incutiens. De cuius fortitudine  uel [2133 1Kb] potentia, quem super barbaros habuit, postea dicemus.

76.  Et hec quidem forinsecus dum uaria sorte gesta sunt, in Bremis status rerum labefactari cepit:

   . . summisque [2134 1Kb] negatum
Stare diu  ,
nostre quoque inuidit prosperitati. In diebus [2135 1Kb] illis nobilissima senatrix Emma obiit, uxor quondam Liutgeri [2136 1Kb] comitis, [et soror Meginwerki, episcopi Padarburnensis [2137 1Kb] ], sed iam uidua per annos quadraginta [2138 1Kb]  , totum fere quem habuit ingentem tesaurum pauperibus et ecclesiis dispersit. Corpus eius [2139 1Kb] requiescit in Bremensi ecclesia, anima eius [2140 1Kb] gaudeat [2141 1Kb] in celesti requie. Illa [2142 1Kb]  dum adhuc uiueret, Bremensi ecclesie cortem Stiplaga [2143 1Kb] iuxta Rhenum dedit  . Lismona uero, nescio pro quo filie delicto, in partem cessit imperatoris Conradi; pro qua re Gisla regina eo  tempore [Bremam accedens fratribus multa bona fecit, ecclesie et omnibus indigenis, deinde] uisitauit Lismonam [2144 1Kb] [cum archiepiscopo [2145 1Kb] ].

77.  Anno archiepiscopi penultimo  domus sancti Petri Breme conflagrauit, eiusque flamma incendii claustrum cum officinis, urbem cum edificiis totam consumpsit, ueterisque habitaculi nullum remansit uestigium. Ibi sacre tesaurus ecclesie, ibi libri et uestes, ibi omnia ornamenta consumpta sunt [* 1Kb] . Et hec quidem rerum dampna facile possent recuperari, si maiora non pateremur in moribus detrimenta. Multum 2146 1Kb] enim distant, ut quidam ait, dampna morum a dampnis temporalium rerum, cum illa intra nos sint, extra nos ista. Sane ex illo tempore fratribus, qui ante  canonice uixerant, extra claustrum uagantibus, regula sanctorum Patrum, per multa prius secula studiose conseruata, primo negligentius haberi cepit, deinde funditus abiecta consenuit. Et sunt anni ab ordinatione sancti Willehadi, cum Bremensis ecclesia fundata est, usque ad finem Alebrandi, quando eadem ecclesia combusta est, anni [2147 1Kb] ferme 270  .

78.  Combusta est autem intrante autumno, quod est III Idus Septembris; archiepiscopus eo tempore in Fresiam iter egit [** 1Kb] . Is, conflagratione templi audita, mox 2148 1Kb] pedem retorsit, iactisque sequenti estate [2149 1Kb] fundamentis, ad formam Coloniensis ecclesie  disposuit huius nostre magnitudinem perducere [2150 1Kb] . Et profecto credimus [2151 1Kb] ,  si longiorem sibi uitam fato concesserint [2152 1Kb] , omne opus ecclesie finiturus erat paucis [2153 1Kb] annis. Tanta erat presulis [2154 1Kb] animositas et instancia in omni opere, precipue uero in templi edificatione.  Porro sola estas, que inceperat hoc opus, fundamenta ecclesie iacta, columpnas et arcus carum lateraque in altum erecta uidit. Transacta [2158 1Kb] hyeme, cum iam festiuitas immineret paschalis  , beatissimus pontifex Alebrandus [pridie ante [2159 1Kb] Dominicam cenam  ], credo non inscius [2160 1Kb] uocationis sue, ab ecclesia Scirnbeki [2161 1Kb] [uel Stade, ut alii affirmant [2162 1Kb] ], nudis pedibus accessit Bremam. Ubi multa oratione cum lacrimis effusa, Deo et sanctis eius commendauit ecclesiam. Cumque iam febribus tangeretur, nauigio delatus [2163 1Kb] est ad Buciensem [2164 1Kb] preposituram, ibique superuexit dies septem [* 1Kb] . Sic terrenum phase celestibus mutans azimis , anima eius gaudens transiuit ad Dominum. At uero corpus antistitis  cum ingenti luctu  1Kb] sequentium et occurrentium [2165 1Kb] per alueum Wissule [2166 1Kb] fluuii Bremam deportatum, in medio noue, quam ipse [2167 1Kb] orsus [2168 1Kb] est, basilice tumulatum est. In quo scilicet [2169 1Kb] loco primum altare maius situm fuerat iuxta mausoleum sancti Patris Willehadi. [63.] Per idem uero tempus  apud Magedburg felicis memorie Hunfrid archiepiscopus obiit  . Illique successit Engilhard, reiecto illo, qui spreuit episcopatum, Winthero [2170 1Kb] . Anno Domini 1043 contigit depositio dilecti Patris nostri [2171 1Kb] Alebrandi, circa diem XuII Kal. Maii. Hec est indictio [2172 1Kb] 11  . uale in Christo, pastor amabilis, et tuo [2173 1Kb] gregi nunquam obliuiscende. Transi a pascha celorum, ubi cum agno paschali epuleris in azimis sinceritatis et ueritatis . Recipere feliciter in eterna tabernacula , ubi cum angelis indeficua leteris [2174 1Kb] beatitudine. Quamdiu enim temporali nobiscum fruebaris uita, pastoralis cure officia nobiliter implesti, uita et doctrina, omnia nobis dulcia. Nunc autem raptus es, ne malicia mutaret intellectum tuum; ideoque  pius Dominus properauit educere te de medio iniquitatum , ut fructum laborum tuorum pleniter reciperes [2175 1Kb] , etiamsi non feceras [2176 1Kb] omnia bona que uoluisti. Ergo iusticia tua manet, et memoriale tuum non derelinquetur in seculum seculi.



INCIPIT LIBER TERTIUS [2177 1Kb] .


Nomen Adalberti trutinat pars tertia libri [2178 1Kb] .

 1. . Adalbertus archiepiscopus sedit annos unumdetriginta [2179 1Kb]  . uirgam pastoralem suscepit ab Heinrico imperatore, filio Conradi, qui a Cesare Augusto Romanorum imperatorum nonagesimus erat in solio, exceptis illis, qui [2180 1Kb] simul regnabant cum alteris. Palleum [2181 1Kb] archiepiscopale, ut decessores [2182 1Kb] sui, per legatos [2183 1Kb] accepit a supradicto papa Benedicto, quem in ordine Romanorum pontificum post apostolos fuisse 147 mum repperimus.  Ordinatio eius facta est Aquisgrani, presente cum principibus cesare, 12 episcopis astantibus [2184 1Kb] et manum imponentibus  . Cuius benedictionis copiam ipse sibi multociens maledicentibus obiecit, subridens ac dicens [2185 1Kb] : se [2186 1Kb] non posse ab aliquo maledici, qui a tantis ecclesie patriarchis [2187 1Kb] ab initio et [2188 1Kb] simul tam sollempniter benedictus fuerit.  De cuius uiri gestis et moribus cum difficile sit aliquid dignum scribere,  ad scribendum nos ea [2192 1Kb] cogit necessitas, quoniam promisimus libri [2193 1Kb] huius tenorem, o uenerabilis presul Liemare, usque ad diem tui pontificatus extendere. Unde licet stulte audacterque introierim hoc pelagus, nunc tamen haut inprudenter fecisse uidear, si additus [2194 1Kb] properabo. In cuius littoris [2195 1Kb] accessione uix aliquem portum uideo inperitie mee: ita plena sunt omnia scopulis inuidie detractationumque [2196 1Kb] asperitatibus, ut ea, que laudaueris, adulatione carpant [2197 1Kb] , que uero delicta reprehenderis, dicant fieri ex maliuolentia [2198 1Kb]  .

[2.] Cum tamen ille uir memorabilis omni genere laudum possit extolli, quod nobilis, quod pulcher, quod sapiens, quod eloquens, quod castus, quod sobrius [2199 1Kb] : hec omnia continebat in se ipso, et alia  item bona [2200 1Kb] , que extrinsecus homini solent accedere [2201 1Kb] , ut sit diues, ut [2202 1Kb] felix, ut gloriam habeat, ut [2203 1Kb] potentiam, omnia sibi habunde fuerunt. Preterea in legatione gentium, quod primum est Hammaburgensis ecclesie officium, nemo unquam tam strennuus potuit inueniri. Item in diuinis ministeriis sollempniter obeundis, in honore sedis apostolice, in fidelitate rei publice [2204 1Kb] , in sollicitudine etiam [2205 1Kb] sue parrochie, uix potuit [2206 1Kb] habere comparem, aut qui in pastorali cura uigilantior esset in omnibus, si ita perseueraret [2207 1Kb] . Nam cum talis fuerit ab initio, circa finem deterior uidebatur; ad quem uirtutis sue defectum corruit uir non bene cautus tam sua negligentia, quam ceterorum inpellente malicia. De quibus suo loco postea latius dicetur.  Quoniam uero difficile est omnes uiri actus aut bene aut pleniter aut in ordinem posse diffiniri [2208 1Kb] a me, precipua gestorum eius summatim queque delibans [2209 1Kb] , affectu condolentis ad eam peruenire desidero [2210 1Kb] calumpniam [2211 1Kb] , qua nobilis et diues parrochia Hammaburgensis et Bremensis, altera uastata [2212 1Kb] est a paganis, altera discerpta est [2213 1Kb] a pseudochristianis. Igitur narrationis initium tale faciam, ut statim ex moribus eius possint omnia cognosci  .

2.  Erat nimirum genere uir nobilissimus  , honore primo, Haluerstatensis [2214 1Kb] prepositus, ingenio acri  et instructo multarum artium suppellectile; in diuinis et humanis   prudentie magne, et ad ea, que auditu uel studio collegit, retinenda et [2215 1Kb] proferenda memorie [2216 1Kb] celebris, eloquentie singularis. Tum preterea, quod forma corporis erat speliosus, castitatis amator fuit. Largitas eiusmodi, ut petere haberet indignum, tarde aut humiliter acceperit, prompte uero hylariterque sepe non petentibus largiretur. Humilitas in eo dubia uidebatur, quam solis exhibuit seruis Dei, pauperibus et peregrinis, adeo ut sepe, antequam cubitum iret, triginta et amplius mendicantibus ipse genu flexo [2217 1Kb] pedes lauaret. Principibus autem seculi et cequalibus suis humiliari nullo modo uoluit. In quos etiam tali [2218 1Kb] zelo exarsit aliquando, ut hos luxurie, illos auaritie, quosdam infidelitatis arguens, nulli demum parceret,  quem notabilem cognouit. Itaque multis uirtutibus in unum uas congregatis, poterat uir talis esse dicique beatus, nisi unum uicium obstaret, cuius deformitas omnem decorem presulis [2219 1Kb] obnubilarat [2220 1Kb] , hoc erat cenodoxia, familiaris diuitum uernacula. Ea [2221 1Kb] prudenti uiro talem [2222 1Kb] inuidiam peperit, ut multi etiam bona, que fecit plurima, dicerent fieri pro mundana gloria. Sed uideant huiusmodi [2223 1Kb] ne temere illum iudicent, hoc scientes, quod in rebus ambiguis absolutum non debet esse iudicium, et [2224 1Kb] : »in [2225 1Kb] quo alterum iudicas [2226 1Kb] , te ipsum condempnas [2227 1Kb] .«

[4.] Nobis autem qui cum eo uiximus cotidianamque uiri conuersationem [2228 1Kb] inspeximus, notum est, aliqua illum, sicut hominem, fecisse pro honore  seculi, multa uero pro Dei timore, sicut bonum hominem. Et quamuis largitas eius in cunctos [2229 1Kb] modum excederet, inueni tamen eam [2230 1Kb] largiendi rationem, quod pro ditanda ecclesia sua quosdam studuit obsequiis placare, sicut reges et eorum consilio proximos; alios autem qui ecclesie sue aliquo modo nocere uidebantur, acerrimo persecutus est odio, sicut duces nostros et nonnullos episcopos. Audiuimus eum sepenumero [2231 1Kb] pro lucro ecclesie sue se suosque parentes deuouisse: Adeo, inquit, nemini parcam, nec mihi, nec fratribus, nec pecunie, nec ipsi ecclesie, ut episcopatus meus aliquando liberetur a iugo, uel par ceteris efficiatur. Que omnia [melius] [2232 1Kb] in ipso hystorie textu [2233 1Kb] pandentur,  ut uideant sapientes, quam coacte et non temere, immo probabili ratione fecerit aliqua, in quibus desipuisse uel insanisse uidetur [2234 1Kb] a non intelligentibus.

3.  Anno ordinationis sue primo, postquam pontifex sollempniter intronizatus est [2235 1Kb] , ecclesie Breme nuptias peregit. uidens basilice nouiter incepte opus inmensum uires querere maximas, nimis precipiti usus consilio, statim murum ciuitatis a decessoribus [2236 1Kb] orsum et quasi minus necessarium destrui fecit, iussitque lapides in templo poni. Nam et turris [2237 1Kb] speciosa, quam diximus septem cameris ornatam fuisse [2238 1Kb]  , tunc funditus est diruta. Quid loquar de claustro, quod lapide polito constructum, pulcritudine sua uisus  contuentium refecit? Et hoc presul absque mora precepit [2239 1Kb] dissipari, quasi aliud [2240 1Kb] pulcrius cito facturus. Cogitauit [2241 1Kb] enim, ut ipse nobis de ea re sciscitantibus aperuit, refectorium [2242 1Kb] , dormitorium, cellarium et ceteras fratrum officinas, omnia [2243 1Kb] ex lapide facere [2244 1Kb] , si locus aut ocium suppeditarent. Ad que omnia cum sibi [2245 1Kb] habunde ad manus fore gloriaretur, ut pace fratrum dicam  , solam clericorum et lapidum penuriam sepe [2246 1Kb] querebatur. Interea

Feruet opus. . . . . . .
surrexit ecclesie murus  , cuius formam ante Alebrandus ad instar Coloniensis incepit  , ipse uero ad exemplum Beneuentane domus cogitauit perducere  .

 4. Anno tandem septimo incepti operis moles a fronte leuata est, ac principale sanctuarii altare dedicatum in honore sancte Marie  . Nam secundum in occidentali absida consecrandum altare disposuit in amore [2247 1Kb] sancti Petri, cuius sub inuocatione legitur antiqua basilica extructa [2248 1Kb] . Emergentibus itaque multis archiepiscopo angustiis, mansit opus imperfectum ad annum pontificii 24 [2249 1Kb] ,  cum et ego indignissimus ecclesie Dei matricularius Bremam ueni  : et tunc demum templi parietes dealbantur [2250 1Kb] , occidentalisque cripta sancto Andree dedicata est.

5.  Et quoniam magnus pontifex uidit ecclesiam et episcopatum [2251 1Kb] suum, quem decessoris [2252 1Kb] sui Adaldagi prudentia liberauit [2253 1Kb] , iniqua ducum potentia iterum uexari, summo nisu conatus est eandem ecclesiam pristine libertati reddere  , ita ut nec dux, nec comes, aut [2254 1Kb] aliqua iudicialis persona quempiam districtum [2255 1Kb] aut potestatem haberet in suo episcopatu  . Quod nisi per odium fieri nequiuit, dum correpti pro nequitia principes ad iram magis accenderentur. Aiuntque Bernardum [2256 1Kb] ducem, cum pro nobilitate  ac sapientia suspectum habuerit [2257 1Kb] pontificem, sepe dixisse, illum quasi exploratorem positum in has regiones, qui infirma terre alienigenis et cesari esset proditurus; ideoque dum ipse aut aliquis filiorum eius aduixerit, episcopum nunquam bonum diem habiturum in episcopatu. [7.] Quod uerbum in pectus episcopi altius, quam [2258 1Kb] quisquam ratus erat, descendit. Itaque ex eo tempore ira et metu anxius, moliri, parare atque ea modo cum animo [2259 1Kb] habere [2260 1Kb]  , que duci et suis profutura non essent. Dissimulatoque animi dolore ad tempus, quod [2261 1Kb] alia uia consilium non inuenit [2262 1Kb] , totus confugit ad auxilium palatii, nec pepercit sibi ac [2263 1Kb] suis, aut ipsi episcopatui [2264 1Kb] , cesarem placando et aulicos, dummodo id efficeret,  quod [2265 1Kb] ecclesia esset libera [2266 1Kb] . Proinde uisus est [2267 1Kb] tantos in curia labores tolerasse, tantas [2268 1Kb] ubique terrarum expeditiones [2269 1Kb] sponte cum suis desudasse, ut infatigabilem eius uiri [2270 1Kb] constantiam miratus cesar, ad omnia publice rei consilia uirum habere maluerit uel primum [2271 1Kb] .

6.  Expeditiones uero, quas in Ungriam, Sclauaniam  , Italiam uel in Flandriam  [2272 1Kb]  cum cesare pontifex egit [2273 1Kb] , multe sunt. Que dum singule magnis [2274 1Kb] episcopii sumptibus multisque familiarum oppressionibus exigerentur, duarum nos tantum facere mentionem cogimur, hoc est Italice, que prima fuit, uel Ungarice, que postrema, eo quod insignes pre ceteris fuerint, nobisque ambe infeliciter euenerunt. At [2275 1Kb] de Ungarica quidem dicetur in fine  , nunc de Italica uideamus.

7.  Heinricus [2276 1Kb] rex, domitis uel compositis Pannonum sedicionibus  , ecclesiastica, ut dicitur [2277 1Kb] necessitate Romam tractus est  , comitem habens cum ceteris imperii magnatibus et nostrum archiepiscopum.  Ubi depositis, qui pro apostolica sede certauerant, Benedicto,  Gratiano [2278 1Kb] et Siluestro scismaticis, Adalbertus pontifex in papam eligi [2279 1Kb] debuit, nisi quod pro se collegam posuit [* 1Kb] Clementem 2280 1Kb] . A quo [2281 1Kb] rex Heinricus coronatus die natalis Domini [2282 1Kb] , imperator et augustus uocatus est.

8.  Post hec imperatorem ab Italia reuertentem archiepiscopus noster fertur Bremam uocasse [2283 1Kb] , occasione data, quasi [2284 1Kb] , Lismonam [2285 1Kb] uisere deberet uel regem Danorum inuitare ad colloquium, sed reuera ut fidem exploraret ducum. Imperator autem Breme apparatu regio, sicut dignum fuit [2286 1Kb] , receptus, cortem que Balga dicitur  , fratribus optulit, ecclesie uero comitatum Fresie  concessit, quem ante Gotafridus  habuit. Cesar inde Lismonam ueniens, mox, ut  aiunt, per [2287 1Kb] insidias a Thiedmaro comite circumuentus [2288 1Kb] , archiepiscopi nostri studio defensus est [2289 1Kb] . Quare idem comes a cesare uocatus in ius, cum se purgare [2290 1Kb] duello mallet, a satellite suo  nomine Arnoldo [2291 1Kb] est interfectus  . Qui et ipse non post multos dies a filio Thietmari comprehensus, et per tybias suspensus inter duos canes efflauit, unde et ipse ab imperatore comprehensus et perpetuo est exilio dampnatus [2292 1Kb]  . Cuius mortem dux germanus [2293 1Kb] et filii eius acerrime [2294 1Kb] zelantes in archiepiscopum, ex eo tempore ipsum et ecclesiam eius et familiam ecclesie [2295 1Kb] letali odio persecuti sunt. Cumque pax ficta interdum ambas conciliasse partes uideretur [2296 1Kb] nichilominus tamen illi qui ducem secuntur [2297 1Kb] , antiqui memores odii, quod patres eorum exercuerunt [2298 1Kb] in ecclesiam, nostros impugnare [2299 1Kb] non cessarunt [2300 1Kb] affligentes omnibus modis. Exsurge ergo, Domine, et iudica causam tuam, memor esto obprobrii seruorum  tuorum .

9.  Metropolitanus autem econtra [2301 1Kb] bonis studiis certans et beneficiis redimens tempus, quoniam dies mali erant, pacem cum ducibus fecit. Deinde uero sollicitudinem gerens parrochie, aliquid [2302 1Kb] magnum uel se dignum [2303 1Kb] cogitauit ubique nobilitatis sue monumentum relinquere [2304 1Kb] . Et primo quidem floccipendens auream decessorum mediocritatem  , uetera [2305 1Kb] contempsit. noua molitus omnia perficere. Igitur magnis animi et sumptuum [2306 1Kb] conatibus pugnans, ut Bremam similem ceteris efficeret urbibus [2307 1Kb] , statim ex bonis, que ipse adquisiuit, duas fecit preposituras, unam sancto Willehado, ubi corpus eius aut requiescit aut translatum est, alteram sancto Stephano,  cuius se famulum multociens gloriabatur [2308 1Kb] archiepiscopus [2309 1Kb] . Has duas construxit [2310 1Kb] a principio, uerum et [2311 1Kb] alias postea fecit, hoc est in Bremis terciam sancto Paulo, de bonis que hospitali  pertinebant; Liastimone [2312 1Kb] quartam de predio [2313 1Kb] eiusdem cortis; quintam uoluit apud Stade [2314 1Kb] fieri, sextam uero trans Albiam in Sollonberg [2315 1Kb]  . Septimam uero [2316 1Kb] incepit in Aspice, qui locus in Mindensi parrochia est siluestris et montuosus [2317 1Kb]  . Octaua est abbatia Gozzicana [2318 1Kb] iuxta Salam flumen [2319 1Kb] , que fundata est a parentibus archiepiscopi  .

10.  Alia etiam plurima diuersis locis inchoauit opera, quorum pleraque defecerunt ipso adhuc uiuo [2320 1Kb] et rei publice negotiis intento  ; sicut illa domus lapidea, que in Aspice subito casu lapsa corruit, ipso presente. Cetera uero ex raptu uel negligentia prepositorum dissipata probantur, in quos, comperta fraude, atrociter aliquando  ultus est archiepiscopus. Qua in re uideri potest eorum [2321-22 1Kb] nequitia, quibus ille fidem plus iusto habuit [2323 1Kb] , uoluntatem presulis a bono incepto sepe conuersam  .  Et res quidem domestice a principio bene ac laudabiliter ab illo uiro prouise sunt. Que autem foris pro legatione gentium acta sint, consequens sermo breuiter declarabit.

11. [12.] Metropolitanus [2324 1Kb] statim ut ingressus est episcopatum, ad reges aquilonis pro amicitia legatos misit. Epistolas quoque commonitorias sparsit per omnem Daniam siue Nortmanniam ac [2325 1Kb] Suediam et usque ad [2326 1Kb] fines terre, exhortans episcopos et presbyteros in illis partibus degentes, ut ecclesias domini nostri Iesu Christi fideliter  custodirent atque [2327 1Kb] ad conuersionem paganorum accederent intrepidi.

  Magnus eo tempore simul tenebat duo regna, Danorum uidelicet atque Nortmannorum, Iacobus adhuc in Suedia [2328 1Kb] sceptrum habuit [2329 1Kb] . Cuius [2330 1Kb] auxilio Suein [* 1Kb] et Tuph 2331 1Kb] ducis effultus Magnum pepulit a Dania. Qui [2332 1Kb] denuo bellum instaurans [2333 1Kb] , obiit in nauibus  . Suein [2334 1Kb] duo regna possedit, classemque parasse dicitur, ut Angliam suo iuri subiiceret [2335 1Kb] . uerum sanctissimus rex [2336 1Kb] Edwardus cum iusticia regnum gubernaret, tunc quoque pacem eligens, uictori obtulit tributum, statuens eum, [ut supra dictum est [2337 1Kb]  ,] post se regni heredem. Cumque [2338 1Kb] rex [2339 1Kb] iuuenis Suein tria pro libitu suo regna tenuerit [2340 1Kb] , mox succedentibus prosperis, oblitus est celestis regis [2341 1Kb] et consanguineam [2342 1Kb] a Suedia  duxit uxorem  . Quod [2343 1Kb] domno archiepiscopo ualde displicuit, furentemque regem [2344 1Kb] , missis legatis ad eum, de scelere [2345 1Kb] terribiliter increpuit [2346 1Kb] , postremo, nisi resipuerit [2347 1Kb] , excommunicationis gladio feriendum esse [minatus est [2348 1Kb] ]. Tunc ille conuersus in furorem, minabatur [2349 1Kb] omnem Hammaburgensem parrochiam uastare et exscindere. Ad quas minas imperterritus noster [2350 1Kb] archiepiscopus arguens et obsecrans perstitit immobilis, donec tandem flexus Danorum tyrannus per litteras pape, libellum repudii dedit consobrine. Nec tamen rex sacerdotum admonitionibus aurem prebuit, sed mox [2351 1Kb] ut consobrinam a se dimisit, alias itemque [2352 1Kb] alias uxores et [2353 1Kb] concubinas assumpsit, et suscitauit ei Dominus inimicos  in circuitu multos, sicut Salemoni [2354 1Kb] fecit proprios seruos [2355 1Kb] .

 12.  Haroldus [* 1Kb] 2358 1Kb] quidam [2359 1Kb]  , frater Olaph regis et martyris, uiuente adhuc germano [2360 1Kb] patriam egressus est [2361 1Kb] . Constantinopolim exul abiit [2362 1Kb] , ubi miles imperatoris effectus, multa prelia contra Sarracenos in mari et Scitas in terra gessit [2363 1Kb] , fortitudine clarus et diuitiis [2364 1Kb] auctus uehementer  . Is uero [2365 1Kb] defuncto fratre, cum in patriam reuocatus fuerit [2366 1Kb] , Suein consanguineum [2367 1Kb] regnantem repperit [** 1Kb] . Cuius ut dicitur 2368 1Kb] , se manibus tradens, sacramentum fidelitatis exhibuit uictori, et patrium regnum pro ducatu [2369 1Kb] accepit in beneficium. Sed mox [2370 1Kb] ut ad suos uenit et Nortmannos sibi fideles esse persensit, facile ad rebellandum persuasus, omnia Danorum maritima ferro uastauit et igne.  Et tunc Arhusin [2371 1Kb] ecclesia incensa ac [2372 1Kb] Sliaswig depredata est. Suein [2373 1Kb] rex terga uertit. Inter Haroldum et Suein [2374 1Kb] prelium fuit omnibus [2375 1Kb] diebus uite eorum  . [*** 3Kb]

13.  Simul eo [2376 1Kb] tempore separabant se Angli a regno Danorum, filiis Gudwini rebellionis auctoribus, quos amite regis Danorum filios esse diximus  , et quorum sororem Eduardus [2377 1Kb] rex duxit uxorem. Hii [2378 1Kb] namque facta conspiratione, fratres Suein regis, qui in Anglia  duces erant, alterum [2379 1Kb] Bern [2380 1Kb] statim obtruncant, alterum [2381 1Kb] Osbern [2382 1Kb] cum suis omnibus eiecerunt a patria  . Et tenuerunt Angliam in ditione sua, Eduardo tantum [2383 1Kb] uita et inani regis nomine  contento.

14.  Cum [2384 1Kb] hec ibi gesta essent, Christianissimus rex Sueonum Iacobus mi grauit e [2385 1Kb] seculo, et successit ei frater eius Emund [Gamul [2386 1Kb] ] pessimus. Nam iste a concubina Olaph natus erat, et cum baptizatus esset, non multum de nostra [2387 1Kb] religione curauit, habuitque secum quendam episcopum nomine Osmund  , acephalum, quem dudum Sigafridus, Nortmannorum episcopus, Breme scolis docendum commendauit. uerum is postea beneficiorum oblitus, pro  ordinatione Romam accessit, indeque repulsus, per multa loca circuiuit [2388 1Kb] erroneus, et sic demum ordinari meruit a quodam Polanie archiepiscopo. Tunc [2389 1Kb] ueniens in Suediam, iactauit se a papa consecratum in [2390 1Kb] illas partes archiepiscopum. Sed cum noster archiepiscopus legatos suos ad Gamulan [2391 1Kb] regem dirigeret [2392 1Kb] , inuenerunt ibi eundem girouagum Osmund, archiepiscopali more crucem pre [2393 1Kb] se ferentem. Audierunt etiam, quod barbaros adhuc neophitos non sana fidei nostre doctrina  corruperit. Quorum ille presentia territus, solitis populum regemque impulit [2415 1Kb] dolis, ut legati repellerentur, quasi non habentes sygillum apostolici. Et illi [2416 1Kb] quidem ibant gaudentes a conspectu concilii, quoniam digni habiti sunt pro nomine Iesu contumeliam pati . Erant autem legati fratres Bremensis [* 1Kb] ecclesie, quorum potissimus [2417 1Kb] fuit Adalwardus [2418 1Kb] senior [2419 1Kb] , olim nostri claustri decanus, uerum tunc [2420 1Kb] Sueonum genti ordinatus episcopus  .  De cuius uiri uirtutibus multa possent dici, nisi properaremus ad alia. Legatos [2421 1Kb] igitur [2422 1Kb] tali modo a Sueonibus repulsos [2423 1Kb] fertur [2424 1Kb] quidam nepos an [2425 1Kb] priuignus regis, ignoro, prosecutus [2426 1Kb] esse [2427 1Kb] , cum lacrimis suppliciter se commendans  orationibus eorum. Nomen ei Stinkil [2428 1Kb] erat: is solus misericordia motus super fratres, optulit eis munera, transmisitque eos per montana Suedorum saluos [2429 1Kb] usque ad sanctissimam Gunhild [** 1Kb] uel Giuthe [2430 1Kb] ] reginam, que a rege Danorum pro consanguinitate separata, in prediis suis trans Daniam commorata est, hospitalitati elemosinisque uacans, et ceteris operibus sanctitatis insistens. Ea [2431 1Kb] legatos cum ingenti honore  quasi a Deo missos recipiens, magna per eos xenia [2432 1Kb] misit archiepiscopo.

15.  Interea Sueones, qui episcopum suum repulerunt [2433 1Kb] , diuina ultio secuta [2434 1Kb] est. Et primo quidem filius regis nomine Anund [2435 1Kb] , a patre missus ad dilatandum [2436 1Kb] imperium, cum in patriam feminarum peruenisset [2437 1Kb] quas nos arbitramur  Amazonas esse [2438 1Kb]  , ueneno, quod ille [2439 1Kb] fontibus immiscuerunt, tam ipse [2440 1Kb] quam exercitus eius perierunt. Deinde cum aliis cladibus tanta siccitas et frugum sterilitas Sueones afflixit,  ut missis ad archiepiscopum legatis, episcopum suum reposcerent, cum satisfactione fidem gentis pollicentes. Gauisus igitur [2441 1Kb] pontifex, petenti gregi uolentem dedit [2442 1Kb] pastorem. Qui deinde [2443 1Kb] perueniens in Sueoniam, tanta omnium alacritate suscipi meruit, ut gentem Wirmilanorum [2444 1Kb]  integram Christo lucratus, etiam miracula uirtutum in populo fecisse dicatur. Eodem tempore mortuus est rex Sueonum Emund, post quem leuatur in regnum nepos eius [2445 1Kb] Stinkel [2446 1Kb] , de quo supra diximus [*** 1Kb] . Qui fidelis erat domino Iesu Christo, et de religione eius 2447 1Kb] testimonium perhibebant omnes fratres nostri [2448 1Kb] , qui eas partes adierant. Hec de Sueonibus suo tempore gesta domnus [2449 1Kb] Adalbertus archiepiscopus amplifico [2450 1Kb] sermone ut solebat [2451 1Kb] , omnia  describens, etiam uisionem quandam episcopi Adalwardi [2452 1Kb] , qua monitus est, ut euangelizandi gratia pergere non tardaret, curauit adnectere.

16.  In Nortmannia [2453 1Kb] quoque res magne geste [2454 1Kb] sunt illo tempore, quo rex Haraldus [2455 1Kb] crudelitate sua omnes tyrannorum excessit furores. Multe [2456 1Kb] ecclesie per illum uirum [2457 1Kb] dirute, multi Christiani ab illo [2458 1Kb] per supplicia sunt [2459 1Kb] necati. Erat [2460 1Kb] uir potens et clarus uictoriis, qui prius in Grecia et in [2461 1Kb] Scythie regionibus multa contra barbaros prelia confecit [2462 1Kb]  . Postquam uero in patriam uenit, nunquam quietus fuit a bellis, fulmen septentrionis, fatale malum [2463 1Kb] omnibus Danorum insulis  . Ille uir omnes Sclauorum maritimas regiones depredauit; ille Orchadas  insulas sue ditioni subiecit; ille cruentum imperium usque ad Island [2464 1Kb] extendit. Itaque multis imperans nationibus, propter auaritiam et crudelitatem suam omnibus erat inuisus  . Seruiebat  etiam mateficis artibus, non attendens miser, quod sanctissimus germanus eius talia monstra eradicauit a regno  , pro amplectenda norma Christianitatis certans usque ad sanguinem [2472 1Kb] . Cuius egregia merita testantur hec miracula, que cotidie fiunt ad sepulcrum regis in ciuitate Trondemnis [2473 1Kb] . [19.] uidebat hec ille derelictus a Deo, nichilque compunctus, oblationes quoque ac tesauros, qui summa fidelium deuotione collati sunt ad tumulum fratris, ipse Haroldus unca manu  corradens [2474 1Kb] , militibus dispersit. Pro quibus causis archiepiscopus zelo Dei tactus, legatos suos direxit [* 1Kb] ad eundem regem, tyrannicas presumptiones 2475 1Kb] eius litteris [2476 1Kb] increpans, spetialiter uero admonens de oblationibus, quas non liceret in usum cedere laicorum,  et de episcopis suis [2477 1Kb] , quos in Gallia uel in [2478 1Kb] Anglia contra fas ordinare fecerat [2479 1Kb] se contempto, per quem auctoritate sedis apostolice deberent iuste ordinari [2480 1Kb] . Ad hec mandata commotus ad [2481 1Kb] iram tyrannus, legatos [2482 1Kb] pontificis spretos abire precepit, clamitans [2483 1Kb] , se nescire quis sit archiepiscopus aut potens in Noruegia [2484 1Kb] , nisi solus Haroldus. Et alia plurima deinde fecit et dixit, que superbie eius proximam intentabant [2485 1Kb] ruinam  . Nam et papa Alexander confestim, missis ad eundem regem litteris [** 2Kb] , precepit, ut tam ipse quam episcopi sui uicario sedis apostolice dignam subiectionis exhibeant 2486 1Kb] reuerentiam.

 17.  His apud Nortmanniam gestis, magnopere studuit archiepiscopus, ut regi Danorum conciliaretur, quem prius offensum habuit in repudio consobrine. Sciuit enim, si talem uirum  ad se colligeret, leuiorem sibi ad cetera, que in animo gessit  , introitum fore. Mox igitur mediante gratia largitatis, quam in omnes habuit, uenit in [2487 1Kb] Sliaswig, ubi facile notus et reconciliatus superbo regi, muneribus atque conuiuiis certauit archiepiscopalem potentiam regalibus anteferre diuiciis. Denique, sicut mos est inter barbaros, ad confirmandum pactum federis opulentum [2488 1Kb] conuiuium habetur [2489 1Kb] uicissim per octo dies. De multis rebus ecclesiasticis ibi disponitur [2490 1Kb] , de pace Christianorum, de [2491 1Kb] conuersione paganorum ibi  consulitur. Ita pontifex cum gaudio domum reuersus, persuasit cesari  , ut euocatus rex Danorum in Saxoniam, uterque [2492 1Kb] alteri perpetuam iuraret amicitiam [2493 1Kb] . Cuius federis [2494 1Kb] beneficio multum lucri suscepit nostra ecclesia, et legatio borealium nationum, cooperante [2495 1Kb] Suein rege [2496 1Kb] , prosperis semper aucta est incrementis.

18.  Trans Albiam uero et in Sclauania res nostre adhuc magna gerebantur prosperitate. Godescalcus enim, de quo supra dictum est, uir prudentia et fortitudine predicandus, accepta in uxorem filia regis Danorum, Sclauos ita perdomuit, ut eum quasi regem timerent, tributa  efferentes [2508 1Kb] et pacem cum subiectione petentes [2509 1Kb] . Qua temporis occasione nostra Hammaburg pacem habuit et Sclauania sacerdotibus ecclesiisque plena fuit. Godescalcus igitur, uir religiosus ac timens Deum, archiepiscopo etiam familiaris, Hammaburg ut matrem colebat. Ad quam soluendorum causa uotorum solitus erat frequenter uenire. In Sclauania citeriori [2510 1Kb] nemo unquam surrexit potentior et tam feruidus Christiane religionis propagator. Etenim si uita ei longior concederetur, omnes paganos ad [2511 1Kb] Christianitatem cogere disposuit, cum fere terciam partem conuerteret eorum, qui prius sub auo eius [Mistiwoi [2512 1Kb] ] relapsi sunt ad paganitatem [* 1Kb] .

19.  Igitur omnes populi Sclauorum,  qui ad Hammaburgensem respiciunt dyocesim, sub illo [2513 1Kb] principe Christianam fidem coluerunt [2514 1Kb] deuote [2515 1Kb] , hoc est Waigri [2516 1Kb] Obodriti uel Reregi [2517 1Kb] uel [2518 1Kb] Polabingi, item Linoges [2519 1Kb] , Warnabi, Chizzini [2520 1Kb] et Circipani, usque ad [** 1Kb] Panem 2520* 1Kb] fluuium [2521 1Kb] , quem nostre priuilegia ecclesie uocant Penem. Prouincie iam plene erant ecclesiis, ecclesie autem sacerdotibus; sacerdotes uero libere agebant in his que ad Deum pertinent [2522 1Kb] . Quorum mediastinus [2523 1Kb] , princeps Gotescalcus, dicitur tanto religionis arsisse [2524 1Kb] studio, ut oblitus ordinis sui, frequenter in ecclesia sermonem exhortacionis ad populum fecerit, ea, que mystice ab episcopis dicebantur uel [2525 1Kb] presbyteris [2526 1Kb] , ipse [2527 1Kb] cupiens Sclauanicis uerbis reddere  planiora. Infinitus erat numerus eorum qui cotidie conuertebantur [2528 1Kb] , adeo ut pro sacerdotibus in totas  mitteretur prouincias. Tunc etiam [2529 1Kb]  per singulas urbes cenobia fiebant sanctorum uirorum canonice uiuentium, item monachorum atque sanctimonialium, sicut testantur hii, qui in Leubice [2530 1Kb] , Aldinburg, Lontio [2531 1Kb] , Razzispurg [2532 1Kb] , et in aliis ciuitatibus singulas uiderunt. In Magnopoli uero, que est ciuitas inclita [2533 1Kb] Obodritorum, tres fuisse congregationes Deo seruientium referunt [2534 1Kb] .

20.  Gratulabatur [2535 1Kb] archiepiscopus de nouella plantatione ecclesiarum, misitque de suis episcopis et presbyteris uiros ad principem sapientes, qui rudes in Christianitate populos confortarent. Ordinauit autem in Aldinburg, defuncto Abhelino [2536 1Kb] , monachum Ezzonem [2537 1Kb] , Iohannem Scotum constituit [2538 1Kb] in Magnopolim [2539 1Kb] ; in Razzisburg esse disposuit Aristonem quendam ab Iherosolimis  uenientem  , et alios alibi. Preterea cum ipse ueniret in Hammaburg, eundem Gotescalcum principem inuitauit [2540 1Kb] ad colloquium, magnopere illum [2541 1Kb] exhortans, ut inceptum pro Christo laborem constanter ad finem perducat, uictoriam illi pollicens affuturam in omnibus, postremo, si quid patiatur aduersitatis pro nomine Christi, beatum fore; multa [2542 1Kb] illi de conuersione paganorum in celo reposita premia, multas [2543 1Kb] coronas de singulorum salute uenturas. Eisdem uerbis et ad idem studium hortabatur metropolitanus regem Danorum qui ad eum iuxta Egdorem [2544 1Kb] fluuium consistentem multociens uenit, omnia que de scripturis ab illo proferebantur, subtiliter notans memoriterque retinens, excepto quod de gula et mulieribus, que  uitia naturalia sunt illis gentibus, persuaderi non potuit; ad cetera [2545 1Kb] omnia pontifici rex fuit obediens et moriger [2546 1Kb] . [*** 1Kb]

 21.  Per idem tempus in Sclauania res maxime geste sunt, que posteris ad gloriam Dei non sunt reticende, quoniam Deus ultionum libere [2556 1Kb] egit, reddens retributionem superbis . Itaque [2557 1Kb] cum malti sint Winulorum [2558 1Kb] populi fortitudine celebres, soli quatuor sunt, qui ab illis Wilzi, a nobis [2559 1Kb] dicuntur Leutici [2560 1Kb] , inter quos de nobilitate potentiaque contenditur. Hii sunt scilicet Chizzini et Circipani, qui habitant citra Panim fluuium, Tholosantes et Retheri [2561 1Kb] , qui [2562 1Kb] ultra Panim degunt  . Cumque lis perueniret [2563 1Kb] ad bellum, Tholosantes et Retheri, quamuis auxilio Chizzinos [2564 1Kb] haberent, nichilominus uicti sunt a Circipanis. Iterum [2565 1Kb] instauratum [2566 1Kb] est prelium et contriti sunt Rederi [2567 1Kb] : temptatum est tertio  et Circipani uictores abierunt. Tunc illi, qui uicti sunt [2568 1Kb] , principem Godescalcum ducemque Bernardum et regem Danorum accitos in auxilium super hostes duxerunt, ingentemque trium regum [2569 1Kb] exercitum suis nutrierunt stipendiis per septem ebdomadas, Circipanis uiriliter repugnantibus. Multa [2570 1Kb] milia paganorum hinc inde prostrati sunt, plures abducti in captiuitatem. Tandem Circipani [2571 1Kb] 13 milia [2572 1Kb] talenta regibus offerentes, pacem adepti [2573 1Kb] sunt. Nostri cum triumpho redierunt [2574 1Kb] , de Christianitate nullus sermo, uictores tantum [2575 1Kb] prede intenti [2576 1Kb]  . Hec est uirtus Circipanorum, qui pertinent ad Hammaburgensem episcopatum [2577 1Kb] . Quidam nobilis homo de Nordalbingis narrauit mihi hec et alia ueraciter ita gesta esse [2578 1Kb] .

 22.  Audiui etiam, cum ueracissimus rex Danorum sermocinando eadem replicaret, populos Sclaueram iamdudum procul dubio facile conuerti posse [2579 1Kb] ad Christianitatem, nisi obstitisset auaricia Saxonum: Quibus, inquit, mens pronior est ad pensionem [2580 1Kb] uectigalium, quam ad conuersionem gentilium. Nec attendunt miseri, quam magnum [2581 1Kb] periculum sue cupiditatis luant  , qui Christianitatem in Sclauania primo per auariciam  turbabant [2582 1Kb] , deinde per crudelitatem subiectos ad rebellandum cegerunt, et nunc salutem eorum, qui uellent credere, pecuniam solam exigendo contempnunt. Ergo iusto Dei iudicio uidemus eos preualere super nos, qui permissu Dei ad hoc indurati sunt, ut per illos nostra flagelletur iniquitas [* 1Kb] . Nam reuera, sicut peccantes superari uidemur 2583 1Kb] ab hostibus, ita conuersi uictores hostium crimus; a quibus, si tantum fidem posceremus, et illi iam salui essent et nos certe essemus in pace.

23.  Hec dum forinsecus in legatione gentium ecclesie nostre ministerio gererentur, domnus metropolitanus Adalbertus, adhuc bonis intentus studiis, uigilanter et magnopere prouidit, ne sua quapiam negligentia pastorale officium minus  habere uideretur, in ea scilicet, qua gloriatur apostolus, sollicitudine  omnium ecclesiarum. Itaque domi forisque clarus, taliter se gessit, ut par diuitum maiorque magnatium [2584 1Kb] , nichilominus pater orphanorum iudexque uiduarum  esse certaret [2585 1Kb] , talem curam habens omnium, ut necessitatibus etiam minimorum [2586 1Kb] sollertissimus prouisor adesset. Cumque terrenis grauatus negotiis et [2587 1Kb] spiritalia [2588 1Kb] mox languescere cogeretur, in sola gentium legatione permansit integer officii et sine querela, et talis, qualem et tempora et mores hominum mallent habere. Ita affabilis, ita largus, ita hospitalis [2589 1Kb] , ita cupidus diuine pariter et [2590 1Kb] humane glorie, ut paruula Brema, ex illius uirtute instar Rome diuulgata, ab  omnibus terrarum partibus deuote peteretur, maxime ab omnibus aquilonis [2591 1Kb] populis. Inter quos extremi [2592 1Kb] uenerant Islani, Gronlani et Orchadum [2593 1Kb] legati [2594 1Kb] , petentes ut predicatores illuc [2595 1Kb] dirigeret; quod et fecit.

24.  In diebus illis Wal [2596 1Kb] , Danorum episcopus  , migrauit e seculo. Cuius diocesim rex Suein in quatuor episcopatus distribuens, prebente [2597 1Kb] suam auctoritatem metropolitano singulis  suos intronizauit episcopos  . Tunc etiam [2601 1Kb] pontifex noster in Suigiam [2602 1Kb] uel [2603 1Kb] Noruegiam [2604 1Kb] et in [2605 1Kb] insulas maris ad messem Dominicam operarios misit. De quorum ordinatione singulorum habundantius dicetur in fine  .

25. [2606 1Kb]  Tocius itaque [2607 1Kb] parrochie sue diligentissimam adhibens prouisionem metropolem Hammaburg in principio leticie [2608 1Kb] posuit archiepiscopus, fecundissimam gentium [2609 1Kb] matrem illam appellans, omnique deuotionis officio uenerandam, protestatus [2610 1Kb] , ei tanto maiorem offerri debere consolationem, quanto maiori plaga et propioribus insidiis et tam longiturna [2611 1Kb] paganorum infestatione cribraretur  . Ergo accepta pace temporum, dum sepe meditatus est Hammaburgensem  munire simulque ornare toparchiam [2612 1Kb] , quod dam utile opus inchoare [2613 1Kb] contra incursus barbaricos, in quo et populus et ecclesia [2614 1Kb] Nordalbingorum perhenne haberent [2615 1Kb] presidium. Igitur cum prouincia Sturmariorum, in qua Hammaburg sita est, tota in planitiem campi descendat, ex ea [2616_17 1Kb] parte qua Sclauos attingit, neque mons, neque flumen est in medio, quod incolis munimentum [2618 1Kb] prestet, absque siluis passim occurrentibus, quarum latebris protecti hostes, incertis aliquando excursibus repentini superueniunt, nostrosque securos et nil minus cogitantes [2619 1Kb] uel perimunt, uel quod eis [2620 1Kb] morte [2621 1Kb] grauius est, captiuos abducunt [2622 1Kb]  . Solus mons in ea regione prominet iuxta Albiam, longo in occasum dorso protentus [2623 1Kb] , quem incole Sollonberg [2624 1Kb] uocant  . Eum [2625 1Kb] pontifex oportunum  arbitrans [2626 1Kb] , in quo [2627 1Kb] firmaretur castellum, quod genti presidio foret, statim siluam que montis uerticem obtexit, exscindi [2628 1Kb] mundarique [2629 1Kb] locum precepit. Itaque multis inpensis multoque [2630 1Kb] sudore hominum uoti compos effectus, montem asperum fecit habitabilem. Ubi preposituram constituens,  disposuit congregationem facere Deo seruientium [* 1Kb] , que mox conuersa est in turmam latronum. Ex illo enim castro nostri quidam populares in circuitu, quos ad tuendum 2631 1Kb] positi sunt, depredari et [2632 1Kb] persequi ceperunt. Ideoque locus ille postea tumultu comprouintialium destructus est; populus uero Nordalbingorum excommunicatus [2633 1Kb] . Compertum est nobis  in gratiam ducis factum hoc, qui more solito felicibus ecclesie actibus inuidebat.

26.  Nam et dux eo tempore, relicto ueteri castello Hammaburg, nouum quoddam presidium sibi suisque fundauit  , infra [2634 1Kb] Albiam flumen et riuum, qui Alstra uocatur. Ita nimirum cordibus [2635 1Kb] uel mansionibus ab [2636 1Kb] inuicem diuisis, dux nouum, archiepiscopus uetus coluit oppidum.  Diligebat sane pontifex eum locum sicut omnes [2637 1Kb] predecessores sui, eo quod metropolis sedes fuerit omnium septentrionalium nationum, et caput [2638 1Kb] sue parrochie. Ideoque dum adhuc pax fuit trans Albiam, omnes fere sollempnitates pasche ac pentecostes [2639 1Kb] itemque Dei matris ibi celebrare uoluit, collecto ex singulis congregationibus maximo cleri numero, precipue his, qui uocalitate sua populos mulcere poterant. Et tunc plenario gaudens ordine ministrorum, omnia diuine seruitutis  officia cum magna iussit reuerentia compleri et gloria etiam exteriori. [29.] Cui nimirum glorie tantum ipse indulsit [** 1Kb] , ut iam non Latino more uellet ecclesiastica obire mysteria, sed nescio qua Romanorum siue Grecorum consuetudine fultus, per tres missas, ubi astitit 2640 1Kb] , duodecim modulari officia precepit;  omnia magna querens, omnia mirabilia, omnia gloriosa in diuinis et humanis [2641 1Kb] , et propterea dicitur fumo delectatus aromatum et fulguratione luminum et tonitruis alte boantium uocum. Que omnia traxit a lectione ueteris Testamenti, ubi maiestas Domini apparuit in monte Synai. Et alia  multa facere solebat, rara modernis et ignorantibus [2645 1Kb] ; cum tamen sine auctoritate scripturarum [2646 1Kb] ipse nil fecerit, iam tunc scilicet meditatus ecclesiam suam diuitiis et honore ceteris anteferre, si papam et regem sue haberet uoluntati morigeros. Eos igitur complacare [2647 1Kb] properabat omnibus modis.

27.  Ea tempestate cesar Heinricus  , ingentibus regni diuitiis utens, in Saxonia Goslariam fundauit, quam de paruo, ut aiunt [2648 1Kb] , molendino uel tugurio formans uenatorio, in tam magnam, sicut nunc uideri potest, ciuitatem bono auspicio et celeriter perduxit. In qua etiam sibi construens palatium, duas omnipotenti Deo congregationes instituit; unam ex his [2649 1Kb] nostro [2650 1Kb] donans  regendam tenendamque pontifici, eo quod illi indiuiduus comes uel cooperator in omnibus existeret. Tunc etiam sibi [2651 1Kb] data est spes acquirendi uel accipiendi comitatus uel [2652 1Kb] abbatias uel predia, que magno deinceps periculo ecclesie mercati sumus, ut puta cenobia Lauresse uel Corbeie  , comitatus autem Bernardi  et Ekibrecti [2653 1Kb]  , predia uero Sincicum  , Plisna [2654 1Kb]  , Groningon [2655 1Kb]  , Dispargum [2656 1Kb]  , et Lismona  , quibus iam dubia re [2657 1Kb] possessis, arbitrabatur se metropolitanus, sicut bene [2658 1Kb] , dicitur de Xerse [2659 1Kb] , aut per mare ambulaturum, aut per terram [2660 1Kb] nauigaturum  , postremo que in animo habuit facile omnia perfecturum.

28. [31.] Presertim eo fultus adminiculo, quod  potentissimus papa Leo pro corrigendis [2661 1Kb] ecclesie necessitatibus uenit in Germaniam; quem sciret sibi pro ueteri amicitia nil abnegaturum [2662 1Kb] , quod iure [2663 1Kb] cuipiam deberet prestari [2664 1Kb] .

29.  Tunc habita est illa synodus generalis apud Mogontiam [2665 1Kb] , presidente domno apostolico et imperatore Heinrico, cum episcopis Bardone Mogontino [2666 1Kb] , Eberhardo [2667 1Kb] Treuerensi, Herimanno [2668 1Kb] Coloniensi, Adalberto Hammaburgensi, Engilhardo [2669 1Kb] Magdaburgensi, ceterisque prouintiarum sacerdotibus  . In eo [2670 1Kb] concilio [2671 1Kb] quidam Spirensis episcopus, Sibico, cui crimen adulterii intendebatur, examinatione sacrificii purgatus est. Preterea multa ibidem sancita [2672 1Kb] sunt ad utilitatem ecclesie, pre quibus Symoniaca  heresis et nefanda sacerdotum coniugia olographa synodi manu perpetuo dampnata sunt [2673 1Kb] . Quod ueniens domum noster [2674 1Kb] archiepiscopus [2675 1Kb] non [2676 1Kb] tacuisse probatur. De mulieribus [2677 1Kb] statuit eandem sentenciam [* 1Kb] , quam decessor eius 2678 1Kb] memorabilis Alebrandus et antea Libentius inchoarunt [2679 1Kb] , scilicet ut fierent  extra synagogam et ciuitatem, ne malesuada pellicum [2680 1Kb] uicinia castos uiolaret optutus. Hec [2681 1Kb] synodus facta est anno Domini 1051 [2682 1Kb]  ; ipse est annus [2683 1Kb] archiepiscopi 7. Et tunc maius altare tribunalis dedicatum est in honore genitricis Dei  .

30.  De qua synodo mentionem ideo fecerim, quod [2684 1Kb] domnus Adalbertus eo tempore, quo [2685 1Kb] tam clarihomines  in ecclesia fuerunt,  sapientie ac uirtutum merito fere omnes precelluit. Tantus [2686* 1Kb] apud papam, talis apud cesarem habebatur, ut de publicis rebus absque eius consilio nichil ageretur. Quapropter, ubi uix locum habet clericus, nec in procinctu bellorum imperator illum uirum dehabere [2687 1Kb] uoluit [2688 1Kb] , cuius inexpugnabile consilium sepe ad euincendos expertus est inimicos. Sensit hoc callidissimus Italorum dux Bonifacius [2689 1Kb]  , item Godafrid [2690 1Kb]  , Otto [2691 1Kb]  , Balduinus [2692 1Kb]  , et ceteri qui regnum tumultibus implentes, graui emulatione cesarem lassare [2693 1Kb] uidebantur; tandemque humiliati [2694 1Kb] , sola se infractos Adalberti prudentia gloriati sunt.

31.  Quid loquar de barbaris Ungrorum siue Danorum, item [2695 1Kb] Sclauorum aut  certe Nortmannorum gentibus, quas imperator sepius consilio domuerat quam bello? monitu et opera nostri pontificis nobile discens exemplum,

Parcere subiectis et debellare superbos  .
Ad hunc nostre felicitatis cumulum accessit hoc, quod fortissimus imperator Grecorum Monomachus  , et Heinricus Francorum [2696 1Kb]  , transmissis ad nostrum cesarem muneribus, congratulati sunt archiepiscopo pro sapientia et fide eius rebusque [2697 1Kb] bene gestis eius [2698 1Kb] consilio. Tunc ille [2699 1Kb] Constantinopolitano rescribens, iactauit se inter alia descendere a Grecorum prosapia [2700 1Kb] , Theophanu [2701 1Kb] et fortissimo Ottone sui generis auctoribus; ideoque nec mirum esse, si Grecos diligeret, quos uellet etiam habitu et moribus imitari; quod  et fecit. Similia [2702 1Kb] regi [2703 1Kb] Francie mandata legauit et aliis [2704 1Kb] *.

32.  Metropolitanus igitur his rerum successibus [2704 1Kb] clatus [2705 1Kb] , et quod papam uel cesarem sue uoluntati pronos uideret, multo studio laborauit in Hammaburg patriarchatum constituere. Ad quam intentionem primo ductus est ea necessitate, quoniam [2706 1Kb] rex Danorum, Christianitate  iam [2707 1Kb] in fines terre dilatata, desiderauit in regno suo fieri archiepiscopatum. Quod tamen ut perficeretur, ex auctoritate sedis apostolice, conuenientibus canonum decretis  , prope sancitum est [2708 1Kb] , sola expectabatur sentencia nostri pontificis. Quam rem ille [2709 1Kb] , si patriarchatus honor sibi et ecclesie sue Romanis priuilegiis concederetur, fore ut consentiret, promisit, quamlibet [2710 1Kb] inuitus. Disposuit uero patriarchatui [2711 1Kb] subiicere 12 episcopatus, quos [2712 1Kb] ex sua diuideret parrochia, preter eos suffraganeos, quos in Dania ceterisque gentibus nostra tenet ecclesia, ita ut primus esset in Palmis  iuxta Edgorem fluuium [2713 1Kb] , secundus in Helinganstade [2714 1Kb] , tercius in Razzispurg [2715 1Kb] , quartus in Aldinburg [2716 1Kb] , quintus in Michilinburg  [2717 1Kb] , sextus in Stade [2718 1Kb] , septimus in Lismona, octauus in Wildishusin [2719 1Kb] , nonus in Bremis, decimus in Ferde [2720 1Kb] , undecimus in Ramsola, duodecimus in Fresia. Nam Ferdhensem [2721 1Kb] episcopatum se facile posse adipisci non semel gloriatus est.

33.  Interea condicionibus utrimque [2722 1Kb] protractis, sanctissimus papa Leo migrauit [2723 1Kb] . Eodemque anno fortissimus imperator Heinricus decessit [2724 1Kb] . Quorum obitus contigit anno archiepiscopi 12 [2725 1Kb]  . Quorum morte non solum ecclesia turbata est, uerum etiam res publica finem habere uidebatur. Itaque ex illo tempore  nostram ecclesiam omnes calamitates oppresserunt  , nostro pastore tantum curie intento negotiis  . Ad gubernacula [2726 1Kb] regni mulier cum puero  successit, magno imperii detrimento [2727 1Kb] . Indignantes enim principes aut muliebri potestate constringi, aut infantili [2728 1Kb] ditione regi, primo quidem communiter uindicarunt se in pristinam libertatem  , ut non seruirent  ; dein [2729 1Kb] contentionem mouerunt inter se, quis eorum uideretur esse maior; postremo armis [2730 1Kb] audacter sumptis, dominum et regem suum deponere moliti sunt. Et hec omnia  oculis pocius uideri possunt quam calamo scribi.

[36.] Tandem seditionibus ad pacem inclinatis, Adalbertus et Anno archiepiscopi  consules declarati sunt  , et in [2731 1Kb] eorum consilio deinceps [2732 1Kb] summa rerum pendebat  . Sed cum ambo essent uiri prudentes et strennui in procuratione rei publice, tamen alter alterum felicitate aut industria sua longe [2733 1Kb] precurrisse uidetur. [Itaque ficta sodalitas episcoporum modico durauit tempore, et quamuis lingua utriusque pacem sonare uideretur, cor tamen odio mortali pugnabat in inuicem. Et Bremensis quidem presul eo iustiorem induit [2734 1Kb] causam, quoniam pronior fuit ad misericordiam, regique domino suo fidem docuit seruandam esse usque ad mortem. At uero Coloniensis, uir atrocis  ingenii, etiam uiolate fidei arguebatur in legem. Preterea per omnes, que suo tempore facte sunt conspirationes, medioximus semper erat [2735 1Kb] .]

34.  Coloniensis enim, quem auaritie notabant, omnia que [2736 1Kb] domi uel in curia potuit corradere [2737 1Kb] , in ornamentum [2738 1Kb] sue posuit ecclesie. Quam, cum prius magna esset, ita maximam fecit, ut iam comparationem euaserit omnium que in regno sunt ecclesiarum. Exaltauit etiam parentes suos et amicos et [2739 1Kb] capellanos, primis honorum dignitatibus omnes cumulans, ut illi alteris succurrerent infirmioribus. Quorum primores erant germanus archiepiscopi [2740 1Kb] , Wecilo [2741 1Kb] Magadeburgensis  , eorumque [2742 1Kb] nepos Burkardus [2743 1Kb] , Haluerstadensis [2744 1Kb] episcopus  , similiter Cuono  [2745 1Kb] , Treueris electus, sed inuidia cleri martyrio coronatus antequam intronizatus  . Item Mindensis Eilbertus [2746 1Kb]  et Traiectensis Wilhelmus [2747 1Kb]  ; preterea in Ytalia Aquilegiensis  atque Parmensis  , et alii, quos enumerare longum est, studio et fauore Annonis eleuati sunt, qui et fautori suo in temptationibus auxilio decorique fuisse certarunt. Multa igitur ab illo uiro in diuinis et humanis  egregie facta comperimus.

35.  Noster uero metropolitanus tamen [2748 1Kb] pro nobilitate certans et gloria  terrena, indignum habuit aliquem suorum exaltare, licet multos in obsequium [2749 1Kb] traxisset egentes, arbitrans sibi hoc esse [2750 1Kb] dedecus, si aut rex aut quisquam [2751 1Kb] magnatium [2752 1Kb] suis benefaceret, quos  ipse, inquit, tam bene aut melius possum remunerare. Ergo admodum pauci suorum illo annuente peruenerunt ad apicem episcopalem; multi uero si tantum apti ad uerbum seu callidi essent ad seruitium, ingentibus cumulati sunt diuitiis. Unde factum est, ut pro gloria mundi captanda homines diuersi generis et multarum artium [* 2Kb] , precipue uero adulatores, ad suam ascisceret 2753 1Kb]  familiaritatem. Quorum onerosam multitudinem traxit secum in curia [2754 1Kb] et per episcopium, siue quacumque iter esset, affirmans se frequenti commeantium multitudine non modo non grauari, uerum etiam opipare [2755 1Kb] delectari  . Pecuniam autem quam recepit a suis siue ab [2756 1Kb] amicis, porro [2757 1Kb] seu ab his [2758 1Kb] qui frequentabant palatium, uel qui regie  maiestati [2763 1Kb] obnoxii fuerunt [2764 1Kb] , illam, inquam, pecuniam, licet maxima esset, sine mora dispersit infamibus personis et ypocritis  , medicis [2765 1Kb] et histrionibus et id genus aliis, scilicet [2766 1Kb] non sapienter estimans, talium personarum fauoribus se effecturum ut uel solus placeret in curia uel maior domus [2767 1Kb] fieret pre omnibus, et eo modo perfici posse, quod in animo habuit de prouectu ecclesie sue. Preterea cum omnes, qui erant in Saxonia siue in aliis regionibus clari et magnifici uiri, adoptaret in milites, multis dando quod habuit, ceteris pollicendo quod non habuit, inutile nomen uane glorie magno corporis et anime dampno mercatus est. Et corrupti quidem mores  archiepiscopi ab initio tales, in [2768 1Kb] processu [2769 1Kb] temporis et circa  finem semper deteriores fuerunt.

36.  Tunc igitur magnis curie honoribus inflatus, uixque iam tolerandus inopi parochie, uenit Bremam cum ingenti, ut solebat, multitudine armatorum, nouis populum et regionem [2770 1Kb] exactionibus aggrauans [2771 1Kb] . Et tunc leuata sunt illa castella, que uel [2772 1Kb] maxima nostros ad iram Duces [2773 1Kb] incenderunt, deficiente illo studio, quod prius habuit in edificatione sanctarum congregationum. Miranda nimirum uoluntas hominis impatiensque [2774 1Kb] ocii, que domi forisque  tantis occupata laboribus, nunquam posset fatigari. Nam cum sepe antea miser episcopatus eius tantis expeditionum sumptibus tantisque uoracis curie studiis laborasset, nunc uero in edificationem [2775 1Kb] prepositurarum  et castellorum sine misericordia profligatus est. [Nam et hortos et uineas in terra plantans arida, licet studio inefficaci multa temptasset, nichilominus tamen hiis, qui morem gererent sue uoluntati, magnifice uoluit omnibus compensari laborem [2776 1Kb] .] Ita mens alta uiri pugnans contra naturam patrie, quicquid usquam magnificum didicit, hoc non [2777 1Kb] habere [2778 1Kb] ipse noluit [2779 1Kb] . Cuius morbi causas cum diligenter et diu perscrutarer, inueni sapientem uirum ex illa, quam nimium [2780 1Kb] dilexit, mundi gloria perductum ad hanc mollitiem animi  , quod [2781 1Kb] in prosperitate rerum  temporalium eleuatus in superbiam [2782 1Kb] , ad laudem comparandam ignorabat [2783 1Kb] modum, in aduersitate autem plus iusto contristatus, iracundie aut merori frena laxabat [2784 1Kb]  . Itaque tam in bono, si misertus [2785 1Kb] est, quam in malo, si iratus est, in utroque mensuram excessit.

37. [40.] Eius rei documentum hoc habeo, quod in ira furoris sui aliquos manu percussit usque ad effusionem sanguinis, sicut fecit prepositum eius aliosque [2786 1Kb] . In misericordia uero, que in hac parte melius dicitur largitas, erat ita profusus, ut libram argenti pro denario [2787 1Kb] computans, aliquando mediocribus personis effundi centum libras edixerit, amplius autem maioribus. Qua de re accidit, ut quotienscumque [2788 1Kb] iratus est, ceu [2789 1Kb] leo fugeretur  ab omnibus, cum uero placatus est [2790 1Kb] , palpari posset ut agnus. Citissime autem ad hylaritatem ab ira laudibus mulceri potuit uel suis uel alienis, et tunc quasi alteratus ab illo qui [2791 1Kb] fuit, arridere cepit laudatori. Hunc locum sepe uidimus captari ab [2792 1Kb] adulatoribus, qui ex diuersis terrarum partibus in cameram eius, uelud in sentinam fluxerunt [2793 1Kb]  , quos et ipse ad nansciscendum honorem mundi necessarios esse [2794 1Kb] principibus indicauit [2795 1Kb] . Si qui tamen palatio et regi notiores erant, in [2796 1Kb] suam dignatus est ascire [2797 1Kb] familiaritatem, reliquos permisit abire donatos. Ita uero et honestas personas et in ordine sacerdotali fulgentes ad hoc turpissimum adulationis offitium ambitio sue familiaritatis illexit. Postremo qui adulari nesciret aut fortasse  nollet, eum sicut amentem et stolidum uidimus a ianuis excludi [2798 1Kb] , ac si diceretur:

   . . . . Exeat aula,
Qui uult esse pius  .
Et:

Accusator erit qui uerum dixerit  .
Porro ita preualuerunt apud nos mendaces, ut uera dicentibus non crederetur, etiamsi iurarent. Talibus igitur personis plena fuit domus [2799 1Kb] episcopi.

38.  Quibus accesserunt cottidie [2800 1Kb] alii gnathones [2801 1Kb] , parasiti, somniatores et rumigeruli,  qui ea que ipsi confinxerunt [2801* 1Kb] , nobisque placitura rebantur, iactabant sibi per angelos reuelata; iam publice diuinantes Hammaburgensem patriarcham [2802 1Kb] , sic enim uocari uoluit, cito papam futurum, emulos [2803 1Kb] suos a curia depellendos, ipsum uero [2804 1Kb] solum diuque rem publicam gubernaturum, atque ita [2805 1Kb] fieri longeuum, ut quinquaginta annos excederet in episcopatu, postremo per illum uirum [2806 1Kb] quedam aurea secula orbi uentura  . Et hec quidem [2807 1Kb] ficet ficte ab adulatoribus et pro questu promitterentur, episcopus tamen, quasi de celo sonuissent, uera omnia putabat, tractans [2808 1Kb] ex Scripturis quedam presagia rerum, que fieri debeant, hominibus data uel in sompniis, [2809 1Kb] uel in auguriis, uel in communibus sermonum  loquelis; uel in non solitis [2810 1Kb] elementorum figuris. Quare dicitur eum morem insueuisse, ut, dum cubitum ibat [2811 1Kb] , fabulis delectaretur; cum expergisceretur, sompniis; quotiens uero iter incepit, auspiciis. Aliquando etiam totum diem sompno [2812 1Kb] indulgens, noctu peruigil aut [2813 1Kb] lusit ad aleas [2814 1Kb] aut mense [2815 1Kb] assedit [2816 1Kb] . Cum autem [2817 1Kb] recumberet ad mensam, hilariter habundanterque omnia precepit exhiberi conuiuis [2818 1Kb] , ipse a conuiuis ieiunus [2819 1Kb] interdum surgens, semper autem ex officio paratos habens qui aduenientes reciperent hospites, magnopere curauit [2820 1Kb] , ne non multum illum haberent [2821 1Kb] . Adglorians hospitalitatem porro maximam [2822 1Kb] esse uirtutem, que cum [2823 1Kb] non careat diuina mercede, sepe etiam inter homines  habeat uel maximam [2824 1Kb] laudem. Recumbens autem non tam cibis aut poculis quam faceciis [2825 1Kb] oblectabatur, aut [2826 1Kb] regum hystoriis aut raris philosophorum sentenciis. Si uero erat priuatus, quod raro accidit, ut solus et absque hospitibus maneret uel regiis legatis, tunc [2827 1Kb] fabulis aut [2828 1Kb] somniis, semper autem sobriis ocium terebat [2829 1Kb]  loquelis. Raro fidicines admittebat, quos tamen propter alleuiandas anxietatum curas aliquando censuit esse necessarios. Ceterum pantomimos [2830 1Kb] , qui obscenis corporum motibus oblectare uulgus [2831 1Kb] solent, a suo conspectu prorsus eiecit. Soli medici cum illo regnabant, difficilis aditus fuit ceteris, nisi grauior causa posceret aliquos intromitti  laicos [2832 1Kb] . Unde etiam accidit ut uideremus ostium  thalami sui [2833 1Kb] , quod primo omnibus patuit ignotis uel [2834 1Kb] peregrinis, tali postmodum custodia uallatum esse, ut magnis de rebus [2835 1Kb] legati potentesque [2836 1Kb] seculi persone aliquando pro foribus inuiti expectarent per ebdomadam.

39. Preterea inter epulandum familiare habuit magnos [2837 1Kb] uiros carpere, notans in aliis stulticiam in quibusdam auaritiam, multis autem obiiciens ignobilitatem, omnibus [2838 1Kb] uero [2839 1Kb] improperauit infidelitatem, eo quod ingrati essent illi [2840 1Kb] , qui eos de stercore suscitaret [2841 1Kb] , regi, quem solus [2842 1Kb] ipse [2843 1Kb] diligens imperium, pro iure non pro suo commodo tueri uideretur: argumentum esse, quod illi sicut ignobiles raperent aliena, ipse uero sicut nobilis effunderet sua; hoc esse apertissimum nobilitatis  indicium. Hac inuectione pestifera utebatur in singulos, nullique demum pepercit, dummodo se omnibus anteferret. [43.] Itaque breuiter hoc dicendum est, pro sola quam dilexit mundi gloria peioratum esse uirum illum de omnibus quas ab initio habuit uirtutibus. Nempe [2844 1Kb] talia et eiusmodi plurima circa ipsum facta sunt illo tempore, que supersticioni uel iactancie seu potius negligentie eius infamiam magnam pepererunt, odiumque omnium mortalium, precipue uero magnatum.

40.  Ex quibus infestissimi erant tam illi quam ecclesie nostre dux Bernardus et filii eius, quorum inuidia, simul [2845 1Kb] et odia, itemque insidie, obprobria et calumpnie traxerunt archiepiscopum ad [2846 1Kb] omnia que supra diximus offendicula precipitem,  et quasi uecordem fecerunt [2847 1Kb] , dum minor ipsis et cedere uideretur [2848 1Kb] . Cessit tamen aliquando sponte pro officio sacerdotii, cupiens inuidiam [2849 1Kb] superare beneficiis et bona reddere pro malis. Sed cum frustra laborasset omnibus modis, ut male nexam cum ducibus resarciret amicitiam, uictus tandem [2850 1Kb] a tribulatione persequentium et dolore malorum exulceratus, non semel exclamauit cum Helya: Domine Deus, altaria tua destruxerunt [2851 1Kb] , prophetas tuos occiderunt, et relictus sum ego solus, et querunt me interficere . Ceterum quam iniuste noster [2852 1Kb] archiepiscopus [2853 1Kb] talia passus sit, unum satis est exemplum hic ponere; quo potest uideri amicitiam cum inuidis nil  ualuisse conseruatam.

 41.  Dux auaritie stimulo motus in Frisones [2854 1Kb] , quod debitum non inferrent tributum, uenit in Fresiam, comitem habens archiepiscopum, qui ea tantum gratia profectus est, ut discordantem populum duci reconciliaret. Cumque dux mammone cupidus, totam pro censu rationem poneret, necdum [2855 1Kb] septingentis argenti marcis posset ullo modo placari, mox barbara gens, nimio furore succensa,

In ferrum pro libertate ruebant [2856 1Kb]  .
Multi nostrum [2857 1Kb] ibi perfossi, ceteri fuga defensi [2858 1Kb] , castra [2859 1Kb] ducis et archiepiscopi direpta magnus ecclesie thesaurus ibi dilapsus est. Nichil tamen profuit nobis apud ducem et suos amicitie fides in [2860 1Kb] periculo experta, quo minus persequi uellent  ecclesiam. Aiunt ergo ducem futuri prescium sepe cum gemitu narrasse filios suos ad excidium Bremensis ecclesie fataliter destinatos. [uidit  [2861 1Kb] enim per sompnium ex penetralibus suis egressos in ecclesiam [2862 1Kb] ursos aprosque, deinde ceruos, ad ultimum lepores. Ursi, inquit, et apri erant parentes nostri, fortitudine sicut dentibus armati: cerui sumus ego et frater, solis decori cornibus, lepores autem [2863 1Kb] filii nostri [2864 1Kb] modice uirtutis et timidi: de quibus metuo, ne impugnantes Ecclesiam, diuinam incurrant ultionem [2865 1Kb] .] Quapropter sub obtestatione diuini timoris premonuit eos, ne quid impium cogitarent aduersum [2866 1Kb] ecclesiam et pastorem suum, periculose ledi aut [2867 1Kb] hunc aut illam [2868 1Kb] , quod iniuria eorum redundet [2869 1Kb] in Christum. Hec surdis ille precepta  reliquit. Nunc de uindicta peccatores [2870 1Kb] statim sequente uideamus [2871 1Kb] .

42.  Anno pontificis nostri 17 Bernardus Saxonum dux obiit , qui a tempore senioris Libentii iam per annos 40 Sclauorum res atque Nordalbingorum ac nostras strenue administrauit  . Post cuius obitum filii eius Ordolf [2872 1Kb] et Hermannus [2873 1Kb] hereditatem patris acceperunt, malo omine Bremensis ecclesie. Illi enim antiqui memores odii, quod patres eorum contra, eandem licet occulte, exercuerunt  ecclesiam  , statuerunt aperte iam ultionem repetendam esse in episcopum totamque familiam ecclesie. Et [2874 1Kb] primo quidem dux Ordulfus uiuo [2875 1Kb] adhuc patre, hostili [2876 1Kb] stipatus multitudine, Bremensem episcopatum in Fresia deuastauit ac cecauit homines ecclesie [2877 1Kb] , alios etiam legatos ad se pro [2878 1Kb] pace directos publice uerberari iussit et decaluari; postremo omnibus modis ecclesiam et suos impugnare, spoliare, cedere ac pro nichilo habere [2879 1Kb] . Ad ea tametsi [2880 1Kb] pontifex, ut debuit, ecclesiastico zelo exardens [2881 1Kb] , contemptores [2882 1Kb] anathematis gladio percussit, querelam tamen ad curiam deferens, nil aliud meruit quam derideri [2883 1Kb] . Nam et rex puer a nostris comitibus primo, ut aiunt [2884 1Kb] , derisui habitus est. [2.] Quapropter archipresul  [2885 1Kb] tempori seruiens [2886 1Kb] , ut coniuratos tantum fratres ab inuicem diuelleret, dicitur [2887 1Kb] Herimannum [2888 1Kb] comitem adoptasse [2889 1Kb] in militem. Cuius satellicio functus, in Ungaricam tunc expeditionem quasi magister regis et princeps consiliorum profectus est, relicto super negotia regni [2890 1Kb] Coloniensi archiepiscopo. Restituto autem in regnum Salemone  , quem Belo expulerat [2891 1Kb]  , pontifex noster cum rege puero uictor ab Ungria [2892 1Kb] regressus est.

43.  Tunc comes Herimannus aliquid magnum sperans et ambiens [2893 1Kb] beneficium, quod dare nollet [2894 1Kb] episcopus [2895 1Kb] , statim conuersus [2896 1Kb] in furorem, cum exercitu copioso uenit contra Bremam, ibique diripiens omnia que ad manum  uenerant, soli ecclesie pepercit [2897 1Kb] . Armenta boum et caballorum omnia in predam cesserunt  . Similiter per totum faciens episcopatum, homines ecclesie nudos inopesque dimisit. Tunc etiam castella omnia, que pontifex, prescius futurorum, diuersa regione construxit [2898 1Kb] , usque ad solum diruta sunt.

44.  Archiepiscopus eo tempore primatum curie [2899 1Kb] tenebat. Cuius audita querela, comes secundum iudicium palatii relegatus in exilium [2900 1Kb] , post annum clementia regis absolutus est. Deinde  uero idem comes Herimannus et frater eius, dux Ordulfus, ad satisfactionem ecclesie uenientes, pro delicto suo quinquaginta mansos optulerunt, et quieuit terra paucos dies.

[4.] Tunc etiam rex uastacioni condolens [2901 1Kb] Bremensis ecclesie, transmisit ei ad solatium fere centum pallia cum aliis uasis argenteis, itemque libris, candelabris et turibulis auro paratis. [Hec [2902 1Kb] sunt munera, que rex misit ad reedificationem Hamburg [2903 1Kb] : tres calices aureos, in quibus erant libre auri decem, unum uas chrismale argenteum, scutum argenteum deauratum, psalterium aureis scriptum litteris, thuribula et candelabra argentea, dorsalia nouem regalia, casulas 35, cappas 30, dalmaticas et subtiles 14 [2904 1Kb] et alia multa, et unum plenarium cuius  tabula uidebatur nouem libras auri habere [2905 1Kb] .] Fertur etiam Corbeiam atque Lauressam [2906 1Kb] cenobia  , pro quibus diu multum [2907 1Kb] laborauit [2908 1Kb] archiepiscopus, eo tempore [2909 1Kb] Hammaburgensi [2910 1Kb] ecclesie preceptis [2911 1Kb] tradita [2912 1Kb] . Tunc etiam diu [2913 1Kb] desiderata in ditionem ecclesie Lismona uenit  , que curtis [2914 1Kb] , ut aiunt, septingentos mansos [2915 1Kb] habere uidetur et maritimas Hadele regiones [2916 1Kb] in ditione possidet [2917 1Kb] . Pro qua firmiter ex omni parte soluenda fertur archiepiscopus regine Agneti dedisse nouem [2918 1Kb] libras auri, quoniam hec in partem sue dotis illa [2919 1Kb] commemorabat [2920 1Kb] . [Quinquaginta [2921 1Kb] cortes dominicales habuit archiepiscopus, ex quibus Walde [2922 1Kb] maxima  , persoluit seruitium unius mensis, ceterum Ambergon [2923 1Kb]  minima quatuordecim  dierum. Tanta erat opulentia huius episcopi [2924 1Kb] .]

45.  Potuit ecclesia nostra diues esse; potuit archiepiscopus noster Coloniensi aut Mogontino [2925 1Kb] in omni rerum gloria non inuidere. Solus erat Wirciburgensis [2926 1Kb] episcopus, qui dicitur in episcopatu suo neminem habere consortem, ipse [2927 1Kb] cum teneat [2928 1Kb] omnes comitatus sue parrochie, ducatum etiam prouintie gubernat episcopus [2929 1Kb] . Cuius emulatione permotus [2930 1Kb]  noster presul statuit omnes comitatus, qui in sua dyocesi aliquam iurisdictionem [2931 1Kb] habere uidebantur, in potestatem ecclesie redigere. Quapropter ab initio quidem illum maximum Fresie comitatum a cesare indeptus [2932 1Kb] est de Fiuelge [2933 1Kb] , quem prius habuit dux Gotafridus [2934 1Kb] , et  nunc [2935 1Kb] Ekibertus [2936 1Kb] . Pensionem [2937 1Kb] librarum dicunt esse mille argenti, quarum ducentas ille soluit; atque est miles ecclesie. Archiepiscopus autem optinuit eundem comitatum per decem annos, usque ad diem expulsionis sue. Alter [2938 1Kb] comitatus erat Utonis [2939 1Kb] , qui per omnem [2940 1Kb] parrochiam Bremensem sparsim diffunditur, maxime circa Albiam. Pro quo archiepiscopus Utoni tantum optulit in precarie [2941 1Kb] nomen de bonis ecclesie, quod estimatur singulis annis  reddere mille libras argenti, cum utique tanta quantitate precii maior possit [2942 1Kb] ecclesie fructus omni anno parari [2943 1Kb] , nisi quod pro mundi gloria adipiscenda sufficit nobis ideo esse pauperes, ut [2944 1Kb] diuites multos in seruitio habeamus  . [6.] Tercius erat comitatus in Fresia, nostre parrochie uicinus, qui dicitur Emisge  , quem iuri ecclesie nostre defendens [2945 1Kb] a Bernardo comite Gotescalcus occisus est, pro quo noster pontifex regi pactus est se mille libras argenti daturum. Cuius pecunie summam cum facile non posset habere, proh dolor! iussit cruces, altaria, coronas et cetera ornamenta ecclesie deponi, quibus denudatis, infelicem maturauit contractum perficere. Gloriabatur [2946 1Kb] autem pro argentea se cito auream ecclesiam facturum,  omniaque ablata restituere in decuplum, sicut et prius in destructione claustri uisus est egisse. [O sacrilegium! Due cruces auro parate cum gemmis, altare maius et calix, ambo rutilantia ex auro et apidibus contexta preciosis, confracta sunt; in quibus erant auri pondera uiginti marce, quas optulit domna Emma Bremensi ecclesie cum aliis donis pluribus. Narrauit faber [2947 1Kb] illa cremans [2948 1Kb] , magno se dolore coactum ad hoc sacrilegium, ut confringeret illas cruces, secreto quibusdam [2949 1Kb] asserens  se ad sonitum mallei audisse quasi uocem gementis pueri [2950 1Kb] ]. Tunc autem et tali modo thesauri Bremensis ecclesie, a ueteribus et suo tempere summo labore magnaque fidelium deuotione collecti, una et miserabili hora pro nichilo sunt pessundati. uix tamen ex eadem pecunia media pars debiti [2951 1Kb] conflata est. Gemmas sanctarum crucum [2952 1Kb] distractas [2953 1Kb] audiuimus a [2954 1Kb] quibusdam meretriculis donatas.

46. Horreo, fateor, omnia sicut facta sunt propalare, eo quod initium dolorum hec erant [2955 1Kb] , grauisque secuta est uindicta. Ab illo ergo die ruentibus in occasum prosperis, omnia nobis et ecclesie aduersa fuerunt, ita ut episcopus noster et sui assecle  ab omnibus exsibilarentur sicut heretici.  At ille paruipendens omnium uoces, simul etiam [2956 1Kb] relicta rei domestice cura, totus in curiam uehemens et in gloriam preceps ferebatur, hac causa, ut ipse retulit, capessende rei publice querens primatum, quia dominum et regem suum inter manus trahentium non posset uidere captiuum  . Et iam consulatum adeptus est, iam remotis emulis solus possedit [2957 1Kb] arcem capitolii, non tamen sine inuidia, que semper gloriam sequitur  . Tunc uero metropolitanus noster quedam aurea secula  renouaturus in consulatu suo, cogitasse fertur [2958 1Kb] disperdere de ciuitate Dei omnes qui operantur iniquitatem, precipue illos qui uel in regem manus miserunt aut ecclesias depredasse  uidebantur. Cuius delicti conscientia cum fere omnes episcopi et principes regni tangerentur, unanimi odio conspirabant, ut ille [solus [2959 1Kb] ] periret, ne ceteri periclitarentur.  Igitur omnes [simul [2960 1Kb] ] apud Triburiam congregati  , cum rex adesset presens, archiepiscopum nostrum quasi magum et seductorem a curia depulerunt. Adeo manus eius contra omnes, manusque omnium contra illum , ut controuersie finis peruenerit usque ad sanguinem.

47.  Audientes autem [2961 1Kb] duces nostri, quod pontifex ab ordine senatorum esset  eiectus [2962 1Kb] , magno repleti gaudio, cogitabant et ipsi tempus inuenisse ultionis, ut eum penitus alienarent a suo episcopio, dicentes: Exinanite usque ad fundamentum in eo  et conteramus eum de terra uiuentium . Itaque multe insidie multaque obprobria eorum aduersum archiepiscopum [2963 1Kb] , qui eo tempore [2964 1Kb] , cum nil [2965 1Kb] tucius haberet, Breme sedit [2966 1Kb] , quasi obsessus et custodia uallatus [2967 1Kb] inimicorum [2968 1Kb] . Cumque tota ducis familia pastorem et ecclesiam et [2969 1Kb] populum et sanctuarium derisioni haberent [2970 1Kb] , Magnus tamen [2971 1Kb] ante omnes seuiebat, glorians se tandem reseruatum esse, qui rebellem domaret [2972 1Kb] ecclesiam.

48.  Magnus igitur [2973 1Kb] , filius ducis,  collecta latronum multitudine, non eo modo conatus est ecclesiam impugnare quemadmodum parentes eius, uerum ipsum pastorem ecclesie persecutus [2974 1Kb] . ut contentionem diutinam finisse uideretur, aut membris truncare aut funditus interficere querebat episcopum [2975 1Kb] . Nec tamen illi dolus ad cauendum [2976 1Kb] defuit, auxilium uero in militibus nullum prorsus habuit. Ipso [2977 1Kb] tempore archiepiscopus a Magno duce  obsessus, clam [2978 1Kb] noctu [2979 1Kb] fugit [2980 1Kb] Goslariam, ibique secure per dimidium annum mansit in predio suo apud Loctunam  . Castra et seruicium [2981 1Kb] eius ab hostibus direpta sunt. Quibus angustiarum laqueis obstrictus, ignominiosum quidem, sed necessarium cum tyranno fedus pepigit, ut, qui hostis erat, miles efficeretur, offerens  ei de bonis ecclesie mille mansos [2982 1Kb] in beneficium et amplius [2983 1Kb] : eo nimirum tenore, ut comitatus Fresie, quorum alterum Bernardus, aterum Ekibertus [2984 1Kb] inuito pontifice retinebat, Magnus absque omni dolo uendicaret iuri ecclesie ac [2985 1Kb] defenderet. [10.] Ita prorsus diuiso in tres partes Bremensi episcopatu, cum unam partem Udo [2986 1Kb] , alteram [2987 1Kb] Magnus haberet, uix tercia remansit episcopo; quam tamen ipse postea Eberhardo [2988 1Kb]  aliisque regis adulatoribus distribuens, fere nichil sibi retinuit. Nam et cortes [2989 1Kb] episcopi et decime ecclesiarum, unde cleriei, uidue [2990 1Kb] et inopes sustentari  deberent [* 1Kb] , omnia 2991 1Kb] cesserunt in usum laicorum, ita ut meretrices cum latronibus usque hodie luxurientur ex bonis ecclesie, in derisum habentes episcopum omnesque ministros altaris. Tantis igitur largitionibus, sicut hodie uideri potest [2992 1Kb] , nichil lucratus est archiepiscopus [2993 1Kb] erga Udonem et Magnum, quam ne expelleretur a suo episcopatu; a ceteris uero nichil aliud seruitii [2994 1Kb] meruit nisi ut dominus uocaretur.

49.  Hec nobis prima ruina contigit in Bremensi parrochia [2995 1Kb] ; uerum trans Albiam quoque uindicte magnitudo peruenit, quoniam princeps Gotescalcus eo tempore interfectus est a paganis, quos ad Christianitatem nitebatur ipse conuertere. Et quidem uir omni euo memorabilis,  magnam partem Sclauanie conuersam habuit ad [2996 1Kb] diuinam religionem. Sed quia nondum implete [2997 1Kb] sunt iniquitates Amorreorum , neque adhuc uenit tempus miserendi eorum, necesse erat ut uenirent scandala , ut probati fierent manifesti . Passus est autem noster Machabeus in ciuitate Leontia  , uII Idus Iunii 1066, cum presbytero Yppone, qui super altare immolatus est, et aliis multis tam laicis quam clericis, qui diuersa ubique pro Christo pertulerunt supplicia [** 1Kb] . Ansuerus [2998 1Kb] monacus et cum eo alii apud Razzisburg [2999 1Kb] lapidati sunt. Idus Iulii passio illorum occurrit [3000 1Kb] .

50. [*** 1Kb] Iohannes episcopus senex cum ceteris christianis  in Magnopoli ciuitate captus 3001 1Kb] seruabatur ad [3002 1Kb] triumphum.  Ille igitur pro confessione Christi fustibus cesus, deinde per singulas ciuitates Sclauorum ductus ad ludibrium, cum a Christi nomine flecti non posset, truncatis manibus ac pedibus, in platea corpus eius proiectum est, caput uero eius [3003 1Kb] desectum [3004 1Kb] , quod [3005 1Kb] pagani conto [3006 1Kb] prefigentes in titulum uictorie, deo suo Redigast immolarunt [3007 1Kb] . Hec in metropoli Sclauorum Rethre gesta sunt Iu Idus Nouembris. Filia regis Danorum apud Michilenburg [3008 1Kb] , ciuitatem [3009 1Kb] Obodritorum, inuenta cum mulieribus, diu cesa, nuda dimissa [3010 1Kb] est. Hanc enim, ut prediximus, Gotescalcus princeps habuit uxorem, a qua et filium suscepit Heinricum. Ex alia uero Butue [3011 1Kb] natus  fuit, magno uterque Sclauis excidio genitus [3012 1Kb] .  Et illi quidem uictoria potiti totam Hammaburg [3013 1Kb] prouintiam ferro et igne demoliti sunt, Sturmarii fere omnes aut occisi aut in captiuitatem ducti, castrum Hammaburg [3014 1Kb] funditus excisum, et in derisionem Saluatoris nostri etiam cruces a paganis truncate sunt  . Impleta [3015 1Kb] est [3016 1Kb] nobiscum prophetia, que ait: Deus, uenerunt gentes in hereditatem tuam; polluerunt templum sanctum tuum , et reliqua; que prophetice [3017 1Kb] deplorantur in Ierosolimitane urbis excidio. Huius [3018 1Kb] auctor cladis Blusso [3019 1Kb] fuisse dicitur, qui sororem habuit Godescalci, domumque reuersus et ipse obtruncatus est [**** 1Kb] . Itaque omnes  Sclaui, facta conspiratione generali, ad paganismum denuo relapsi sunt * 1Kb] , eis occisis qui perstiterunt in fide. Dux noster Ordulfus in uanum sepe contra Sclauos dimicans per duodecim annos, quibus patri superuixit  1Kb] , numquam potuit [3029 1Kb] uictoriam habere, totiensque uictus a paganis, a suis etiam derisus est. Igitur expulsio archiepiscopi  et mors Gotescalci uno fere anno contigit, qui est pontificis 22 [3030 1Kb] . Et nisi [3031 1Kb] fallor, hec mala nobis uentura signauit ille [3032 1Kb] horribilis cometa, qui ipso apparuit anno circa dies pasche [3033 1Kb]  .

51.  Eodem quoque tempore  clades illa memorabilis in Anglia facta est, cuius magnitudo, et quod Anglia Danis ex antiquo subiecta est summam [3034 1Kb] nos euentuum  preterire non sinit. Post mortem  sanctissimi regis Anglorum [3035 1Kb] Eduardi, contendentibus pro illo regno principibus, Haroldus [3036 1Kb] quidam Anglorum [3037 1Kb] dux, uir maleficus, sceptrum inuasit. Quod dum [3038 1Kb] sibi frater eius, nomine Tosti, ereptum audiret [3039 1Kb] , regem Nordmannorum auxilio ducit [3040 1Kb] [** 1Kb] Haroldum  , regemque Scotorum [3041 1Kb] ; et occisus est ipse [3042 1Kb] Tosti, et rex Hibernie et Haroldus [3043 1Kb] cum toto exercitu eorum [3044 1Kb] a rege Anglorum  . uix, ut aiunt [3045 1Kb] , dies octo transierunt, et ecce Willehelmus [3046 1Kb] , cui pro oblico sanguine cognomen est bastardus, a [3047 1Kb] Gallia transfretans  in Angliam, lasso uictori [3048 1Kb] bellum intulit. In quo Angli primum uictores, deinde uicti a Nordmannis, usque ad finem [3049 1Kb] contriti sunt. Haroldus [3050 1Kb] ibi cecidit, et post eum [3051 1Kb] ex Anglis fere centum milia. Bastardus uictor in ultionem Dei, quem ipsi offenderant Angli, omnes fere clericos et monachos absque regula uiuentes expulit. Deinde ablatis scandalis, Lanfrancum philosophum in ecclesia posuit doctorem  , cuius studio et prius in Gallia [3052 1Kb] et postmodum in Anglia multi ad diuinum animati sunt obsequium.

52. ([15.] Cap. 170.] In Sueonia [3053 1Kb] per idem tempus Christianissimus rex Stinkel [3054 1Kb] defunctus est, post quem certantibus de regno [*** 2Kb] duobus Hericis 3055 1Kb] , omnes Suedorum potentes feruntur occubuisse  in bello. Nam et reges ambo ibi perierunt. Ita prorsus deficiente omni regali prosapia  , et status regni mutatus, et Christianitas ibi turbata est ualde. Episcopi, quos illuc metropolitanus ordinauit, persecutiones [3056 1Kb] metuentes, domi sederunt. Solus episcopus Sconie [3057 1Kb] procurauit ecclesias Gothorum. Et quidam Sueonum satrapa [**** 1Kb] Gniph 3058 1Kb] ad Christianitatem populum confortauit.

53.  Illo tempore clarissimus inter barbaros fuit Suein, rex Danorum; qui reges Nortmannorum [***** 1Kb] Olaph et Magnum  1Kb] constrinxit magna uirtute. Inter Suein et Bastardum  perpetua contentio de Anglia fuit  , licet noster pontifex muneribus Willehelmi persuasus, inter reges pacem formare uoluerit. Christianitas [3070 1Kb] ab illo Suein rege in exteras nationes longe lateque diffusa est. Et cum multis uirtutibus polleret, sola egrotauit luxuria. Nouissimis [3071 1Kb] archiepiscopi temporibus, cum ego Bremam uenerim [3072 1Kb]  , audita eiusdem regis sapientia, mox ad eum uenire disposui; a quo etiam [3073 1Kb] clementissime susceptus, ut omnes, magnam huius libelli materiam ex eius ore collegi. Erat enim scientia litterarum eruditus et liberalissimus in extraneos, et ipse direxit predicatores suos [3074 1Kb] clericos in omnem Suediam, Nortmanniam et [3075 1Kb] in insulas que sunt [3076 1Kb] in illis partibus. Cuius ueraci et dulcissima narratione didici, suo  tempore multos ex barbaris nationibus ad Christianam fidem conuersos, aliquos etiam tam in Suedia quam in [3077 1Kb] Noruegia martyrio coronatos; »ex quibus, ait Hericus [3078 1Kb] quidam peregrinus [3079 1Kb] dum [3080 1Kb] Sueones ulteriores predicaret, martyrii palmam capitis abscisione [3081 1Kb] meruit. Alter, quidam [3082 1Kb] Alfwardus [3083 1Kb] nomine, inter Nortmannos sancta [3084 1Kb] conuersatione diu [3085 1Kb] latenter uiuens, abscondi non potuit. Ille igitur, dum protexit inimicum, occisus est ab amicis. Ad quorum requietionis locum magna hodieque [3086 1Kb] sanitatum miracula populis declarantur.« Igitur et [3087 1Kb] ea, que diximus uel adhuc sumus dicturi de [3088 1Kb] barbaris, omnia relatu illius uiri cognouimus.

54.  Interea noster archiepiscopus  zelo, ut aiunt, Agrippinensis episcopi a curia perturbatus, Breme sedit priuatus, solitarius et quietus. Atque utinam tanta quiete mentis frueretur, quanta corporis fatigatione carebat. Felix, inquam, si domesticis ecclesie bonis auitisque parentum contentus diuitiis, infelicem curiam aut nunquam uidisset aut raro [3089 1Kb] uisitasset! [* 1Kb] Et de aliis quidem uiris magnis legitur, quod gloriam mundi [3090 1Kb] ] contempnentes, aulam regiam ueluti secundam [3091 1Kb] ydolatriam refugerint, iudicantes nimirum ad hoc philosophicum solitarie uite ocium a tempestate seculi et [3092 1Kb] tumultu palatii quasi ad portum  et requiem beatitudinis ueniendum. Noster uero pontifex contraria uia currebat, sapientis uiri officium estimans, ut pro salute ecclesie sue non solum curie labores sustineat, uerum etiam, si ita necessitas erit, pericula et mortem subire non dubitet. Unde, nisi [3093 1Kb] fallor, primo tempore suo curiam regis frequentauit pro exaltanda ecclesia sua; circa finem uero perditis aut potius dispersis que habuit, pro liberando laborauit episcopio. In qua re, sicut illud persuasit ambitus glorie, ita istud necessitas imperauit ecclesie, que inuidia ducum huius patrie semper impugnata, nunc [3094 1Kb] demum etiam nichilum redacta est. Quam calamitatem sui temporis ipse miserabiliter cotidie deplorauit, spetiales ad hoc psalmos habens constitutos, quibus in hostes  ecclesie posset ulcisci.

55.  Quod autem erga suos parrochianos se tam crudelem exhibuit, quos [3095 1Kb] potius diligere ac sicut pastor oues suas procurare deberet, ipse magnam exposuit rationem, quam de illius ore nos audiuimus; alia [3096 1Kb] didicimus [3097 1Kb] ex aliis.

 Germanus [3098 1Kb] archiepiscopi frater, scilicet palatinus comes, nomine Dedus [3099 1Kb]  , a quodam sue diocesis presbytero interfectus est  eodem anno quo et cesar defunctus est, uir bonus et iustus, qui nemini unquam uel ipse nocuit uel fratrem nocere [3100 1Kb] permisit. Apparuit hoc [3101 1Kb] in fine memorabilis uiri, qui circumstantes [3102 1Kb] iam moriens [3103 1Kb] obtestatus est pro salute sui [3104 1Kb] occisoris,  hoc [3105 1Kb] mandauit et fratri. Qui defuncti complens uota, presbyterum quidem abire permisit illesum, ex eo autem tempore odio habuit omnem familiam ecclesie.  Dicunt et alium fomitem odii, quod dum aliquando pontifex nescio quem de familia superbius agentem iussisset comprehendi, reliqui proinde [3106 1Kb] commoti ad insaniam, cubiculum pontificis armati petunt, etiam uim facturi, nisi redderetur comprehensus, et alia que furor persuasit iratis.  Tercia causa erat, quod episcopus, ut [3107 1Kb] bonis suis parceret, annum [3108 1Kb] integrum aut sepe biennium a domo peregrinatus  est. Post multum [3109* 1Kb] uero temporis in episcopatum regressus, cepit rationem ponere cum seruis et uillicis [3110 1Kb] suis, inuenitque omnia bona et reditus fructuum [3111 1Kb] non minus dissipata quam si domi esset [3112 1Kb] . Est enim hoc genus hominum, ut bene Salustius  describit, mobile et infidum, neque beneficio neque metu cercetur [3113 1Kb] .  Preterea ingurgitationem potus, quod peculiare est uitium illis gentibus, ita est [3114 1Kb] abhominatus [3115 1Kb] pontifex in eis, ut sepe de illis dicere solitus sit [3116 1Kb] quorum uenter deus est . Nam contentiones et pugnas, oblocutiones et blasphemias, et quecumque maiora scelera commiserint in ebrietate, in crastinum illi pro ludo habent.  Querebatur etiam usque ad sua tempora multos paganorum  [3117 1Kb] erroribus implicitos, ita ut diem sexte ferie carnis esu macularent [3118 1Kb] , ut uigilias sollempnitatesque sanctorum ac uenerabilem quadragesimam gula fornicationeque [3119 1Kb] polluerent [3120 1Kb] , ut periuria pro nichilo computent, ut effusionem sanguinis in laude [3121 1Kb] habeant; similiter adulteria, incestuositates alieque naturam excedentes immunditie uix culpantur ab aliquo eorum. [3122 1Kb] Plerique [3123 1Kb] duas uel tres aut innumerabiles simul uxores tenent. Item morticina et sanguinem et suffocata carnesque [3124 1Kb] iumentorum licite utuntur.  Postremum est, quod archiepiscopus adprime doluit super inuidia, quam in aduenas habent [3125 1Kb] , et quod adhuc duci fideliores erant quam sibi aut ecclesie sue. Hec et alia populi delicta dum sepe metropolitanus in  ecclesia declamatorio sermone fieri prohiberet, illi correptionem paternam derisioni habere [3126 1Kb] , nec, ut sacerdotibus aut ecclesiis Dei ullam reuerentiam haberent, flecti mouerique potuere [3127 1Kb] .  Quibus rerum causis impellentibus, statuit eis archiepiscopus, ut populo dure ceruicis neque parcendum esse, neque credendum, ita dicens: In chamo et freno maxillas eorum constringe  [3128 1Kb] ; rursumque: uisitabo in uirga iniquitates [3129 1Kb] eorum , et alia. Itaque inuenta occasione, si quis eorum offendisset, eum mox in uincula coniici  iussit [3130 1Kb] , aut spoliare [3131 1Kb] omnibus bonis, asserens cum risu afflictionem corporis anime utilem: dampna bonorum, hoc [3132 1Kb] esse  purgationem delictorum. Unde factum est [3133 1Kb] ut prepositi operum, quibus ipse [3134 1Kb] uicem suam commisit, in rapiendo et affligendo modum excesserint. Impletumque est uaticinium, quod ait: Ego iratus sum parum, ipsi uero adiuuerunt me in malum, dicit Dominus .

56.  Tunc igitur Breme commoratus pontifex, cum nil [3135 1Kb] haberet residui, de rapinis pauperum uixit et bonis sanctarum congregationum. Preposituram maiorem episcopii seruus eius quidam Suidger [3136 1Kb]  administrauit. Is cum, dispersis fratrum bonis, propter homicidium diaconi esset depositus, iterumque [3137 1Kb] restitutus, nec haberet quod fratribus aut domino seruicii [3138 1Kb] daret, conscientie metu perculsus  , aufugit [3139 1Kb] iram pontificis  [3140 1Kb] . Sicque prepositura in ditionem episcopi redacta, per uicarios sua querentes miserabiliter eo [3141 1Kb] tempore laniata est. Similiter per singulas fiebat congregationes; pontifice [3142 1Kb] in prepositos irato, illis autem in uulgus zelantibus, dissipata sunt omnia bona ecclesie.  Huius cladis solum expers erat xenodochium, quod a sancto Ansgario primitus inceptum, postea succedentium patrum diligentia usque ad nouissima tempora domni [3143 1Kb] Adalberti saluum permansit et integrum. Et tunc quidem uicedomnus [3144 1Kb] noster, quasi fidelis dispensator et prudens, ad custodiendum [3145 1Kb] pauperum elemosinas deputabatur. Non [3146 1Kb] audeo dicere quantum peccatum sit defraudare pauperum res, quod alii canones sacrilegium uocant, alii homicidium   ; hoc solum fas est [3147 1Kb] pace omnium dici fratrum, quia toto septennio, quo superuixit archiepiscopus  , ex illo famoso et opulento Bremensis ecclesie hospitali nulla prorsus data elemosina. Quod ex eo miserabile et inhumanum uidetur, quoniam et tempus incubuit [3148 1Kb] famis, et multi pauperes in plateis ubique reperti sunt mortui. Ita intento ad curiam pastore nostro, sanctissimi uicarit eius dominicum ouile uastantes, more luporum in episcopio grassati sunt, ibi solummodo parcentes, ubi nichil inuenerunt quod posset auferri.

57.  Cerneres [3149 1Kb] eo tempore lamentabilem Breme tragediam in afflictionibus [3150 1Kb] ciuium militumque ac mangonum [3151 1Kb] , item quod  grauius erat, clericorum et sanctimonialium. Et de nocentibus quidem iuste actum uidetur, ut corriperentur; de aliis uero non sic. Primo igitur, si quis diuitum putabatur innocens, ei aliqua iubebantur, ut nocens [3152 1Kb] fieret [3153 1Kb] , uix possibilia; que dum ille preteriret aut forte impossibilia [3154 1Kb] clamaret, statim omnibus bonis exspoliatus est; si murmurare presumpsit, in uincula coniectus. Erat autem uidere alios flagris torqueri, multos in neruum mitti, quosdam pelli a domo  , plerosque deportari in exilium. Ac uelut in ciuili Sille [3155 1Kb] uictoria  contigit [3156 1Kb] , quem [3157 1Kb] aliquis potentium [3158 1Kb] priuato odio infensum habuit, eum sepe ignorante archiepiscopo [3159 1Kb] dampnauit, quasi ex eius precepto. Tum [3160 1Kb] uero, ne [3161 1Kb] aliquis sexus aut ordo immunis  haberetur in tanto scelere, uidimus etiam [3162 1Kb] mulierculas auro uestibusque nudatas, et infamis prede auctores cum presbyteris uel episcopis existere. Porro ex illis quibus ablata sunt bona sua, aut qui durius [3163 1Kb] a questore grauati sunt, compertum est nobis  , aliquos eorum nimio dolore permotos [3164 1Kb] in amentiam uenisse; quosdam uero nuper diuites [3165 1Kb] ostiatim mendicasse. Cumque rapinarum questio in omnes caderet episcopo subiectos, non transiuit [3166 1Kb] etiam negotiatores, qui ex omni terrarum parte Bremam solitis frequentabant mercibus, eos omnes execranda uicedomnorum exactio cegit sepe nudos abire. Ita ciuitas a [3167 1Kb] ciuibus et forum mercibus usque hodie defecisse uidetur, cum presertim, si quid nostris intactum superfuit,  hoc serui ducis radicitus absumpserint [3168 1Kb] . Et hec omnia cum sepe antea facta sint [3169 1Kb] et [3170 1Kb] presente archiepiscopo, intolerabiliter [3171 1Kb] autem illo [3172 1Kb] absente ac post diem expulsionis sue.

58.  Multo igitur labore multisque largitionibus in uanum consumptis, metropolitanus tandem post triennium expulsionis sue uoti  compos effectus, in pristinum gradum curie [3173 1Kb] restitutus est [3174 1Kb]  , mox quoque [3175 1Kb] succedentibus prosperis, summam rerum, quod est [3176 1Kb] uicedomnatus, iam septies consul meruit  .  Nactus uero locum dignitatis, in quo magnitudinem animi posset ostendere, iam tunc caute ambulandum esse deliberauit erga principes  , ut non offenderet eos sicut prius. Quapropter Coloniensi episcopo [3177 1Kb] primum reconciliari uoluit, deinde ceteris, in quos ipse, uel potius qui in illum peccasse [3178 1Kb] uidebantur. Deinde remotis impedimentis ecclesie sue, pro cuius exaltatione tam in ambitu curie, quam in profusione pecunie uidebatur improbior, non fuit ociosus. Quo tempore Plisnam, Duspurc [3179 1Kb] , Groningon [3180 1Kb] et Sincicum [3181 1Kb] acquisiuit   . Wildashusin [3182 1Kb] , preposituram Brema uicinam, prope in manibus habuit, et Roseueldon [3183 1Kb] Hammaburc proximam. Ceterum si diutius haberet uitam, cogitauit etiam Fardensem [3184 1Kb] episcopatum nostre metropoli subiugare. Postremo in Hammaburc iam aperte laborauit patriarchatum efficere, aliaque magna et incredibilia, de quibus supra nimis dictum est  .

59.  Accessit hoc ad gloriam presulis, quod in anno consulatus sui famosum illud colloquium cesaris cum rege Danorum ad contumeliam ducis [3185 1Kb] habitum est in Luniburc [3186 1Kb]  , ubi sub optentu federis contra Saxones arma laudata [3187 1Kb] sunt. Eodemque [3188 1Kb] anno restincta est illa conspiratio prima [3189 1Kb] in regem facta; in qua  dux Otto  et Magnus, deuastata per annum Saxonia, tandem consilio presulis [3190 1Kb] in potestatem se regis dederunt. Rex ducatum Ottonis [3191 1Kb] Welpo dedit [3192 1Kb]  , archiepiscopus noster bona ecclesie recepit, que ante habuit Magnus [3193 1Kb] .

60.  Itaque in summa rerum gloria positus, licet crebra corporis molestia  pulsaretur, negotiis tamen publicis deesse noluit, a Rheno ad Danubium, indeque in Saxoniam cum rege portatus in lectica [3194 1Kb] . Aiunt quidam laudatum esse regia sponsione, ut in [3195 1Kb] proxima sollempnitate pascali conuenientibus apud Traiectum Rheni principibus, ibi confirmarentur ei omnia, que de Lauressa [3196 1Kb] uel Corbeia et ceteris desiderauit anima eius. Asserunt alii [3197 1Kb] callidis dilationibus a rege tractum [3198 1Kb] esse pontificem [3199 1Kb] , quo scilicet Lauressam dimittens, ubicumque mallet in regno, bis tantum sue reciperet ecclesie donandum, uerum ille pertinax incepit [3200 1Kb] , dum nil aliud uelle respondit; tandem frustrato nisu decidens, una et uitam et Lauressam cum ceteris [3201 1Kb] ecclesie bonis perdidit.

 61.  Signa uel prognostica uicine [3202 1Kb] mortis eius plurima fuerunt, tam pauorabilia et insolita, ut nos ipsumque pontificem terrefacere uiderentur; tam ingentia et manifesta, ut quisquis morum [3203 1Kb] suorum turbulentiam [3204 1Kb] , ualitudinis [3205 1Kb] inconstantiam diligentius [3206 1Kb] intueretur, procul dubio finem dixerit aduentasse. Siquidem mores uiri, licet semper a communi mortalium habitudine dissentirent, circa terminum uero inhumani intolerabilesque et alieni a semet ipso [3207 1Kb] uidebantur, maxime post diem expulsionis sue uel deuastationis parrochie, que simul [3208 1Kb] comitata [3209 1Kb] est. Post illum, inquam, diem pudore, ira doloreque maiori quam sapientem uirum decuit permotus, quia recuperandi bona ecclesie non inuenit consilium,  ex nimia sollicitudine multiformium angustiarum, non audeo dicere insanus, sed impos [3210 1Kb] mentis effectus est. Porro que per eum deinde gerebantur, aliqua [3211 1Kb] errantis uel desipientis [3212 1Kb] poterant uideri, que, ut estimo, non sani hominis [3213 1Kb] , non sanus iuret Orestes [3214 1Kb]  . Sicut est illud, quod prefati sumus, quia noctem integram uigilando, diemque transegit dormiendo. Item illud, quod a ueritate quidem auditum auertens, ad fabulas et somnia conuersus est. Item illud, quod elemosinarum oblitus in pauperes, omnia que habere potuit dispersit in diuites, precipue in [3215 1Kb] adulatores. Item  illud, quod, dispersis bonis ecclesie, cum nil haberet residui, de rapinis miserorum uixit et legitimis sanctarum congregationum. Item illud, quod de prepositura uillicationem faciens, et de hospitali [3216 1Kb] preposituram, non impar fuit illi qui diruens [3217 1Kb] edificat, mutat quadrata rotundis  . Item illud, quod facilius solito prouocatus ad iracundiam, aliquos manu percussit usque ad effusionem sanguinis  , multos etiam ignominiosis exasperans uerbis, non minus se quam illos inhonorauit. Talis ille circa finem, totus a se alteratus, et a [3218 1Kb] pristina uirtute  pessumdatus, quid uellet aut nollet, nec sibi nec ulli suorum poterat satis notum esse. Ceterum talis erat eloquentia eius usque in [3219 1Kb] finem, ut si eum audires contionantem, facile tibi persuaderetur,  omnia per illum fieri plena ratione magnaque auctoritate.

62.  Hanc pernitiosam clarissimi uiri  commutacionem siue digressionem et apertius deteriorationem dum per singulas orbis prouintias fama uolans  dispergeret, insignis [3220 1Kb] germanus eius, scilicet palatinus comes Fridericus [3221 1Kb] , ad corripiendum fratrem, sicut memini, peruenit [3222 1Kb] usque [3223 1Kb] Lismonam. Sed frustra commonens eum de his que honori eius attinerent [3224 1Kb] uel saluti, molestus  abscessit [3225 1Kb] , [* 1Kb] Notebaldum 3226 1Kb] suosque pares accusans, qui suis maleficiis illustrem uirum circumuenirent [3227 1Kb] , suisque dementem [3228 1Kb] reddiderint [3229 1Kb] consiliis. Hec ille. Nos autem uidimus ipsum pontificem ad tantam [3230 1Kb] illo  tempore peruenisse infamiam, ut magicis inseruisse artibus diceretur; a quo crimine, Iesum testor et angelos eius omnesque sanctos, illum uirum [3231 1Kb] prorsus immunem et liberum esse, presertim cum maleficos  et diuinos  et eiusmodi homines sepe iudicaret morte esse multandos. Quoniam uero scriptum est: Cum sancto sanctus eris, et cum peruerso peruerteris , arbitror eum, aut malignitate eorum quos sibi fideles credidit, aut infestatione inimicorum qui ecclesiam eius impugnabant, a statu solite rectitudinis primo lapsum, deinde corruisse totum. [29.] Tandem seua [* 1Kb]  perturbatione morum infractus, cum simul exterioribus fortune quateretur 3234 1Kb] aduersis, quasi nauis obruta fluctibus, etiam corpore debilitari cepit. Dumque [3235 1Kb] medicorum auxilio studuit recuperare ualitudinem, propter crebra medicaminum temptamenta [3236 1Kb] grauiorem mox incidit infirmitatem, ita ut semianimis iacens, in extremis iam fuerit desperatus. [Quo etiam tempore ad curiam tendens, graui casu de equo lapsus est [3237 1Kb] .] Tunc ille compunctus amare fleuit cum Ezechia , correctionemque sue uite Deo promittens, o [3238 1Kb] solita Christi clementia, statim conualuit, totumque superuiuens triennium, multa compleuit, non tamen omnia que promisit [3239 1Kb] .

63.  In diebus illis superuenit  quedam mulier spiritum habens Phitonis [3240 1Kb]  : hec uoce publica dixit omnibus, celerem archiepiscopo [3241 1Kb] transitum affore infra biennium, nisi forte conuerteretur. Hoc idem contestati sunt medici [3242 1Kb] . Erant autem cum pontifice alii pseudoprophete, longe alia promittentes, quibus maior [3243 1Kb] fides habebatur. Ilii [3244 1Kb] siquidem uaticinabantur illum tam diu [3245 1Kb] uicturum, donec poneret omnes inimicos suos scabellum pedum suorum , hancque debilitatem corporis magnam deinde sanitatem uel rerum prosperitatem secuturam. Familiarissimus omnium erat Notebaldus [3246 1Kb] , qui multa pontifici sepe uera predicens, uno et nouissimo decepit uerbo credentem [3247 1Kb] . [31.] uidimus eo tempore apud Bremam cruces sudasse lacrimis; uidimus  ecclesiam porcos uiolasse canesque, adeo ut uix possent [3248 1Kb] ab ipsa altaris crepidine repelli. uidimus lupos in suburbanis loci nostri gregatim ululantes, horribili iurgio certasse cum bubonibus. Cumque somnia uehementer episcopus attenderet, hec ab omnibus frustra [3249 1Kb] nunciabantur in ipsum [3250 1Kb] respicere. Mortui numquam tam familiariter locuti sunt cum uiuis. Omnia [3251 1Kb] mortem episcopi portendebant. Nam et Hammaburg eodem anno, quo metropolitanus decessit [3252 1Kb] , incensa et bis uastata est. Pagani uictores totam Nordalbingiam deinceps  habuerunt in sua ditione, bellatoribusque occisis aut in captiuitatem ductis, prouincia in solitudinem redacta est, ut diceres, in boni pastoris fine etiam pacem terris ablatam.  Quatuordecim [3253 1Kb] dies ante obitum [3254 1Kb] Goslarie positus, ex consuetudine sua nec potionibus contineri uoluit nec flebotomis [3255 1Kb] . Quare grauissimo dissintherie [3256 1Kb] morbo correptus, et usque ad ossa tenuatus [3257 1Kb] , heu sue prorsus adhuc immemor salutis, rei publice negotia tractauit usque ad extremam exitus [3258 1Kb] horam [3259 1Kb] . Aderat [3260 1Kb] Magadburgensis [3261 1Kb] archiepiscopus Wecil [3262 1Kb] , et fratrum [3263 1Kb] alii, petentes ut intromitterentur; quos tamen ipse, nescio quibus offensus, excludi precepit a ianuis, dicens se pre [3264 1Kb] immunditia infirmitatis indignum qui ab  aliquo [3265 1Kb] uideretur. Soli [3266 1Kb] regi concedebatur aditus egrum [3267 1Kb] uisitandi, quem dilexit eo modo et [3268 1Kb] usque in finem. Illum ergo sue fidei ammonens et diuturni seruitii, multis gemitibus [3269 1Kb] commendauit ei ecclesiam suam et bona ecclesie.

64.  Interea feralis aderat dies Aegyptiacis [3270 1Kb] cognata [3271 1Kb] tenebris, qua magnus presul Adalbertus amare mortis uicino pulsabatur nuncio. Sensit et ipse solutionem corporis sui tam uirium defectu quam rerum presagio dictarum instare. Sed cum medici trepidarent indicare ueritatem, solusque promitteret uitam Notebaldus, inter spem uite mortisque metum uir sapiens iacuit incertus suique oblitus. Eheu [3272 1Kb] ignorans, quia dies Domini sicut fur, ita in nocte ueniet; et cum  dixerint [3273 1Kb] Pax et securitas, tunc repentinus superueniet interitus , et alia, quibus [3274 1Kb] precipitur in euangelio, ut uigilemus. Nescitis, inquit, diem neque horam . Qua in re memor sentencie cuiusdam sancti, non sine lacrimis huic loco possum aptare. Iam, inquit, percutitur, iam sine penitentia cogitur exire peccator, ut moriens obliuiscatur sui, qui, dum uiueret, oblitus est Dei [3275 1Kb] . [34.] Tali modo gloriosus ille metropolitanus, cum adhuc speraret de uita presenti, die medio sexte ferie, suis ad epulas sedentibus, ipse  in agonia solus iacens, exhalauit spiritum [* 1Kb] ,

uitaque cum gemitu fugit indignata sub umbras 3278 1Kb]  .
Eheu quam uellem meliora scribere de tanto uiro, qui et me dilexit, et tam clarus in uita sua fuit. uerum timeo quia scriptum est: ue illis qui malum bonum dicunt  [3279 1Kb] et pereant qui nigrum in candidum [3280 1Kb] uertunt  . uideturque [3281 1Kb] mihi periculosum esse ut talis homo qui, dum uiueret, propter adulationes perditus est, ei nos scribentes aut loquentes post mortem adulari debeamus [** 1Kb] . Asserunt tamen aliqui, cum ita solus iacuisset, paucos interfuisse arbitros, in quorum 3282 1Kb] presentia de omnibus gestorum suorum offendiculis amaram in nouissimo gesserit penitentiam, flens et eiulans se dies suos perdidisse, tuncque demum  cognoscens [3283 1Kb] quam parua, immo quam misera est nostri pulueris gloria; quia omnis caro fenum, et omnis gloria eius quasi [3284 1Kb] flos feni .

65.  O fallax humane uite prosperitas! O fugienda honorum ambitio! Quid tibi nunc, o uenerabilis pater Adalberte, prosunt illa que semper dilexisti, gloria [3285 1Kb] mundi, populorum frequentia, elatio [3286 1Kb] nobilitatis? Nempe solus iaces in alto palatio, derelictus ab omnibus tuis. Ubi sunt autem medici, adulatores et ypocrite, qui te laudabant in desideriis anime tue [3287 1Kb] , qui te iurauerunt conualiturum esse de hac infirmitate, qui te usque ad decrepitam etatem uicturum calcularunt? Omnes, ut uideo, socii mense fuerunt, et recesserunt in die temptationis. Soli remanserunt inopes et peregrini  [3288 1Kb] , uidue ac [3289 1Kb] orphani, atque omnes oppressi, qui se tua [3290 1Kb] morte fatentur esse [3291 1Kb] desolatos.  Cum quibus et [3292 1Kb] nos ueraciter possumus [3293 1Kb] affirmare, tibi neminem deinceps comparem fore in clementia et largitate peregrinorum  , in defensione sanctarum ecclesiarum et reuerentia omnium clericorum, siue qui male [3294 1Kb] potentium rapinas aut presumptiones superborum [3295 1Kb] ita persequatur [3296 1Kb] ; postremo qui in diuinis humanisque prudenter disponendis [3297 1Kb] paratior inueniatur ad omne consilium. Si quid uero in moribus tuis [3298 1Kb] reprehensibile uidebatur, hoc magis accidit ex eorum nequitia, quibus tu plus iusto credidisti, siue quos [3299 1Kb] inimicos propter ueritatem sustinuisti. Illi enim tuum laudabile ingenium suis deprauantes insidiis, a [3300 1Kb] bono malum effecerant; ideoque oportet nos clementissimum orare Dominum, ut tibi indulgeat  secundum multitudinem  misericordie sue, teque in eterna beatitudine collocet, per merita omnium sanctorum suorum, quorum te patrocinio deuote semper commendasti [3301 1Kb] .

66.  [*** 1Kb] Obiit autem clarissimus noster metropolitanus Adalbertus XuII Kalend. Aprilis, indictione 10. Hic est annus Domini nostri Iesu Christi millesimus 72us, Alexandri pape 11us, Heinrici regis quarti 17us.  Preter libros atque 3302 1Kb] sanctorum reliquias et uestimenta sacra fere nichil inuentum est in tesauris eiusdem uiri. Que tamen omnia rex accipiens, una cum preceptis ecclesie, tulit etiam manum sancti Iacobi apostoli. Hanc manum, dum esset in Ytalia pontifex [3303 1Kb] , accepit a quodam ueneciarum episcopo  uitale [3304 1Kb]  .

67.  Igitur corpus archiepiscopi  magno stupore totius regni a Goslaria Bremam portatum [3311* 1Kb] , decimo [3312 1Kb] die, quod est in annuntiatione sancte Marie, condigna populorum frequentatione [3313 1Kb] sepultum [3314 1Kb] est in medio chori noue, quam ipse construxit, basilice; cum tamen affirment [3315 1Kb] illum sepe antea [3316 1Kb] rogasse, ut sepeliretur in urbe [3317 1Kb] metropoli Hammaburg, quam sicut decessores [3318 1Kb] sui, omni semper amore censuit esse colendam. Ibi namque dum adhuc uiueret, plerumque totam estatem transigens, precipuas sollempnitates cum magna gloria celebrauit. Ibi promotiones ecclesiasticorum ordinum legitimis temporibus graui prorsus reuerentia sepius impleuit [3319 1Kb] . Ibi tempus et locum, quo a nostris ducibus seu a proximis Sclauorum gentibus siue a ceteris arcte  gentis legatis adiri posset, ex more constituit. Tantum honorem destructe urbi, tantumque amorem habens exhauste matri, ut in illa diceret impletum Scripture uaticinium, que dicit [3320 1Kb] : Letare, sterilis, que non paris, quia multi filii deserte, magis quam eius que habet uirum .

68.  Ferunt [3321 1Kb] eum ante obitus sui diem uix tercium decubuisse, quod a lecto surgere nequiuerit. Nam tanta in uiro animi fortitudo fuit, ut in grauissima corporis infirmitate numquam ab aliquo uellet sustineri [3322 1Kb] , numquam emitteret uocem doloris. Cumque iacens in extremis, horam uocationis sue iam sentiret imminentem [3323 1Kb] , crebris iterauit suspiriis: Heu [3324 1Kb] , inquiens, infelicem et  miserum, qui tantas in uanum largitiones consumpsi: potui uero esse [3325 1Kb] beatus, si ea pauperibus disperserim [3326 1Kb] , que pro gloria seculi distraxisse [3327 1Kb] me doleo. Nunc autem illum adhibeo testem, cuius oculus profunda intuetur abyssi, quod tota intentio cordis mei fuit pro exaltatione ecclesie mee. Que licet mea culpa exigente, uel odio inimicorum preualente, nimis extenuata uideatur, sunt tamen amplius quam duo milia mansi, quos ex mea hereditate uel meo [3328 1Kb] labore gratulor adiectos ecclesie. Quo sapientis uiri sermone potest cognosci, quia si peccauit in aliquibus ut homo, sepe ut bonus homo penituit de erratis.  [Cuius [3329 1Kb] rei exemplum habeo unum, quod in principio introitus sui, cum esset uir superbissimus, arrogantia sua multos sibi  mortales fecit contrarios. Unde etiam [3330 1Kb] pro nobilitatis  sue gloria unum dixit uerbum, quod utinam non dixisset: »omnes scilicet episcopos, qui ante eum presederunt [3331 1Kb] , obscuros fuisse ac ignobiles, solum se generis et diuitiarum titulis excellere, porro dignum qui maiorem sortiretur cathedram uel ipsam sedem apostolicam.« Talia non semel iactantem uisio dicitur magna perterruisse [3332 1Kb] , quam pro sui magnitudine, cum et ueraciter nobis comperta esset, hic adiungere non supersedi. uidit igitur nocte intempesta se in conuentum ecclesie raptum, ubi missarum solempnia deberent celebrari, astantibus quatuordecim suis ex ordine decessoribus [3333 1Kb] , ita ut proximus qui ante ipsum fuerat [3334 1Kb] Alebrandus, perageret illa [3335 1Kb] que ad missas [3336 1Kb] fieri solent mysteria. Cumque lecto euangelio  sacerdos Dei ad suscipienda offerentium munera conuersus peruenisset ad domnum Adalbertum, qui stabat in ultimo chori loco, mox toruis in eum luminibus  intuens, oblationem eius repullit, dicens: Tu homo nobilis et clarus non potes habere partem cum humilibus, et abscessit in hec uerba. Sane ex illa hora penitens super his que incaute protulit uerbis, omnes decessores [3337 1Kb] suos in [3338 1Kb] ingenti ueneratione habuit, seque multis gemitibus testabatur indignum sanctorum consortio uirorum. Unde etiam [3339 1Kb] mox statuit, per singulos antecessorum [3340 1Kb] anniuersarios dies, de corte [3341 1Kb] Bromstede [3342 1Kb] conuiuia dari fratribus plenissima atque pauperibus  , quod prius a penitus nullo episcopo [3343 1Kb] solebat exhiberi.]  Nam  et alia multa reliquit signa penitentie uel [3344 1Kb] conuersionis sue [3345 1Kb] ex quibus hoc memorabile est, quod post uastationem ecclesie [3346 1Kb] uel diem expulsionis sue [3347 1Kb] , cum superuiueret quinquennium, numquam est [3348 1Kb] balneis usus, numquam est hylaris uisus, raro processit in publicum uel ad conuiuium, nisi ad curiam isset aut diei festi necessitas poposcisset [3349 1Kb] .  [O quotiens uidimus cum planctu faciem turbatam [3350 1Kb] , si quando uastationis ecclesie recordatus est, siue cum ipsos uastatores conspexisset? In die festo [3351 1Kb] natalis Domini, cum Magnus dux adesset presens, itemque [3352 1Kb] magna cesset [3353 1Kb] recumbentium multitudo, hilares conuiue pro sua consuetudine finitis epulis plausum cum uoce leuauerunt, quod tamen non parum displicuit archiepiscopo. Itaque innuens  fratribus nostris, qui simul aderant, precepit cantori,  ut imponeret antiphonam: Hymnum cantate nobis. At uero laicis denuo perstrepentibus, inchoari fecit: Sustinuimus pacem et non uenit [3354 1Kb] . Tercio uero cum adhuc in poculis [3355 1Kb] ulularent, multum iratus [3356 1Kb] , leuari mensam precepit, magna uoce pronuncians: Conuerte, inquit [3357 1Kb] , Domine, captiuitatem nostram; respondente choro: sicut torrens in austro. Ita ille nobis pone sequentibus, in oratorium reclusus, fleuit amare. Non cessabo a fletu, ait, donec iustus iudex fortis et patiens liberabit [3358 1Kb] ecclesiam meam, uel potius suam, quam pastore contempto uidet miserabiliter a lupis [3359 1Kb] discerpi. Impletum est enim desiderium eorum qui dixerunt: Hereditate possideamus sanctuarium Dei , et quiescere faciamus omnes dies festos  Dei a terra  [3360 1Kb] , et disperdamus eos de gente, et non memoretur nomen Isrel ultra . Exurge: quare obdormis, Domine, et ne repellas in finem . Quia superbia eorum qui te oderunt, ascendit semper . Miserere nostri, quoniam multum repleti sumus despectione . Quoniam quem tu percussisti persecuti sunt, et super dolorem uulnerum meorum addiderunt . Hec et alia nos in illo compunctionis tempore [3361 1Kb] lamenta sepe contemplati sumus, adeo ut monachus multotiens fieri desiderauerit [3362 1Kb] . Aliquando etiam optabat ut in ministerio legationis sue aut in Sclauania uel in Suedia [3363 1Kb] siue in ultima Island [3364 1Kb] obire [3365 1Kb] mereretur  . Sepe uero talis erat uoluntas  eius, qui [3366 1Kb] pro ueritate uel decollari malle [3367 1Kb] non dubitauerit [3368 1Kb] in Christi confessione. Ceterum nouit ille cognitor omnium secretorum Deus, si melior fuit [3369 1Kb] in conspectu suo, quam apparuit coram hominibus. Homo namque uidet in facie, Deus autem in corde .]

70 [3370 1Kb] .  Ignosce igitur [3371 1Kb] , queso, lector, si tam diuersi hominis diuersam hystoriam diuerso themate compaginans, cum non potui breuiter aut dilucide, ut ars precipit, omnem [3372 1Kb] operam dedi, ut scriberem ueraciter, secundum quod scientia et opinio se habet in hac  parte  ; quamuis multa reticens, ad ea presertim [3373 1Kb] festinarim que generaliter posteris ad sciendum sunt digna, uel spetialiter ad retinendum Hammaburgensi ecclesie utilia. Postremo, si qua sunt que auditori displiceant [3374 1Kb] in male gestis et fortasse peius descriptis, summopere te moneo et postulo, ut dum scriptorem uituperas, tu uitio e dicta corrigas; dum [3375 1Kb] illum, de quo scribitur [3376 1Kb] , accusas, in sapientis uiri casu tu cautior fias, considerans te ipsum, ne et tu condempneris [3377 1Kb]  .

 [In legatione autem Hammaburgensis ecclesie, que ad gentes fieri solet. quamuis magnus pontifex Adalbertus uigilanter omnes decessores [3378 1Kb] suos laborasse cognouerit, ipse tamen  magnificentius quam ceteri, potentiam archiepiscopalem longe lateque in exteras protendebat nationes. Quamobrem tractauit sedulo per se ipsum ingredi legationem illam [3379 1Kb] , si quam necdum conuersis [3380 1Kb] posset gentibus afferre salutem aut iam conuersis [3381 1Kb] addere perfectionem. Ad quod laboriosum iter peragendum, solita gloriari cepit iactantia: Primum fuisse Ansgarium, deinde Rimbertum, postea Unni, se uero quartum euangelistam postulari, quia ceteros decessores [3382 1Kb] suos uiderit per suffraganeos, non per se tanto oneri insudasse. Itaque iam certus eundi, uitam [3383 1Kb] suam disposuit taliter finire, ut circuiens [3384 1Kb] latitudinem septentrionis, hoc est Daniam, Suediam et Nordmanniam [3385 1Kb] pertransiens, inde ad Orchadas extremamque orbis patriam [3386 1Kb] Island [3387 1Kb]  posset attingere. Illi enim suo tempore et suo [3388 1Kb] labore conuersi sunt ad fidem Christianam. A cuius profectione itineris, quod iam publice moliebatur, de hortatu [3389 1Kb] prudentissimi regis Danorum commode deflexus [3390 1Kb] est, qui dixit ei, barbaras gentes facilius posse conuerti per homines sue lingue morumque similium quam per ignotas ritumque nationis abhorrentes personas; itaque nil [3391 1Kb] illi opus esse, nisi ut sua largitate et affabilitate redderet illos beniuolos [3392 1Kb] et fideles, quos ad predicandum gentibus uerbum Dei paratos inueniret [3393 1Kb] . In qua exhortatione metropolitanus noster [3394 1Kb] orthodoxo regi consentiens,  ea largitate, quam in omnes habuit, multo indulgentius uti cepit in episcopos gentium et legatos orientalium regum [3395 1Kb] . Quos tanta hilaritate singulos recepit, tenuit dimisitque, ut eum, posthabito papa, quasi patrem multorum populorum ultro uniuersi expeterent, ingentia uiro munera offerentes, eiusque benedictionem reportantes pro munere.  Archiepiscopus itaque in legatione sua talis erat, qualem et tempora et mores hominem [3396 1Kb] mallent habere, ita affabilis, ita munificus, ita hospitalis erga omnes homines [3397 1Kb] , ut paruula Brema ex illius magnitudine instar Rome diuulgata, ab omnibus terrarum partibus cateruatim [3398 1Kb] peteretur, maxime a septentrionalibus populis. Inter quos extremi uenerant Islani, Gronlani [3399 1Kb] , Gothorumque  et Orchadum legati, petentes ut illuc predicatores dirigeret; quod et statim fecit  . Nam et in Daniam, Suediam [3400 1Kb] et Nordwegiam [3401 1Kb] et in insulas maris ordinauit episcopos multos; de quibus et ipse gaudens dicere solebat: Messis quidem multa, operarii autem pauci. Rogate ergo Dominum messis, ut mittat operarios in messem suam . [Cap. 203.] Quorum speciosa multitudine tandem exhilaratus pontifex, primus omnium statuit in Dania synodum celebrare, cum suffraganeis suis, quoniam et temporis opportunitatem habuit, et quoniam [3402 1Kb] illud regnum sufficientibus habundaret episcopis, et quoniam multa corrigi necesse fuerat in nouella plantatione, sicut hoc [3403 1Kb] , quod episcopi benedictionem uendunt, et quod populi decimas dare  nolunt, et quod in [3404 1Kb] gula et mulieribus enormiter omnes excedunt. Ad que omnia Romani pape [3405 1Kb] fultus [3406 1Kb] auctoritate, regisque Danorum promptissimum sperans auxilium, magnificum prorsus, ut semper solebat, concilium fieri uoluit omnium aquilonalium [3407 1Kb] episcoporum. Soli diucius expectabantur transmarini. Ea res hactenus synodum remorata est; ad cuius rei fidem presto sunt epistole, quas papa in Daniam legauit episcopis ad synodum rebellibus; et ipsius archiepiscopi littere aliis directe. Ex quibus duarum exemplar hic ponere duxi necessarium.

  Alexander episcopus, seruus seruorum Dei, omnibus episcopis in regno Danorum constitutis, apostolice sedi et nostro uicario obedientibus, salutem et apostolicam benedictionem. Adalbertus [3408 1Kb] , Hammaburgensis archiepiscopus uenerabilis, uicarius noster [3409 1Kb] , litteris et legatis suis conquestus est, quod quidam Edbertus [3410 1Kb] , Farriensis [3411 1Kb] episcopus, multis criminibus inuolutus, ad synodum suam per triennium uocatus, uenire contempserit [3412 1Kb] ; quod quia consilio quorundam uestrorum dicitur esse factum, mandamus et apostolica auctoritate precipimus, ut ab huiusmodi recedatis omnino consilio, eumque ad audientiam predicti fratris nostri ire admoneatis, quatinus post factam examinationem canonice iudicetur. Et alia quibus ibidem precipitur, ut ei obediant et subiectionem  exhibeant. Item aliarum litterarum exemplar [3413 1Kb] .

 Adalbertus, sancte Romane et apostolice sedis legatus, necnon uniuersarum septentrionalium nationum archiepiscopus, Hammaburgensis quoque ecclesie [3414 1Kb] prouisor indignus, W. [3415 1Kb]  Roskildensi [3416 1Kb] episcopo salutem. Ad synodum, quam apud Sleswich [3417 1Kb] celebrandam esse constitui, uos uenisse aut nuncium uestrum misisse grato animo perciperem. Sed de hoc alias. Nunc autem fraternitatem uestram latere nolo, quid molestie mihi Adalwardus episcopus intulit, quem uobis teste [3418 1Kb] , qui ordinationi eius interfuistis, Sictonensis ecclesie consecraui pontificem. Quem dum barbara gens sibi preesse noluit [3419 1Kb] , Scariensem [3420 1Kb] ecclesiam inuadere cepit.  Peto igitur, ut nuncium meum, qui illuc iturus est, ad Dalbogiensem [3421 1Kb] uelitis episcopum dirigere  .

Hec habui de synodo que dicerem, cum et alia multa sint, que fastidii causa omitto.

 [3422 1Kb] Isti uero, quos metropolitanus ad gentes ordinauit, plures sunt [3423 1Kb] ; quorum sedes et nomina didicimus ipso narrante. In Dania itaque nouem constituit, Ratolfum [3424 1Kb] ad Sleswich ciuitatem [3425 1Kb]  , Oddonem ad ciuitatem [3426 1Kb] Ripam, Christianum ad ciuitatem [3427 1Kb] Arhusin [3428 1Kb] , Heriberbertum ad Wibergh [3429 1Kb] ciuitatem, Magnum monachum [3430 1Kb] et Albricum [3431 1Kb]  in Wendilam insulam [3432 1Kb] ,  Eilbertum [3432* 1Kb] monachum [3433 1Kb] in Farriam et Fiunem insulas [3434 1Kb] , Willelmum in insulam Seland [3435 1Kb] , Eginonem [3436 1Kb] in Scaniam [3437 1Kb] prouinciam. In Suediam [3438 1Kb] consecrauit sex: Adalwardum et Acilinum [3439 1Kb]  , item Adalwardum [* 2Kb] et Tadicum  1Kb] nec non Symeonem [3440 1Kb]  atque Iohannem monachum [3441 1Kb]  . In Norwegiam [3442 1Kb] duos tantum ipse consecrauit, Tholf et Sewardum [3443 1Kb]  . Ceterum aliunde ordinatos, cum sibi satisfacerent, et secum misericorditer tenuit et abeuntes dimisit hilariter; sicut Meinardum  , Osmundum  , Bernardum  et Asgotum  aliosque multos. Preterea Thurolfum [3444 1Kb] quendam posuit ad Orchadas  . Illuc etiam misit Iohannem in Scotia ordinatum   et alium quendam Adalbertum, cognominem suum [3445 1Kb]  . Isleph ad Island insulam [3446 1Kb]  . Sunt [3447 1Kb] episcopi quos omnes ordinauit uiginti, quorum tres abortiui et extra uineam ociosi  remanserunt , sua querentes, non que Iesu Christi   . Quos uniuersos gloriosus archiepiscopus  decenti honore  habens, ad predicandum barbaris uerbum Dei prece et premio  commonebat [3448 1Kb] . Ita sepissime  uidimus cum quatuor [3449 1Kb] aut quinque stipatum episcopis; prout ipsum audiuimus dicentem, absque multitudine esse non posse  . [45.] Cum uero eos a se dimiserat, solito molestior [3450 1Kb] esse propter solitudinem uidebatur. Numquam tamen carere maluit  uel tribus, quorum frequentissimi erant Tangwardus [3451 1Kb] Brandenburgensis [3452 1Kb]  , uir sapiens, et comes episcopi etiam ante episcopatum. Alter erat Iohannes, quidam Scotorum [3453 1Kb] episcopus  uir simplex et timens Deum, qui postea in Sclauaniam missus, ibidem cum principe Gotescalco [3454 1Kb] interfectus est. Tercius Bouo [3455 1Kb] nomen habuit, incertum unde natus aut ubi ordinatus, qui se tamen peregrinationis amore lherosolimam ter accessisse iactabat, indeque Babiloniam  deportatum a Sarracenis, tandemque solutum multas per orbem transisse prouincias  . Hos tres cum non essent eius suffraganei, comperimus eum, quod [3456 1Kb] sedes proprias non haberent, maiori fouisse clementia [3457 1Kb] .  Eodemque studio benignitatis utebatur erga Romane sedis legatos. Quorum clientelam et contubernium in summo coluit amicitiarum loco, pariter gloriatus, se duos tantum habere dominos, hoc est papam et  regem, quorum dominio iure subiaceant omnes seculi et ecclesie potestates; illos nimirum sibi esse timori ac honori. Apparuit hoc in fide uiri, quam ita integram seruauit utrisque, ut auctoritati apostolice nichil preponens [3465-6 1Kb] , antiqui honoris priuilegia sedi apostolice contenderet integra seruari debere, eiusque legatos summo recipiendos amore censeret. Maiestatem uero imperatoriam quanti faceret, episcopatus eius testis est, ideo uel maxime destructus, quod a fidelitate regis nec minis nec blandimentis principum rescindi potuit. Formidolosa est enim malis regia [3467 1Kb] potestas  . Unde etiam frequentes in regno conspirationes fieri solent [3468 1Kb] . Quibus ipse tamen nec in [3469 1Kb] uerbo communicare  umquam uoluit. Pro cuius fidei merito a rege quidem ut [3470 1Kb] maior domus in palatio constitutus, dono eius multa bona lucrabatur Bremensi ecclesie, de quibus supra plenius dictum est. A papa uero meruit hoc dignitatis priuilegium  , ut totum ius suum domnus apostolicus [3471 1Kb] in illum transfunderet successoresque eius [3472 1Kb] , adeo ut ipse [3473 1Kb] per totum aquilonem in quibus locis oportunum uidebatur, sepe inuitis [3474 1Kb] regibus, episcopatus constitueret, ordinaretque episcopos ex capella sua quos uellet electos. Quorum ordinationes uel sedes, quoniam huc usque distulimus, non incongruum uidetur, simul etiam de situ Danie uel reliquarum, que trans Daniam sunt, regionum natura scribere [3475 1Kb] .



DESCRIPTIO INSULARUM AQUILONIS [3476 1Kb] . SI PLACET, HAEC QUARTI MANEANT PRIMORDIA LIBRI [3477 1Kb] .


 1.  Prouintia Danorum tota [3478 1Kb] fere in insulas [3479 1Kb] dispertita est, sicut etiam legitur in gestis sancti Anscarii [3480 1Kb]  . Hanc autem Daniam a nostris [3481 1Kb] Nordalbingis flumen Egdore [3482 1Kb] dirimit, quod [3483 1Kb] oritur in profundissimo saltu paganorum Isarnho [3484 1Kb]  , quem dicunt extendi [3485 1Kb] secus mare Barbarum usque ad Sliam [3486 1Kb] lacum [3487 1Kb] . Ceterum flumen Egdore descendit usque in [3488 1Kb] occeanum Fresonicum, quem Romani scribunt Brittannicum. Et [3489 1Kb] prima quidem pars Danie, que Iudlant [3490 1Kb] dicitur [3491 1Kb] , ab Egdore in boream longitudine protenditur [* 1Kb] , habens iter tridui, si in Funem 3492 1Kb] insulam diuertis [3493 1Kb] . Si uero [3494 1Kb] a Sliaswig [3495 1Kb]  in Alaburg [3496 1Kb] per directum [3497 1Kb] uiam metiris [3498 1Kb] , quinque aut septem [3499 1Kb] habes iter dierum [3500 1Kb] . Hec est strata [3501 1Kb] Ottonis cesaris usque ad mare nouissimum Wendile [3502 1Kb]  , quod [3503 1Kb] in hodiernum diem ex uictoria regis [3504 1Kb] appellatur Ottinsand [3505 1Kb] . Latitudo Iudlant [3506 1Kb] secus Egdoram diffusior est, inde uero paulatim contrahitur ad formam lingue in eum angulum, qui Wendila dicitur, ubi Iudlant finem babet. Inde [3507 1Kb] breuissimus in Nordmanniam [3508 1Kb] transitus est [3509 1Kb] . Ager ibi sterilis; preter loca fluminis [3510 1Kb] propinqua, omnia fere desertum [3511 1Kb] uidentur; terra [3512 1Kb] salsuginis et uaste solitudinis. Porro cum omnis tractus Germanie profundis horreat  [3514 1Kb] saltibus, sola est Iudlant ceteris horridior que in [3515 1Kb] terra fugitur propter inopiam fructuum, in mari uero propter infestationem pyratarum. uix inuenitur culta in aliquibus locis, uix humane habitationi oportuna. Sicubi uero brachia maris occurrunt, ibi [3516 1Kb] ciuitates habet [3517 1Kb] maximas. Hanc regionem quondam [3518 1Kb] cesar [3519 1Kb] Otto [3520 1Kb] subiciens tributo [3521 1Kb] , in tres diuisit episcopatus, unum constituens [3522 1Kb] apud Sliaswig [3523 1Kb] , que et Heidiba [3524 1Kb] dicitur, quam [3525 1Kb] brachium quoddam freti barbari alluit [3526 1Kb] , quod incole [3527 1Kb] Sliam uocant, unde et ciuitas nomen trahit. Ex eo [3528 1Kb] portu naues emitti solent in Sclauaniam [3529 1Kb] uel in Suediam uel ad Semlant [3530 1Kb] usque in Greciam. Alterum fecit episcopatum [3531 1Kb] in Ripa [* 4Kb] , que ciuitas alio cingitur 3532 1Kb]  alueo, qui ab occeano [3533 1Kb] influit, et per quem uela torquentur [3534 1Kb] in Fresiam, aut [3535 1Kb] certe in Angliam [** 1Kb]  uel in nostram Saxoniam. Tertium uoluit episcopatum esse in [3536 1Kb] Arhusam [3537 1Kb] . Et hanc [3538 1Kb] fretum quoddam a Fune [3539 1Kb] dirimit breuissimum, quod ab orientali pelago ingrediens, longis anfractibus inter Funem [3540 1Kb] et Iudlant [3541 1Kb] protenditur in boream, usque ad eandem ciuitatem Arhusan, a qua nauigatur in Funem aut Selant [3542 1Kb] , siue in Sconiam [3543 1Kb] , uel usque in Noruegiam [3544 1Kb] .

2.  Postea uero deficiente hoc episcopatu, quem tercium posuimus, Iudlant duos solummodo episcopatus retinuit, [*** 1Kb] Sleswicensem 3545 1Kb] uidelicet ac Ripensem, donec mortuo nuper Wal [3546 1Kb] , Ripensi episcopo [3547 1Kb]  , diocesis illa discreta est in quatuor episcopatus [3548 1Kb] , auctoritatem suam prebente  archiepiscopo. Qui mox consecrauit in Ripam [3549 1Kb] Oddonem, in [**** 1Kb] [***** 1Kb] [****** 1Kb] [******* 1Kb] Arhusan 3550 1Kb] Christianum,  in Wiberch [3567 1Kb] Heribertum [3568 1Kb] , in [* 1Kb] Wendilam Magnum, cui, dum 3569 1Kb] post ordinationem [3570 1Kb] rediret, in Albia naufrago [3571 1Kb] subrogauit Albricum [3572 1Kb] . Hii quatuor episcopi [3573 1Kb] tunc Ripensem dono Sueni [3574 1Kb] regis sortiti sunt parrochiam [3575 1Kb] .

3.  Archiepiscopus uero de suis clericis [3576 1Kb] ordinauit in Sliaswig Rotolfum [3577 1Kb] , in Seland [3578 1Kb] Willelmum [3579 1Kb] , in Funem Eilbertum [3580 1Kb] , quem tradunt conuersum  a pyratis [3581 1Kb] , Farriam [3582 1Kb] insulam, que in ostio fluminis Albie longo secessu [3583 1Kb] latet in occeano [** 1Kb] , primum repperisse, constructoque ibi monasterio fecisse habitabilem [3584 1Kb] . Hec insula contra Hadeloam [3585 1Kb] sita est. Cuius latitudo [3586 1Kb] uix octo miliaria panditur, latitudo quatuor, homines stramine fragmentisque nauium pro  igne utuntur. Sermo est, piratas, si quando predam [3587 1Kb] inde uel [3588 1Kb] minimam tulerint [3589 1Kb] , aut mox perisse naufragio aut occisos ab aliquo, nullum domum redisse indempnem. Quapropter solent heremitis ibi uiuentibus decimas predarum offerre cum magna deuotione [3590 1Kb] . Est enim hec insula [3591 1Kb] feracissima frugum, ditissima uolucrum et pecudum nutrix [3592 1Kb] , collem habet unicum, arborem nullam, scopulis includitur asperrimis [3593 1Kb] , nullo aditu preter unum [3594 1Kb] , ubi et aqua [3595 1Kb] dulcis, locus uenerabilis omnibus nautis, precipue ueo pyratris. Unde [3596 1Kb] accepit  nomen, ut Heiligland [3597 1Kb] dicatur. [*** 1Kb] Hanc in  uita sancti Willebrordi Fosetisland [3598 1Kb] appellari [3599 1Kb] discimus [3600 1Kb] , que sita est in confinio Danorum et Fresonum  . Sunt et alie insule contra Fresiam [3601 1Kb] et Daniam, sed nulla earum tam memorabilis.

4.  Funis insula est non modica, post eam, que Wendila [3602 1Kb] dicitur, in ostio barbari sinus occurrens. Hec adheret  regioni que Iudland dicitur, [3603 1Kb] , in quam [3604 1Kb] breuissimus a Iudland [3605 1Kb] transitus ex omni parte. Ciuitas ibi magna Odansue [3606 1Kb] , insule in giro paruule, omnes frugibus plene. Et notandum est, si per Iudland in [**** 1Kb] Funem tenderis [3607 1Kb] , directam [3608 1Kb] in septentrionem uiam habes  . At uero per Funem transeunti ad Seland, oriens in faciem currit [3609 1Kb] . Duo traiectus sunt  in Seland, unus a Fune, alter ab Arhusan, pari uterque [3610 1Kb] distant [3611 1Kb] spatio. Mare natura tempestuosum duplicique [3612 1Kb] plenum periculo, ut etiamsi uentum habeas prosperum [3613 1Kb] , uix effugias manus pyratarum.

5.  Seland [***** 1Kb] insula est in interiori sinu maris Baltici sita, quantitate maxima ****** 1Kb] . Hec tam fortitudine uirorum quam opulentia frugum celeberrima, longitudinem habet bidui, cum latitudo fere [3614 1Kb] sit equalis. Ciuitas eius maxima Roschald [3615 1Kb] , sedes regia Danorum. Hec insula equali spatio distans a  Fune uel Sconia, per noctem transitur [3616 1Kb] , habetque  ab occidente Iudland, ciuitatem Arhusan, uel [3619* 1Kb] Alaburg [3620 1Kb] et Wendilam [3621 1Kb] , a borea uero [3622 1Kb] , ubi et deserta est, fretum Nordmannie [3623 1Kb] , a meridie autem Funem predictam et sinum Sclauanicum, ab ortu [3624 1Kb] respicit promunctorium [3625 1Kb] Sconie, ubi est ciuitas Lundona [3626 1Kb] .

6.  Aurum ibi plurimum, quod raptu congeritur pyratico. Ipsi enim [3627 1Kb] pyrate, quos illi Wichingos [3628 1Kb] appellant, nostri Ascomannos [3629 1Kb] , regi Danico tributum soluunt, ut liceat eis predam exercere a barbaris, qui circa hoc mare plurimi [3630 1Kb] habundant. Unde etiam contingit [3631 1Kb] , ut licentia [3632 1Kb] , quam in hostes acceperunt, sepe abutantur [3633 1Kb] in suos, adeo fide nulla utrique ad inuicem sunt, et sine misericordia quisque [3634 1Kb] alterum, mox ut ceperit,  in ius famulicii uel [3635 1Kb] socio uendit uel barbaro. Et multa quidem alia tam in legibus quam moribus equo bonoque contraria Dani habent; ex quibus ni [3636 1Kb] utile mihi uisum est ut dicerem [3637 1Kb] , nisi quod mulieres, si constuprate [3638 1Kb] fuerint [3639 1Kb] , statim uenduntur. uiri autem, si uel regie maiestatis rei uel [3640 1Kb] in aliquo fuerint scelere deprehensi, decollari malunt quam uerberari [* 1Kb] . Alia non est ibi species pene 3641 1Kb] preter securem uel [3642 1Kb] seruitutem, et tunc [3643 1Kb] cum dampnatus fuerit, letum esse gloria est. Nam lacrimas et planctum ceteraque genera compunctionis, que nos salubria censemus, ita abhominantur Dani, ut nec pro peccatis suis ulli flere liceat nec pro caris defunctis.

7.  A Seland in Sconiam traiectus  multi, breuissimus in Halsinpurgh [3644 1Kb] , qui et uider  potest. [** 1Kb] Sconia 3645 1Kb] est pulcherrima uisu Danie prouintia, unde et dicitur, armata uiris, opulenta frugibus diuesque in [3646 1Kb] mercibus, et nunc plena ecclesiis. Sconia bis tantum habet in spacio quam [3647 1Kb] Selandia, hoc est [3648 1Kb] trecentas ecclesias, cum Seland dicatur habere dimidium, Funis terciam partem. Sconia est pars ultima Danie, fere insula; undique enim [3649 1Kb] cincta est [3650 1Kb] mari, preter unum terre brachium, quod [3651 1Kb] ab oriente continens Sueoniam [3652 1Kb] disterminat [3653 1Kb] a Dania. Ubi sunt profundi [3654 1Kb] saltus montesque asperrimi, per quos a Sconia in [3655 1Kb] Gothiam necessario iter agitur, ut dubites, utrum leuius sit marino [3656 1Kb] discrimine terrestre periculum uitare, an istud illi preponere. [*** 1Kb]

8. 3657 1Kb]  In eadem regione Sconia [3658 1Kb]  nemo adhuc episcopus fuit incardinatus [3659 1Kb] nisi quod ab aliis partibus quidam uenientes, interdum illam [3660 1Kb] procurabant diocesim  . Deinde Selandensis [3661 1Kb] episcopus Gerbrand, et post eum Auoco, simul gubernabant utrasque ecclesias [3662 1Kb] . Nuper uero mortuo Auocone, rex Suein parrochiam Sconiensem [3663 1Kb] in duos episcopatus [**** 1Kb] segregauit  , unum, [id est Lundensem [3664 1Kb] ,] Heinrico tribuens, alterum, [id est Dalboiensem [3664 1Kb] ,] Eginoni. uerum istum ordinauit archiepiscopus. Heinricus [3665 1Kb] apud Orchadas [3666 1Kb] ante fuit episcopus, isque in Anglia sacellarius Chnud [3667 1Kb] regis fuisse narratur [3668 1Kb] . Cuius thesauros in Daniam perferens, luxuriose uitam exegit. De quo narrant [3669 1Kb] etiam, quod pestifera consuetudine delectatus inebriandi uentris, tandem suffocatus  crepuit. Hoc et de Auocone factum esse comperimus,  similiterque de aliis. Egino [3678 1Kb] uero cum esset uir [3679 1Kb] sapiens in litteris, et [3680 1Kb] castitate insignis, tunc etiam totum studium eius exarsit in conuersione paganorum. Quapropter multos adhuc populos ydolorum cultui deditos ille uir Christo lucratus est, illos presertim barbaros, qui Pleicani [3681 1Kb] dicuntur  et qui in Hulmo [3682 1Kb] insula  degunt affines Gothis [3683 1Kb] . Qui omnes dicuntur [3684 1Kb] ad eius predicationem conuersi ad [3685 1Kb] lacrimas, penitentiam sui erroris ita monstrasse [3686 1Kb] , ut confractis statim ydolis, ultro certarent ad baptismum [3687 1Kb] . Mox etiam thesauros et omnia que habebant sternentes ad pedes episcopi, flagitabant [3688 1Kb] , ut [3689 1Kb] hec ille [3690 1Kb] dignaretur recipere [3691 1Kb] , quod [3692 1Kb] renuens episcopus, docuit eos ex eadem pecunia fabricare ecclesias  egenos alere, ac [3693 1Kb] redimere captiuos, qui multi sunt in illis partibus.

9.  Fertur idem uir magnanimus, eo tempore quo in Suedia [3694 1Kb] persecutio maxima [3695 1Kb] christianitatis incanduit, Scaranensem ecclesiam ceterosque fideles, eo quod pastore carebant, frequenter uisitasse, consolationem ministrans hiis qui in Christum crediderant [3696 1Kb] , et [3697 1Kb] incredulis uerbum Dei constanter annuncians. Ibi etiam opinatissimum Fricconis [3698 1Kb] simulacrum in frusta concidit. Pro quibus uirtutum insignibus  a rege Danorum magno deinceps uir Dei honore habitus, defuncto mox pingui Heinrico, utramque Sconie parrochiam, que est in Lundona [* 1Kb] uel Dalboia, recepit gubernandam [3699 1Kb] . Qui mox Lundone [3700 1Kb]  sedem suam constituit [3701 1Kb] apud Dalboiam uero [3702 1Kb]  preposituram fratrum regulariter uiuentium esse precepit. Itaque duodecim annis in sacerdotio nobiliter exactis, clarissimus [3703 1Kb] uir  Egino regressus a Romana urbe, mox ut domum peruenit feliciter, migrauit ad Christum. Cuius obitus et [** 1Kb] Funensis [3704 1Kb] episcopi contigit eodem anno, quo noster excessit metropolitanus [3705 1Kb] .

10. [3706 1Kb]  Nunc autem quoniam locorum se prebuit occasio, ad rem [3707 1Kb] uidetur aliquid de natura [*** 2Kb] Baltici maris dicere. Cuius freti mentionem cum supra in 3708 1Kb] gestis Adaldagi pontificis  ex scriptis Einhardi [3709 1Kb]  fecerim, explanationis more utor [3710 1Kb] , ea que ille per compendium dixit [3711 1Kb] , pleniori [3712 1Kb] calamo nostris scienda proponens [3713 1Kb] . Sinus, inquit [3714 1Kb] , quidam ab occidentali  occeano orientem uersus porrigitur. Sinus ille ab incolis appellatur Balticus, eo quod in modum baltei longo tractu per Scithicas [3715 1Kb] regiones tendatur usque in [3716 1Kb] Greciam [3717 1Kb] , idemque mare Barbarum seu pelagus Scithicum uocatur a gentibus quas alluit barbaris. Occidentalis autem occeanus ille uidetur, quem Romani Britannicum scribunt, cuius latitudo inmensa, terribilis et periculosa, complectitur ab occasu Britanniam, que nunc Anglia dicitur; a meridie Fresos [3718 1Kb] tangit, cum ea parte Saxonum [3719 1Kb] , qui nostre [3720 1Kb] diocesi pertinent [3721 1Kb] Hammaburgensi. [In hoc oceano insula est modica Heiligland, de qua supra dictum est [3722 1Kb] .] A solis ortu habet Danos ostiumque Baltici maris et Nordmannos qui ultra Daniam consistunt; ab aquilone uero idem  occeanus insulas preterlabitur Orchadas, deinde [3723 1Kb]  infinitis orbem terre spaciis ambit, sinistrorum habens Hyberniam  , Scotorum patriam, que nunc Irland dicitur, dextrorum uero scopulos Nordmannie, ulterius autem insulas Island [3729* 1Kb] , Gronland; ibi terminat [3730 1Kb] occeanus, qui dicitur caligans  .

11.  Quod autem dicit [3731 1Kb] eundem sinum longitudinis incomperte  , hoc [3732 1Kb] nuper apparuit in sollertia fortissimorum uirorum Ganuz [3733 1Kb] Wolf, satrape Danorum, siue Haroldi [3734 1Kb] , regis Nordmannorum, qui magno uie labore multoque sociorum periculo, quantitatem  huius maris perscrutantes, ancipiti demum iactura uentorum ac pyratarum fracti uictique redierunt. Affirmant autem Dani, longitudinem huius ponti sepe a pluribus [3735 1Kb] expertam [3736 1Kb] , secundo flatu per mensem  aliquos a Dania peruenisse in Ostrogard [* 1Kb] Ruzzie  1Kb] . Latitudinem [3737 1Kb] uero illam ponit [3738 1Kb] , que nusquam centum milia passuum excedat, cum in multis, ait [3739 1Kb] , locis contractior inueniatur  . . Quod in ostio eiusdem sinus uideri potest, cuius ab oceano introitus inter Alaburc [3740 1Kb] , promunctorium [3741 1Kb] Danie  scopulosque Nortmannie tam strictus [3742 1Kb] inuenitur, ut facili saltu [3743 1Kb] per noctem carbasa traiiciantur [3744 1Kb] . Item egressus limitem Danorum  idem pontus late brachia tendit, que denuo contrahit e regione Gothorum [3745 1Kb] , qui a latere  Wilzos [3746 1Kb] habent. Deinde quanto interius uadit, tanto latius hinc inde diffunditur.

12. Hunc, inquit [3747 1Kb] , sinum multe circunsedent  [3748 1Kb] nationes; Dani siquidem ac Sueones quos  Nortmannos uocamus, et [3749 1Kb] septentrionale litus et omnes in eo insulas tenent. Ad litus [3750 1Kb] australe Sclaui, Haisti alieque diuerse incolunt nationes, inter quas precipue [3751 1Kb] sunt Welatabi  qui et Wilzi [3752 1Kb] dicuntur. Dani [3753 1Kb] et Sueones ceterique trans Daniam populi ad hystoricis Francorum omnes uocantur Nortmanni, cum tamen Romani scriptores eiusmodi [3754 1Kb] uocent Yperboreos, quos Martianus Capella multis laudibus extollit [3755 1Kb]  .

13.  Itaque primi ad ostium predicti sinus habitant in australi ripa uersus nos Dani, quos Iuddas [3756 1Kb] appellant, usque ad Sliam lacum. Unde incipiunt fines Hammaburgensis parrochie [3757 1Kb] , qui per maritimos Sclauorum populos longo tractu porriguntur usque ad Panim [3758 1Kb] flumen [3759 1Kb] : ibi limes  est nostre [3760 1Kb] diocesis. Inde Wilzi et Leuticii [3761 1Kb] sedes [3762 1Kb] habent usque ad Oddaram [3763 1Kb] flumen [3764 1Kb] ; trans Oddaram autem [3765 1Kb] comperimus degere Pomeranos [3766 1Kb] . Deinde latissima Polanorum [3767 1Kb] terra diffunditur, cuius terminum dicunt in Ruzzie [3768 1Kb] regnum connecti. Hec est [3769 1Kb] ultima uel [3770 1Kb] maxima Winulorum [3771 1Kb] prouintia, que et finem facit illius sinus.

14.  At uero a parte aquilonari [3772 1Kb] reuertentibus ad ostium Baltici freti [3773 1Kb] , primi [3774 1Kb] occurrunt Nortmanni  , deinde Sconia prominet, regio [3775 1Kb] Danorum, et supra eam tenso limite Gothi habitant usque ad Bircam [3776 1Kb] . Postea longis terrarum spatiis regnant Sueones usque ad terram  feminarum  . Supra illas [3777 1Kb] Wizzi [3778 1Kb]  ,  Mirri  , Lami [3782 1Kb]  , Scuti  et Turci  habitare [3783 1Kb] feruntur usque ad Ruzziam; in [3784 1Kb] qua denuo finem habet ille sinus. Itaque latera illius ponti ab austro Sclaui [3785 1Kb] , ab aquilone Suedi possederunt.

15. Asserunt etiam periti locorum, a [3786 1Kb] Sueonia [3787 1Kb] terrestri uia permeasse quosdam usque in [3788 1Kb] Greciam. Sed barbare gentes, que in medio sunt, hoc iter impediunt, propterea nauibus temptatur [3789 1Kb] periculum.

16.  Multe sunt insule in hoc sinu, quas omnes Dani et Sueones habent in sua ditione [3790 1Kb] , aliquas etiam Sclaui tenent. Earum prima est in capite illius freti [3791 1Kb] Wendila, secunda Morse  , tertia Thud [3792 1Kb]  , modico ab inuicem  interuallo diuise, quarta est Samse [3793 1Kb]  , que opposita est ciuitati Arhusin [3794 1Kb] , quinta Funis, sexta Seland, septima que illi adheret  et quarum supra mentionem [3795 1Kb] fecimus; octauam dicunt [3796 1Kb] illam, que Sconie ac Gothie proxima [3797 1Kb] Holmus appellatur  , celeberrimus Danie portus et fida stacio nauium, que ad barbaros [3798 1Kb] et [3799 1Kb] in Greciam dirigi solent  . Ceterum insule Funi adiacent alie septem minores ab euro [3800 1Kb] , quas supra diximus frugibus opulentas, hoc est Moyland [3801 1Kb]  , Imbra [3802 1Kb]  , Falstra [3803 1Kb] , Laland [3804 1Kb] , Langland [3805 1Kb] , itemque [3806 1Kb] alie omnes sibi uicine, cum Laland [3807 1Kb] interius uadat ad confinia Sclauorum  .  He quindecim [3808 1Kb] insule Danorum regnum aspiciunt,  omnesque iam [3809 1Kb] christianitatis titulo decorate [3810 1Kb] sunt. Sunt et alie interius [3811 1Kb] , que subiacent imperio Sueonum; quarum uel [3812 1Kb] maxima est illa, que Churland [3813 1Kb] dicitur; iter habet octo dierum [3814 1Kb] ; gens crudelissima propter nimium ydololatrie cultum fugitur ab omnibus; aurum ibi plurimum, equi optimi. Diuinis, auguribus [3815 1Kb] atque nigromanticis [3816 1Kb] omnes domus plene sunt, [qui etiam uestitu monachico induti sunt [3817 1Kb] ]. A toto orbe ibi responsa petuntur, maxime ab Hispanis [3818 1Kb] et Grecis. Hanc insulam credimus in uita sancti Ansgarii  Chori [3819 1Kb] nominatam, quam tunc Sueones tributo subiecerunt. Una ibi nunc facta est [3820 1Kb] ecclesia, cuiusdam studio negotiatoris, quem rex Danorum multis ad hoc illexit muneribus.  Ipse [3821 1Kb] rex gaudens in Domino recitauit mihi hanc cantilenam [3822 1Kb] .

17.  Preterea recitatum est nobis, alias plures insulas in eo [3823 1Kb] ponto [3824 1Kb] esse [3825 1Kb] , quarum una grandis Aestland [3826 1Kb] dicitur, non minor illa de qua prius diximus [3827 1Kb] . Nam [3828 1Kb] et ipsi Deum [3829 1Kb] christianorum prorsus ignorant, dracones adorant cum uolucribus, quibus etiam litant uiuos homines, quos a mercatoribus emunt, diligenter omnino probatos, ne maculam in corpore habeant [3830 1Kb] , pro qua refutari dicuntur [3831 1Kb] a draconibus. Et hec quidem [3832 1Kb] insula terre feminarum proxima narratur, cum illa superior non longe sit  a Birca [3833 1Kb] Sueonum.

 18.  Ille autem insule [3834 1Kb] que Sclauis adiacent, insigniores accepimus esse [3835 1Kb] tres. Quarum prima Fembre uocatur  Hec opposita est Wagris [3835* 1Kb] , ita ut uideri possit ab Aldinburg, sicut illa que Laland dicitur [3836 1Kb] .  Altera est contra Wilzos [3837 1Kb] posita, quam [* 1Kb] Rani uel Runi [3838 1Kb] ] possident, gens fortissima Sclauorum, extra quorum sentenciam de publicis rebus nichil agi lex est [3839 1Kb] , ita [3840 1Kb] metuuntur [3841 1Kb] propter familiaritatem deorum uel potius demonum, quos maiori cultu uenerantur quam ceteri [3842 1Kb] . Ambe igitur he insule pyratis et cruentissimis latronibus plene sunt, et qui nemini parcant [3843 1Kb] ex transeuntibus. Omnes enim quos alii uendere solent, illi occidunt [3844 1Kb] .  Tertia est illa, que Semland  dicitur [3845 1Kb] , contigua Ruzzis [3846 1Kb] et [3847 1Kb] Polanis; hanc inhabitant Sembi uel Pruzzi [3848 1Kb] , homines humanissimi, qui obuiam tendunt his ad auxiliandum, qui periclitantur in mari, uel qui a pyratis infestantur. Aurum et argentum [3849 1Kb] pro minimo ducunt, pellibus habundant peregrinis, quarum [3850 1Kb] odor letiferum [3851 1Kb] nostro orbi propinauit superbie uenenum. Et illi quidem ut stercora hec habent ad nostram credo [3852 1Kb] dampnationem [3853 1Kb] , qui per fas et nefas [3854 1Kb] ad [3855 1Kb] uestem anhelamus marturinam [3856 1Kb] ,  quasi ad summam beatitudinem [** 2Kb] . Itaque pro lancis indumentis, que nos dicimus faldones 3857 1Kb]  , illi offerunt tam [3858 1Kb] preciosos martures [3859 1Kb] . Multa [3860 1Kb] possent dici ex [3861 1Kb] illis populis laudabilia in moribus, si haberent solam fidem Christi, cuius predicatores immaniter [3862 1Kb] persecuntur. Apud illos [3863 1Kb] martyrio coronatus est illustris [3864 1Kb] Bemiorum [3865 1Kb] episcopus Adalbertus  . Usque hodie profecto inter illos, cum cetera [3866 1Kb] omnia sint communia nostris, solus prohibetur accessus lucorum et fontium, quos autumant pollui christianorum accessu. Carnes [3867 1Kb] iumentorum pro cibo sumunt, quorum lacte uel cruore utuntur in potu, ita ut inebriari dicantur. Homines cerulei, facie rubea, et criniti [3868 1Kb] . Preterea inaccessi [3869 1Kb] paludibus, nullum  inter se dominum pati uolunt.

19.  Sunt et alie in hoc ponto [3870 1Kb] insule plures, ferocibus barbaris omnes [3871 1Kb] plene, ideoque fugiuntur a nauigantibus  . Item circa hec littora Baltici maris ferunt [3872 1Kb] esse Amazonas [*** 1Kb] , quod nunc terra feminarum dicitur  1Kb] . Eas [3873 1Kb] aque gustu dicunt aliqui concipere. Sunt etiam qui referant [3874 1Kb] eas fieri pregnantes ab hiis [3875 1Kb] qui pretereunt [3876 1Kb] negociatoribus, uel ab hiis quos inter se habent captiuos, siue ab aliis monstris, que  ibi non rara habentur. Et hoc credimus etiam fide dignius [3891 1Kb] . Cumque peruenerint [3892 1Kb] ad partum, si quid [3893 1Kb] masculini generis est, fiunt [3894 1Kb] cynocephali [3895 1Kb] ; si quid feminini, speciosissime mulieres [3896 1Kb] . He simul uiuentes, spernunt consortia uirorum; quos etiam, si aduenerint, a [3897 1Kb] se repellunt uiriliter. Cynocephali sunt [3898 2Kb] , qui in pectore caput [3899 1Kb] habent [3900 1Kb]  ; in Ruzzia uidentur sepe captiui, et cum uerbis latrant in uoce. Ibi sunt etiam [3901 1Kb] qui dicuntur Alani uel Albani [3902 1Kb] , qui lingua eorum wizzi [3903 1Kb] dicuntur, crudelissimi ambrones [3904 1Kb] ; cum canicie nascuntur; de quibus auctor Solinus  meminit [3905 1Kb] . Eorum patriam canes defendunt. Si quando pugnandum est [3906 1Kb] , canibus aciem struunt [* 1Kb] . Ibi sunt homines pallidi, uirides et  macrobii 3907 1Kb]  , quos appellant Husos [3908 1Kb] ; postremo illi, qui dicuntur antropofagi, et humanis uescuntur carnibus. Ibi sunt alia [3909 1Kb] monstra plurima, que recitantur a nauigantibus sepe inspecta quamuis hoc nostris uix credibile putetur [3910 1Kb] .

20.  Hec habui que de sinu illo Baltico  [3911 1Kb] dicerem [3912 1Kb] , cuius nullam mentionem audiui quempiam fecisse doctorum, nisi solum, de quo supra diximus, Einhardum [3913 1Kb] . Et fortasse mutatis nominibus arbitror illud fretum [3914 1Kb] ab antiquis [3915 1Kb] uocari paludes Scithicas uel Meoticas  , siue deserta Getarum  , aut litus Scithicum, quod Martianus  ait: confertum [3916 1Kb] esse multiplici diuersitate barbarorum Illic, inquit  , Gethe [3917 1Kb] , Daci, Sarmate, [Neutri [3918 1Kb] ], Alani, Geloni, Antropofagi [3919 1Kb] , Troglodite [3920 1Kb] [** 1Kb] . Quorum errori condolens noster metropolitanus, statuit Bircam 3921 1Kb] illis gentibus metropolem, que in medio Sueonie posita [3922 1Kb]  , contra ciuitatem Sclauorum [3923 1Kb] respicit Iumnem [3924 1Kb]  , paribusque spaciis omnes illius ponti amplectitur horas [3925 1Kb] [*** 1Kb] . In qua ciuitate  primum ex nostris ordinauit Hiltinum abbatem, quem ipse uoluit appellari 3926 1Kb]  Iohannem. Itaque de insulis Danorum dictum est satis. Nunc uero ad Sueonum siue Nordmannorum populos, qui [3927 1Kb] proximi sunt, conuertamus articulos [3928 1Kb] .

21.  Transeuntibus insulas Danorum  alter mundus aperitur in Sueoniam uel Nordmanniam [3935 1Kb] , que sunt duo latissima regna aquilonis et nostro orbi adhuc fere incognita. De quibus narrauit mihi scientissimus [3936 1Kb] rex Danorum [3937 1Kb] , quod Nordmannia [3938 1Kb] uix queat transiri [3939 1Kb] per mensem, cum Sueonia duobus mansibus non facile percurratur [* 1Kb] . Quod ipse, inquit, probaueram, qui 3940 1Kb] nuper sub Iacobo rege 12 annis militaui in illis regionibus, que [3941 1Kb] altissimis ambe montibus includuntur, magis autem Nordmannia, que suis alpibus circumdat [3942 1Kb] Sueoniam. De Sueonia uero non tacent antiqui auctores [3943 1Kb] Solinus [3944 1Kb]  et Orosius [3945 1Kb]  , qui dicunt plurimam partem Germanie [3946 1Kb] [** 1Kb] Sueuos 3947 1Kb] tenere, nec non montana eius usque ad Ripheos montes extendi [*** 1Kb] . Ibi est etiam Albis  fluuius, de quo Lucanus meminisse uidetur 3948 1Kb]  , Ille [3949 1Kb] oritur in [3950 1Kb] predictis alpibus, perque [3951 1Kb] medios Gothorum populos currit in occeanum, unde [3952 1Kb] et [**** 1Kb] Gothelba dicitur  1Kb] . Fertilissima regio est Sueonia [3953 1Kb] , ager frugibus [3954 1Kb] et melle opimus [3955 1Kb] , extra quod pecorum fetu omnibus antefertur, oportunitas fluminum syluarumque maxima [3956 1Kb] ubique peregrinis mercibus omnis regio plena. Ita nullis [3957 1Kb] egere Sueones dicas opibus, excepta quam nos diligimus siue potius adoramus [***** 1Kb] , superbia 3958 1Kb] . Omnia enim instrumenta uane glorie, hoc est aurum, argentum, sonipedes regios, pelles castorum [3959 1Kb] uel [3960 1Kb] marturum [3961 1Kb] , que nos ammiratione [3962 1Kb] sui dementes [3963 1Kb] faciunt, illi pro nichilo  ducunt. In sola mulierum copula [3964 1Kb] modum nesciunt. Quisque secundum facultatem suarum uirium duas aut tres et [3965 1Kb] amplius simul habet; diuites et [3966 1Kb] principes absque numero  . Nam et filios ex tali coniunctione genitos habent legitimos. Capitali uero pena multatur, si quis uxorem alterius cognouerit, aut ui oppresserit [3967 1Kb] uirginem [3968 1Kb] , siue qui alterum spoliauerit bonis suis, aut iniuriam fecerit [3969 1Kb] . Hospitalitate quamuis omnes Yperborei sint [3970 1Kb] insignes, precipui sunt nostri [3971 1Kb] Sueones; quibus est omni probro grauius hospicium negare transeuntibus, ita ut studium uel [3972 1Kb] certamen habeant inter illos [3973 1Kb] , quis dignus sit recipere hospitem. Cui exhibens [3974 1Kb] omnia iura humanitatis, quot diebus illic [3975 1Kb] commorari uoluerit, ad amicos eum suos  [3976 1Kb] certatim per singulas dirigit [3977 1Kb] mansiones. Hec illi bona in moribus habent. Predicatores autem ueritatis, si casti prudentesque ac ydonei sunt [3978 1Kb] , ingenti amore fouent, aden ut concilio populorum communi [3979 1Kb] , quod ab ipsis warh [3980 1Kb] uocatur, episcopos interesse [3981 1Kb] non renuant [3982 1Kb] . Ubi de Christo et [3983 1Kb] christiana religione crebro [3984 1Kb] audiunt non inuiti. Et fortasse facili [3985 1Kb] sermone ad nostram fidem illi [3986 1Kb] persuaderentur, nisi quod mali docteres, dum sua querunt, non que Iesu Christi , scandalizant eos qui possent saluari.

22. . Populi Sueonum multi sunt, uiribus et armis egregii, preterea tam in equis quam in nauibus iuxta optimi bellatores. Unde etiam sua  potentia ceteras aquilonis gentes constringere [3995 1Kb] uidentur. Reges habent ex genere antiquo [3996 1Kb] , quorum tamen uis [3997 1Kb] pendet in populi sentencia; quod in commune [3998 1Kb] omnes laudauerint, illum  confirmare oportet, nisi eius decretum pocius uideatur, quod aliquando [3999 1Kb] secuntur inuiti [4000 1Kb] [* 1Kb] . Itaque domi pares esse gaudent. In prelium euntes omnem prebent obedientiam regi 4001 1Kb] , uel ei qui doctior [4002 1Kb] ceteris a rege prefertur. Si quando uero [4003 1Kb] preliantes in angustia positi sunt [4004 1Kb] , ex multitudine deorum quos colunt [4005 1Kb] , unum inuocant auxilio [4006 1Kb] : ei [4007 1Kb] post uictoriam deinceps sunt deuoti, illumque ceteris anteponunt. Deum [4008 1Kb] autem christianorum iam communi sentencia fortiorem [4009 1Kb] clamant omnibus esse; alios deos sepe fallere, illum  porro semper astare certissimum adiutorem in oportunitatibus [4010 1Kb] .

23. . Ex ipsis populis Suedie [4011 1Kb] proximi ad nos habitant Gothi [** 1Kb] , qui occidentales dicuntur, alii sunt orientales. uerum Westragothia 4012 1Kb] confinis est prouincie Danorum, que Sconia dicitur. A qua etiam [4013 1Kb] fertur [4014 1Kb] diebus septem perueniri usque ad ciuitatem Gothorum magnam Scarane  . Deinde Ostrogothia [4015 1Kb] protenditur iuxta mare illud quod Balticum uocant [4016 1Kb] , usque ad  Bircam. Primus Gothorum episcopus [*** 1Kb] , Thurgot 4017 1Kb] fuit, secundus uero [4018 1Kb] Godescalcus, uir sapiens et bonus, ut predicant [4019 1Kb] , nisi quod domi sedens ocium labori pretulit [4020 1Kb] . Tercium [4021 1Kb] ordinauit noster metropolitanus Adalwardum [**** 2Kb] seniorem, uere 4022 1Kb] laudabilem uirum  . Qui deinde perueniens ad barbaros, ut [4023 1Kb] docuit, ita [4024 1Kb] uixit. Nam sancte uiuendo [4025 1Kb] , bene docendo magnam gentilium multitudinem traxisse fertur ad christianam fidem [4026 1Kb] . Claruit etiam uirtutum [4027 1Kb] miraculis, ita ut poscentibus in necessitate barbaris, ymbrem [4028 1Kb] faceret descendere uel denuo serenitatem uenire, et alia que hactenus queruntur a doctoribus. Is autem uir memorabilis in Gothia permansit [4029 1Kb] , nomen domini Iesu constanter omnibus predicans [4030 1Kb] ,  ibidemque post multos agones, quos pro Christo libenter sustinuit, uictricem terre carnem tradidit, spiritus celum petiit laureatus. Post quem archiepiscopus ordinauit in illas partes quendam Acilinum, nichil ferentem episcopali nomine dignum [4031 1Kb] , preter ingentem corporis staturam. Et ille quidem diligens carnis requiem, frustra [4032 1Kb] mittentibus legationem Gothis, usque ad obitum sue Colonie mansit [4033 1Kb] in deliciis [4034 1Kb] .

24. Inter [4035 1Kb] Nordmanniam et Sueoniam Wermilani  [4055 1Kb]  et Finnedi [4056 1Kb]  degunt, et alii: qui nunc omnes sunt christiani, respitiuntque ad Scaranensem ecclesiam. In confinio Sueonum uel Nortmannorum contra boream habitant Scritefini [4057 1Kb] , quos aiunt cursu feras preterire [4058 1Kb]  . Ciuitas [4059 1Kb] eorum maxima [* 1Kb] Halsingland 4060 1Kb]  , ad quam [4061 1Kb] primus ab archiepiscopo designatus est Stenphi [4062 1Kb] episcopus, quem ipse mutato nomine Symonem uocauit. Qui etiam multos earundem gentium sua predicatione lucratus est. Preterea sunt alii numero carentes [4063 1Kb] Sueonum populi, de quibus ad christianitatem conuersos accepimus solos Gothos, Wermilanos et partem Scritefinorum [4064 1Kb] , uel qui illis uicini sunt.

25.  Igitur ut breuem Sueonie [4065 1Kb] uel  Suedie [4066 1Kb] descriptionem faciamus: hec ab occidente Gothos habet et ciuitatem Scaranem [4067 1Kb] , a borea Wermilanos [4068 1Kb] cum Scritefinnis [4069 1Kb] , quorum caput [4070 1Kb] Halsingland [4071 1Kb] , ab austro longitudinem habet illius Baltici [4072 1Kb] maris, de quo ante diximus: ibi [4073 1Kb] ciuitas magna Sictone [4074 1Kb] . [** 1Kb] Ab oriente autem Ripheos montes attingit, ubi deserta ingentia 4075 1Kb]  niues altissime, ubi monstruosi hominum greges ultra prohibent accessum  . Ibi sunt [4076 1Kb] Amazones, ibi Cynocephali, ibi Ciclopes, qui unum in fronte habent oculum [4077 1Kb]  . Ibi sunt hii [4078 1Kb] quos Solinus dicit Ymantopodes [4079 1Kb] , uno pede salientes  , et illi qui humanis carnibus delectantur pro cibo, ideoque sicut fugiuntur  , ita etiam iure tacentur. Narrauit [4080 1Kb] michi rex Danorum sepe recolendus [4081 1Kb] , gentem quandam ex montanis in plana [4082 1Kb] descendere solitam, statura modicam [4083 1Kb] , sed uiribus et agilitate uix Suedis ferendam, hiique [4084 1Kb] incertum esee [4085 1Kb] unde ueniant [4086 1Kb] ; semel aliquando per annum uel post [4087 1Kb] triennium, inquit, subiti [4088 1Kb] accedunt. Quibus nisi totis resistatur uiribus, omnem depopulantur regionem, et denuo recedunt [4089 1Kb] .  Aliaque multa recitari solent, que breuitati studens omisi, ab his [4090 1Kb] dicenda, qui hec [4091 1Kb] se uidisse [4092 1Kb] testantur.

26.  Nunc de supersticione Sueonum pauca dicemus [4093 1Kb] . Nobilissimum [4094 1Kb] illa gens [*** 1Kb] templum habet, quod Ubsola dicitur, non longe positum ab 4095 1Kb] Sictona [4096 1Kb] ciuitate [4097 1Kb] . In hoc templo [* 1Kb] ,  quod totum ex auro paratum 4103 1Kb] est  , statuas trium deorum ueneratur populus, ita ut potentissimus eorum Thor in medio solium habeat triclinio [4104 1Kb] ; hinc et inde locum possident [4105 1Kb] Wodan [4106 1Kb] et Fricco [4107 1Kb] . Quorum significationes eiusmodi sunt: »Thor [4108 1Kb] , inquiunt, presidet in ere [4109 1Kb] , qui tonitrus [4110 1Kb] et fulmina, uentos ymbresque, serena [4111 1Kb] et fruges [4112 1Kb] gubernat. Alter Wodan, id est furor [4113 1Kb] , bella gerit [4114 1Kb] , hominique, [4115 1Kb] ministrat [4116 1Kb] uirtutem contra inimicos. Tertius est Fricco  , pacem uoluptatemque largiens mortalibus.« Cuius etiam simulacrum fingunt cum [4117 1Kb] ingenti priapo [4118 1Kb] . Wodanem uero [4119 1Kb] sculpunt armatum, sicut nostri Martem [4120 1Kb] solent  ; Thor autem cum sceptro Iouem simulare [4121 1Kb] uidetur [4122 1Kb]   [** 1Kb] . Colunt et 4123 1Kb] deos ex hominibus factos, quos pro ingentibus factis immortalitate donant, sicut in uita sancti Anscarii [4124 1Kb] leguntur Hericum regem [4125 1Kb] fecisse  .

27.  Omnibus itaque [4126 1Kb] diis suis [4127 1Kb] attributos habent [4128 1Kb] sacerdotes, qui sacrificia populi [4129 1Kb] offerant [4130 1Kb] . Si pestis et famis imminet,  Thor ydolo lybatur [4131 1Kb]  , si bellum; Wodani [4132 1Kb] , si nuptie celebrande sunt, Fricconi. Solet quoque post nouem annos communis omnium Sueonie prouintiarum sollempnitas in Ubsola [4133 1Kb] celebrari. Ad quam uidelicet sollempnitatem nulli prestatur immunitas. Reges et populi, omnes et singuli sua dona transmittunt ad Ubsolam, et quod omni pena crudelius [4134 1Kb] est, illi qui iam induerunt christianitatem, ab illis se redimunt cerimoniis. Sacrificium itaque tale [4135 1Kb] est. Ex omni animante, quod masculinum est, nouem capita offeruntur, quorum sanguine deos placari [4136 1Kb] mos est. Corpora autem suspenduntur in lucum, qui proximus est templo. Is enim lucus tam sacer est gentilibus [4137 1Kb] , ut singule arbores eius, ex morte uel tabo [4138 1Kb] immolatorum  diuine credantur. Ibi etiam canes et equi [4139 1Kb] pendent cum hominibus  , quorum corpora mixtim suspensa narrauit mihi aliquis [4140 1Kb] christianorum [4141 1Kb] 72 uidisse [4142 1Kb] . Ceterum nenie, que in eiusmodi ritu libationis [4143 1Kb] fieri solent, multiplices [4144 1Kb] et inhoneste, ideoque [4145 1Kb] melius reticende [*** 2Kb]  1Kb] .

28.  In eadem prouintia nuper [4146 1Kb]  contigit res memorabilis, et pro dignitate gestorum longe diuulgata; peruenit etiam ad noticiam pontificis [4167 1Kb] . Quidam [4168 1Kb] sacerdotibus, qui ad Ubsolam demonibus astare [4169 1Kb] solebat, nequicquam [4170 1Kb] iuuantibus diis factus est [4171 1Kb] cecus. Cumque uir sapiens infortunium [4172 1Kb] orbitatis sue culture ydolorum imputaret, quam [4173 1Kb] supersticiose [4174 1Kb] uenerans potentissimum [4175 1Kb] deum christianorum offendisse uideretur, ecce ipsa nocte apparuit sibi uirgo decora nimis, interrogans [4176 1Kb] si in filium eius credere maluerit, fore [4177 1Kb] ut uisum reciperet, abiectis que ante colebat simulacris [4178 1Kb] . Tunc ille qui nichil ardui rennueret subeundum pro hoc dono, ita se [4179 1Kb] facere, letus spopondit. Ad hec [4180 1Kb] uirgo: »Scito, inquit, certissime, hunc locum, ubi nunc tantus innocentium  sanguis [4181 1Kb] effunditur, in meo proxime dedicandum honore. In qua re ne tibi aliqua signa dubietatis remaneant, in nomine Christi, qui est filius meus, tu recipe lumen oculorum tuorum.« Mox ille recepto lumine credidit, pertransiensque totas  in circuitu regiones, facile [4182 1Kb] paganis fidem persuasit, ut crederent in eum, qui se [4183 1Kb] cecum illuminauit.

 Quibus miraculorum causis impellentibus, statim noster metropolitanus obediens uoci que [4184 1Kb] dicit: Respicite et leuate oculos uestros, quoniam regiones iam albe sunt ad messem , ordinauit in illas partes Adalwardum iuniorem, de Bremensi choro assumptum, uirum litteris et morum probitate fulgentem. Cui [4185 1Kb] etiam per legatos clarissimi  [4186 1Kb] regis Steinkel [4187 1Kb] sedem posuit in Sictona ciuitate, que distat ab Ubsola itinere [4188 1Kb] diei unius [4189 1Kb] . Est uero iter eiusmodi [4190 1Kb] , ut a Sconia Danorum per mare uelificans quinto die peruenias usque [4191 1Kb]  Sictonam [4192 1Kb] uel Bircam, iuxta enim sunt  . Si uero per terram eas a Sconia per Gothorum populos et ciuitatem Scaranem, Telgas et Bircam [4193 1Kb] , completo mense peruenies Sictonam [4194 1Kb] .

29.  Adalwardus igitur magno feruore [4195 1Kb] predicandi euangelii Suediam [4196 1Kb] ingressus, omnes qui in Sictona erant et in circuitu, breui spatio temporis ad christianam fidem perduxit. [* 2Kb] Conspirauit etiam cum Sconiensi 4197 1Kb] episcopo, sanctissimo [4198 1Kb] Eginone, ut pariter adirent illud templum, paganorum, quod Ubsola dicitur, si forte aliquem Christo laboris sui fructum ibi possent offerre; omnia tormentorum genera libenter suscepturi, ut destrueretur illa domus, que caput est [4199 1Kb] supersticionis barbarice. Illa enim diruta uel potius  cremata, fore, ut tocius [4200 1Kb] gentis conuersio sequeretur. Quam confessorum Dei uoluntatem piissimus ex Steinkel [4201 1Kb] in populo murmurari sentiens, callide submouit eos a tali cepto, asserens et illos statim morte dampnandos, et se depellendum a regno, qui malefactores in patriam duxerit, et facile omnes ad paganismun relapsuros [4202 1Kb] qui nunc credunt, sicut in Sclauania [4203 1Kb] nuper possit [4204 1Kb] factum [4205 1Kb] uidiri. Talibus regis allegationibus [4206 1Kb] consentientes episcopi, omnes Gothorum ciuitates peragrabant, ydola confringentes, et multa paganorum milia deinceps lucrantes ad christianitatem. Adalwardo postea defuncto apud nos subrogauit archiepiscopus quendam a Rambsola Tadiconem [4207 1Kb] qui propter uentris amorem domi famelicus esse [4208 1Kb] maluit, quam foris apostolus [4209 1Kb] .  Hec de Sueonia et cerimoniis [4210 1Kb] eius dicta sufficiant [4211 1Kb] .

30.  Nortmannia [4212 1Kb] sicut ultima cibis prouincia est, in ultimo libri loco conuenienter  ponetur a nobis [* 1Kb] . Hec a modernis dicitur Norguegia 4220 1Kb] [. 1Kb] De cuius situ uel magnitudine, cum prius aliqua communiter cum Sueonia dixerimus, nunc uero spetialiter hoc dicendum est, quod [4221 1Kb] longitudine sua in extreman [4222 1Kb] septentrionis plagam extenditur hec regio, unde et dicitur. Incipit autem ex prominentibus scopulis huius freti, quod Balticum appellari solet: deinde reflexo in aquilonem dorso, postquam fremetis [4223 1Kb] occeani marginem suo circuit ambitu, tandem in Ripheis montibus limitem facit, ubi et lassus deficit orbis. Nortmannia propter asperitatem montium [4224 1Kb] siue propter frigus intemperatum [4225 1Kb] sterilissima est omnium regionum, solis apta pecoribus. Quorum armenta ritu Arabum longe [4226 1Kb] in desertis stabulant. Eoque [4227 1Kb] uictu peculii  transigunt [4228 1Kb] uitam, ut lacte pecudum in cibos [4229 1Kb] lana utantur in uestes [4230 1Kb] . Indeque fortissimos educat milites, qui nulla frugum luxuria molliti, sepius impugnant alios quam ipsi molestentur ab aliquo. Sine inuidia cum proximis habitant Sueonibus, quamuis a Danis, eque pauperibus, non impune temptentur [4231 1Kb] aliquando [4232 1Kb] . Itaque rei familiaris inopia coacti, totum mundum circumeunt et pyraticis raptibus amplissimam terrarum facultatem reportant domum, penuriam [4233 1Kb] sue regionis tali modo sustinentes [4234 1Kb] . Post susceptam uero [4235 1Kb] christianitatem, melioribus [4236 1Kb] imbuti scolis, didicerunt iam pacem et ueritatem diligere, paupertate sua [4237 1Kb] contenti esse, immo que habent [4238 1Kb] collecta spargere, non ut prius sparsa [4239 1Kb] colligere. Cumque nefandis  artibus maleficiorum [4240 1Kb] omnes ab initio seruirent [4241 1Kb] nunc uero [4242 1Kb] cum apostolo simpliciter [4243 1Kb] confitentur [4244 1Kb] Christum [4245 1Kb] et hunc crucifixum. Sunt etiam continentissimi omnium mortalium, tam in [4246 1Kb] cibis quam in [4247 1Kb] moribus parcitatem modestiamque [4248 1Kb] summopere diligentes. Preterea sacerdotum et ecclesiarum tanam habent [4249 1Kb] uenerationem, ut uix christianus habeatur qui non cotidie [4250 1Kb] obtulerit [4251 1Kb] ad missam quam audierit [4252 1Kb] . uerum baptismus et confirmatio, dedicationes [4253 1Kb] altarium et sacrorum benedictio ordinum apud illos et Danos care omnia redimuntur [4254 1Kb] . Quod ex auaritia sacerdotum prodisse arbitror [4255 1Kb] quia barbari decimas adhuc dare aut nesciunt aut nolunt, ideo [4256 1Kb] constringuntur in ceteris que deberent gratis offerri [4257 1Kb] . Nam et [4258 1Kb] uisitacio  infirmorum et, sepultura mortuorum, omnia ibi uenalia [** 2Kb] . Apud illos 4259 1Kb] tanta morum [4260 1Kb] insignia, ut compertum habeo, sola [4261 1Kb] sacerdotum corrumpuntur auaricia [. 1Kb] .

31.  In multis Nordmanie locis uel Suedie [4262 1Kb] pastores pecudum sunt etiam nobilissimi [4263 1Kb] homines, ritu patriarcharum et labore manuum uiuentes, Omnes uero sunt christianissimi, qui [4264 1Kb] in Noruegia [4265 1Kb] degunt, exceptis illis, qui trans arctoam plagam circa occeanum remoti sunt. Eos [4266 1Kb] adhuc fertur [4267 1Kb] magicis artibus siue [4268 1Kb] incantationibus in tantum preualere, ut se scire fateantur, quid a singulis in [4269 1Kb] toto [4270 1Kb] orbe geratur [4271 1Kb] . Tunc etiam potenti murmure uerborum grandia cete [4272 1Kb] maris in litora trahunt [4273 1Kb] et alia [4274 1Kb] multa, que de maleficis  in scriptura [4283 1Kb] leguntur, omnia [4284 1Kb] illis ex usu facilia sunt. In asperrimis [4284* 1Kb] que ibi sunt, alpibus, audiui, mulieres esse barbatas [4285 1Kb] uiros autem siluicolas raro se prebere uidendos. Qui [4285* 1Kb] ferarum pellibus utuntur pro uestibus, et loquentes ad inuicem frendere  magis quam uerba proferre dicuntur [4286 1Kb] , ita ut uix a proximis intelligi queant [4286* 1Kb] populis. Eadem montana Romani auctores Riphea iuga nuncupant, perpetuis horrida niuibus  . Scritefingi [4287 1Kb] uiuere non possunt absque frigore niuium, qui etiam feras preuolant suo cursu per altissimas niues [4287* 1Kb] . In eisdem montanis agrestium ferarum tanta est multitudo [4288 1Kb] ut plurima pars regionis ex solis uiuant [4288* 1Kb] siluaticis [* 3Kb] . Ibi capiuntur uri 4289 1Kb] , bubali [4289* 1Kb] et elaces  , sicut in Sueonia; ceterum bisontes  capiuntur in Sclauonia [4290 1Kb] et Ruzzia [4290* 1Kb] :  sola uero Nortmannia uulpes habet nigros [4291 1Kb] et lepores, martures [4291* 1Kb] albos, eiusdemque coloris ursos, qui sub aqua uiuunt quemadmodum uri [4292 1Kb] . Cumque diuersa prorsus et insueta [4293 1Kb] nostris multa ibi uideantur, ab eiusdem [4294 1Kb] patrie incolis hec et alia plenius [4295 1Kb] dicenda relinquo.

32.  Metropolis ciuitas Nortmannorum  [4296 1Kb] est Trondemnis [4297 1Kb] , que nunc decorata ecclesiis, magna populorum [4298 1Kb] frequentia [4299 1Kb] celebratur. In qua iacet [4300 1Kb] corpus beatissimi Olaph [4301 1Kb] regis et martyris. Ad cuius tumbam usque in hodiernum diem maxima Dominus operatur [4302 1Kb] sanitatum [4303 1Kb] miracula  , ita ut a longinquis illic [4304 1Kb] regionibus confluant hii qui se [4305 1Kb] meritis sancti non desperant iuuari [4306 1Kb] . Est uero iter eiusmodi, ut ab Alaburg [4307 1Kb] uel Wendila Danorum ingredientibus nauim per diem mare transeatur ad Wig [4308 1Kb] , ciuitatem [4309 1Kb] Nortmannorum  : inde uela [4310 1Kb] torquentur in leuam [4311 1Kb]  , circa littora Noruegie [4312 1Kb] , quinta [4313 1Kb] die peruenitur ad [4314 1Kb] ipsam ciuitatem que Trondempnem [4315 1Kb] dicitur. Potest autem [4316 1Kb] iri et alia uia, que [4317 1Kb] ducit a Sconia Danorum terrestri itinere usque ad Trondempnem; sed hec [4318 1Kb]  tardior in montanis, et quoniam plena est periculo, declinatur a uiatoribus.

33.  In Nortmanniam primus ab Anglia uenit quidam Iohannes episcopus  , qui regem [4319 1Kb] conuersum cum populo baptizauit  . Illi [4320 1Kb] successit Grimkil [4321 1Kb] episcopus  , qui tunc fuit [4322 1Kb] ad Unwanum archiepiscopum Olaph regis legatus [4323 1Kb] .  Tertio loco [4336 1Kb] aduenit ille [4337 1Kb] Sigafridus  , [auunculus Aesmundi [4338 1Kb]  ], qui et [4339 1Kb] Suedos et Nortmannos iuxta [* 2Kb] predicauit 4340 1Kb] . Isque durauit usque [4341 1Kb] ad nostram etatem cum aliis eque non obscuris [4342 1Kb] in illa gente sacerdotibus. Post quonum excessum noster metropolitanus, petentibus Nordmannorum populis, ordinauit Thoolf [4343 1Kb] episcopum in ciuitate Trondemnis, et [4344 1Kb] Siguardum [4345 1Kb] in easdem partes. Asgothum [4346 1Kb] uero et Bernardum  , licet moleste ferret a papa consecratos, accepta satisfactione dimisit a se [4347 1Kb] donatos. Per quos hodieque [4348 1Kb] multas uerbum Dei lucratur animas, ita ut in omnibus prouinciis Noruegie beata mater ecclesia letis floreat incrementis [4349 1Kb] . Inter Nortmannos tamen et Sueones propter nouellam plantationem Christianitatis adhuc nulli episcopatus  certo sunt limite designati, sed unusquisque episcoporum a rege uel populo assumptus [4350 1Kb] , communiter edificant [4351 1Kb] ecclesiam, et circueuntes [4352 1Kb] regionem, quantos [4353 1Kb]  possunt ad Christianitatem trahunt, eosque gubernant sine inuidia, quandiu uiuunt [** 1Kb] .

34.  Post Normanniam, que est ultima  aquilonis prouintia, nichil inuenies habitacionis humane  , nisi terribilem uisu et infinitum occeanum [*** 2Kb] , qui totum mundum amplectitur  1Kb] . Is [4354 1Kb] habet ex aduerso Nortmannie insulas multas non ignobiles, que nunc fere omnes Nortmannorum ditioni subiacent, ideoque non pretereunde sunt a nobis, quoniam Hammaburgensem [4355 1Kb] parochiam et ipse respiciunt [4356 1Kb] . Quarum prime [4357 1Kb] sunt Orchades insule, quas barbari uocant Organas; ritu Cicladum ille sunt disperse [4358 1Kb] per occeanum [**** 1Kb] . De quibus Romani auctores Martianus  et Solinus ita scripsisse uidentur: A tergo Britannie [4359 1Kb] , unde infinitus patet occeanus, Orchade [4360 1Kb] sunt insule quarum 20 sunt [4361 1Kb] deserte, 16 [4362 1Kb] coluntur [4363 1Kb]  . Orchades insule pene 40 [4364 1Kb] iuncte. Item uicine sunt Electrides [4365 1Kb] , in quibus electrum gignitur  . Igitur  Orchades inter Nordmanniam et [4366 1Kb] Britanniam et [4367 1Kb] Hiberniam posite, frementis [4368 1Kb] occeani ludibunde minas [4369 1Kb] derident. Ad quas a ciuitate Nortmannorum Trondemni per diem ferunt nauigari posse. Itemque [4370 1Kb] ab Orchadibus, aiunt, simile spatium uie [4371 1Kb] , siue in Angliam dirigas [4372 1Kb] , siue in Scotiam [4373 1Kb] flectere uelis. Ad easdem insulas Orchadas [4389 1Kb] ,  quamuis prius ab Anglorum et Scothorum [4390 1Kb] episcopis regerentur, noster primas [4391 1Kb] iussu pape ordinauit Turollum [4392 1Kb] episcopum in ciuitatem Blasconam [4393 1Kb] , qui omnium curas [4394 1Kb] ageret [4395 1Kb]  .

35.  Insula [* 1Kb] Thyle 4396 1Kb] , que per infinitum a ceteris secreta, longe in medio [4397 1Kb] sita est occeano, uix [4398 1Kb] , inquiunt, nota habetur  . De qua tam a Romanis [4399 1Kb] scriptoribus, quam a barbaris multa referuntur digna predicari [4400 1Kb] . Ultima, inquiunt, omnium Thyle, in qua estiuo solsticio, sole cancri signum transeunte, nox nulla, brumali solsticio perinde [4401 1Kb] nullus dies. Hoc quidam [4402 1Kb] senis mensibus fieri arbitrantur  . Item Beda [4403 1Kb] scribit, in [** 1Kb] Britannia estate [4404 1Kb] lucidas noctes haut  dubie repromittere, ut [4405 1Kb] in solstitio continui [4406 1Kb] dies habeantur [4407 1Kb] senis mensibus, noctesque e diuerso ad brumam sole remoto. Quod fieri in [4408 1Kb] insula Thyle Pytheas [4409 1Kb] Massiliensis [4410 1Kb] scribit sex dierum nauigatione [*** 1Kb] in septentrionem 4411 1Kb] a Britannia distante  . Hec itaque Thyle nunc Island appellatur, a glacie que [**** 1Kb] occeanum astringit 4412 1Kb] . De qua etiam hoc memorabile ferunt [4413 1Kb] , quod eadem glacies ita nigra et arida uideatur propter antiquitatem, ut incensa ardeat  . Est autem insula permaxima [4414 1Kb] , ita ut populos infra [4415 1Kb] se multos contineat, qui solo pecorum fetu uiuunt eorumque uellere teguntur: nulle ibi fruges, minima lignorum  copia, propterea in subterraneis habitant speluncis, communi tecto [4416 1Kb] et strato gaudentes cum pecoribus suis. Itaque in simplicitate sanctam [4417 1Kb] uitam peragentes, cum nichil amplius querant quam natura concedit [4418 1Kb] , leti possunt dicere cum Apostolo, habentes uictum et uestitum, his contenti simus [4419 1Kb] . Nam et montes suos [4420 1Kb] habent pro oppidis et fontes pro deliciis. Beata, inquam, gens, cuius paupertati nemo inuidet, et in hoc beatissima, quod nunc omnes [4421 1Kb] induerunt Christianitatem [***** 1Kb] . Multa insignia in moribus 4422 1Kb] eorum, precipua [4423 1Kb] karitas, ex qua procedit, ut inter illos [4424 1Kb] omnia communia sint tam aduenis quam indigenis [4425 1Kb] . Episcopum suum [4426 1Kb] habent pro rege; ad illius [4427 1Kb] nutum respicit omnis populus,  quicquid ex Deo, ex scripturis, ex consuetudine aliarum gentium ille constituit, hoc pro lege habent [****** 1Kb] . De quibus noster metropolitanus inmensas Deo gratias retulit [4428 1Kb] , quod suo tempore conuertebantur, licet ante susceptam fidem naturali quadam lege non adeo discordarent a [4429 1Kb] nostra religione [4430 1Kb] .] Itaque petentibus illis ordinauit [4431 1Kb] quemdam sanctissimum uirum nomine [4432 1Kb] Isleph. Qui ab eadem regione missus ad pontificem, aliquandiu retentus est apud eum cum ingenti prorsus honore  , discens interea quibus nouiter conuersos ad Christum populos salubriter posset informare. Per quem transmisit archiepiscopus  suos apices populo Islanorum et Gronlandorum [4440 1Kb] , uenerabiliter salutans eorum ecclesias et [4441 1Kb] pollicens eis propediem se uenturum usque ad illos, ut gaudio simul [4442 1Kb] pleno fruantur. In quibus uerbis egregia, quam habuit in legationem suam [4443 1Kb] , uoluntas pontificis laudari potest [4444 1Kb] , quoniam [4445 1Kb] et apostolum discimus [4446 1Kb] ad predicandum uerbum Dei uelle [4447 1Kb] in Hispaniam proficisci, quod implere non potuit [4448 1Kb]  . Hec de [4449 1Kb] Islanis [4450 1Kb] et de [4451 1Kb] ultima Thyle ueraciter comperi, fabulosa preteriens.

36.  Sunt autem plures alie in occeano insule, quarum non minima [4452 1Kb] Gronland [4453 1Kb] , profundius in occeano sita contra montes [4454 1Kb] Suedie uel Riphea iuga. Ad quam ferunt [4455 1Kb] insulam a littore Nortmannorum uela pandi quinque aut septem  [4456 1Kb] diebus, quemadmodum ad Island. Homines ibi a salo cerulei; unde et regio illa nomen accepit; qui [4457 1Kb] similem Islanis uitam agunt, excepto quod crudeliores sunt, raptuque pyratico remigantibus [4458 1Kb] infesti. Ad eos etiam sermo est nuper [4459 1Kb] Christianitatem [4460 1Kb] peruolasse [4461 1Kb] .

37.  Tercia est [* 1Kb] Halagland 4462 1Kb] insula uicinior Nortmannie [4463 1Kb] , magnitudine ceteris [4464 1Kb] non impar [4465 1Kb] . Hec in estate circa solsticium per quatuordecim dies continuos solem uidet super terram, et in hieme similiter per totidem [4466 1Kb] dies sole caret. Stupenda res et incognita barbaris, qui nesciunt disparem longitudinem dierum contingere propter solis accessum et recessum [4467 1Kb] . Nam propter rotunditatem orbis terrarum necesse est  ut solis circuitus accedens alibi diem exhibeat, alibi recedens [4468 1Kb] noctem relinquat. Qui dum ascenderit  [4469 1Kb] ad estiuale solsticium, his qui in borea [4470 1Kb] sunt dies prolongat noctesque adbreuiat [4471 1Kb] ; descendens autem [4472 1Kb] ad hiemale solsticium [4473 1Kb] , simili ratione facit australibus. Hoc ignorantes pagani, terram illam uocant sanctam et beatam, que tale miraculum prestet [4474 1Kb] mortalibus. Itaque rex Danorum cum multis aliis contestatus est hoc ibi [4475 1Kb] contingere, sicut in Suedia et in [4476 1Kb] Noruegia et in ceteris que ibi sunt insulis [4477 1Kb] .

38.  Preterea unam adhuc insulam [4478 1Kb] recitauit [4479 1Kb] a multis [4480 1Kb] in eo repertam occeano, que dicitur Winland [4481 1Kb]  , eo quod ibi uites sponte nascantur, uinum optimum ferentes [4482 1Kb] . Nam et fruges ibi non seminatas habundare, non fabulosa opinione, sed certa comperimus [4483 1Kb] relatione Danorum.  [Post quam insulam, ait [4484 1Kb] , terra non [4485 1Kb] inuenitur habitabilis in illo occeano, sed omnia que ultra sunt glacie intolerabili ac caligine immensa plena sunt. Cuius rei Marcianus [4486 1Kb] ita memini  : Ultra Thilen [4487 1Kb] , inquiens, nauigatione [4488 1Kb] unius diei mare concretum est. Temptauit hoc nuper [4489 1Kb] experientissimus Nordmannorum princeps Haraldus [4490 1Kb]  . Qui latitudinem septentrionalis [4491 1Kb] occeani perscrutatus [4492 1Kb] nauibus, tandem caligantibus ante ora deficientis mundi finibus, inmane [4493 1Kb] abyssi baratrum  retroactis uestigiis  pene [4494 1Kb] uix saluus euasit [4495 1Kb] .]

39.  Item nobis retulit beate memorie pontifex Adalbertus [4496 1Kb] , in diebus antedecessoris [4497 1Kb] sui quosdam nobiles de Fresia uiros causa paruagandi  maris in boream uela tetendisse [4498 1Kb] , eo quod [4499 1Kb] ab incolis eius populi dicitur ab ostio Wirrahe  [4503* 1Kb] fluminis directo cursu in aquilonem nullam terram occurrere preter infinitum oceanum [4504 1Kb] . Cuius [4505 1Kb] rei nouitate peruestiganda [4506 1Kb] coniurati sodales a litore Fresonum leto celeumate progressi sunt. Deinde relinquentes hinc Daniam, inde [4507 1Kb] Britanniam, peruenerunt ad Orchadas. Quibus a leua dimissis, cum Nordmanniam in dextris haberent [4508 1Kb] , longo traiectu [4509 1Kb] glacialem [4510 1Kb] Island collegerunt  . A quo loco [4511 1Kb] maria sulcantes  in ultimum [4512 1Kb] septentrionis axem, postquam retro se omnes, de quibus supra dictum est, insulas uiderunt, omnipotenti Deo et sancto confessori Willehado [4513 1Kb] suam commendantes uiam et audatiam, subito collapsi sunt in illam tenebrosam rigentis occeani caliginem, que uix oculis penetrari  ualeret [4514 1Kb] . Et ecce instabilis occeani euripus [4515 1Kb] , ad initia quedam fontis sui archana [4516 1Kb] recurrens, infelices nautas iam [4517 1Kb] desperatos, immo de morte sola cogitantes, uehementissimo impetu [4518 1Kb] traxit ad chaos [4519 1Kb] . [Hanc dicunt esse uoraginem abyssi [4520 1Kb] ,] illud profundum  , in quo [4521 1Kb] fama est [4522 1Kb] omnes recursus maris, qui decrescere [4523 1Kb] uidentur, absorberi [4524 1Kb] et denuo reuomi [4525 1Kb]  , quod fluctuatio crescens [4526 1Kb] dici solet. Tunc illis solam Dei misericordiam implorantibus, ut animas eorum susciperet, impetus ille recurrens [4527 1Kb] pelagi quasdam [4528 1Kb] sociorum naues abripuit, ceteras [4529 1Kb] autem reuomens [4530 1Kb] excursio longe [4531 1Kb] ab alteris post terga reppulit. Ita illi ab instanti periculo, quod oculis uiderant, oportuno Dei auxilio  liberati, toto nisu remorum fluctus adiuuarunt.

40.  Et [4532 1Kb] iam periculum caliginis et prouintiam frigoris euadentes, insperate appulerunt ad quandam insulam altissimis in circuitu scopulis ritu oppidi munitam  . Huc [4533 1Kb] uisendorum gratia locorum egressi [4534 1Kb] , reppererunt homines in antris  subterraneis meridiano tempore latitantes; pro [4535 1Kb] quorum foribus infinita iacebat copia uasorum aureorum et eiusmodi [4536 1Kb] metallorum, que rara mortalibus et preciosa putantur  . Itaque sumpta [4537 1Kb] parte gazarum quam subleuare poterant, leti remiges festine remeant [4538 1Kb] ad naues. Cum subito retro se uenientes contemplati sunt homines mire altitudinis, quos nostri appellant Cyclopes; eos [4539 1Kb] antecedebant canes magnitudinem solitam excedentes eorum quadrupedum [4540 1Kb] . Quorum incursu raptus [4541 1Kb] est unus de sociis, et in momento laniatus est coram eis [4542 1Kb] ; reliqui uero suscepti ad naues euaserunt periculum [4543 1Kb] , gygantibus, ut referebant [4544 1Kb] , pene [4545 1Kb] in altum uociferando sequentibus. Tali fortuna comitati Fresones Bremam perueniunt [4546 1Kb] ,  ubi, Alebrando pontifici ex ordine cuncta [4547 1Kb] narrantes, pio Christo et confessori eius Willehado [4548 1Kb] reuersionis et salutis sue hostias immolarunt [4549 1Kb] .

 [Sunt et alia que non incongrue essent dicenda hoc loco [4550 1Kb] de illo estu maris in die bis citato; quod miraculum prebet omnibus maximum; ita ut ipsi, qui archana rerum phisici perscrutantur, in dubitationem [4551 1Kb] cadant [4552 1Kb] eius rei, cuius ignorant originem. Cumque Macrobius  et Beda [4553 1Kb]  uideantur ex illa re [4554 1Kb] aliquid loqui, Lucanus autem nichil se scire fateatur [4555 1Kb]  diuersi auctores uariis pugnant sententiis; omnes autem [4556 1Kb] incertis abeunt rationibus, nobisque sufficit cum propheta clamare [4557 1Kb] : Quam magnificata sunt opera tua, Domine! omnia in sapientia tu [4558 1Kb]  fecisti; impleta est terra possessione tua  . Et iterum: Tui sunt celi, et tua est terra  , et tu dominaris potestati [4559 1Kb] maris [4560 1Kb]  , et iudicia tua abyssus multa  , ideoque iure dicuntur incomprehensibilia  .]

41.  Hec sunt que de natura septentrionalium  regionum comperimus ad honorem sancte [4561 1Kb] Hammaburgensis ecclesie ponenda [4562 1Kb] , quam tanto munere diuine pietatis preditam uidemus, ut innumerabilem populorum multitudinem, quorum metropolis hec facta est, labore sue predicationis ex magna iam parte conuersos habeat ad Christianitatem, ibi solummodo ponens euangelizandi silentium, ubi mundus terminum habet. Que salutifera gentium legatio, primum [4563 1Kb] a sancto Anscario incepta, prosperis semper usque [4564 1Kb] in hodiernum diem aucta est [4565 1Kb] incrementis  , usque [4566 1Kb] ad transitum magni Adalberti [4567 1Kb] , per annos circiter ducentos quadraginta [4568 1Kb] .

24.  Ecce illa ferocissima Danorum siue Nordmannorum aut Sueonum natio, que, iuxta uerba  beati Gregorii, nichil aliud sciuit [4569 1Kb] nisi barbarum frendere, iam dudum nouit [4570 1Kb] in Dei laudibus [4571 1Kb] alleluia [4572 1Kb] resonare  . Ecce populus ille pyraticus [4573 1Kb] , a quo totas [4574 1Kb] olim Galliarum et Germanie  prouintias legimus depopulatas, suis nunc finibus contentus est, dicens cum apostolo: Non habemus hic manentem ciuitatem, sed futuram inquirimus  , et credimus uidere bona Domini in terra uiuentium [4575 1Kb]  . Ecce patria illa horribilis, semper [4576 1Kb] inaccessa propter cultum ydolorum,

. . . et Scythice [4577 1Kb] non mitior [4578 1Kb] ara Diane  . deposito iam naturali furore, predicatores ueritatis ubique [4579 1Kb] certatim admittit, destructisque demonum aris, ecclesie passim eriguntur, et [4580 1Kb] nomen [4581 1Kb] Christi communi ab omnibus effertur preconio. Nimirum hec est mutacio dextere Excelsi [4582 1Kb] , et tam uelociter currit [4583 1Kb] sermo [4584 1Kb] omnipotentis Dei, ut a solis ortu et occasu, ab aquilone et meridie [4585 1Kb] laudabile [4586 1Kb] sit nomen  Domini, et omnis lingua confiteatur quia dominus noster [4587 1Kb] iehsu Christus in gloria est Dei Patris, cum Patre et [4588 1Kb] sancto Spiritu uiuens et regnans per omnia secula seculorum [4589 1Kb] . Amen.



M. ADAMI EPILOGUS AD LIEMARUM EPISCOPUM.


 Suscipe magne tui presul munuscula serui,
Que tibi et ecclesie fert pleno cordis amore
Parua quidem sunt hec, et uix, me iudice, digna
Que possint [4590 1Kb] oculis [4591 1Kb] relegenda placere Catonis.
[5]  Nam cum rethoricis [4592 1Kb] sermones floribus ornes,
Cum tua lingua sacre sit clauis bibliothece [4593 1Kb]
Cum diuina Patrum scrutere uolumina cautis
Indiculis, quid uerba putem tibi balba  ualere?
At [4594 1Kb] cum multa Deo placuissent dona potentum,
[10] Sepe minuta duo uidue laudata memento  .
Et confido [4595 1Kb] etiam, quod [4596 1Kb] commendatio scripti
Carior inde tibi [4597 1Kb] maneat [4598 1Kb] , dum nil ibi fictum [4599 1Kb]
Externumque [4600 1Kb] uides, sed queuis pagina ueram [4601 1Kb]
 Ecclesie laudem canit hystoriamque Bremensem.
[15] Omne decus sponsi est, ubi fertur gloria sponse.
Cumque per innumeros librorum curreris [4602 1Kb] agros,
Scire decet quod ubique legis hoc esse aliorum:
 Iste liber tuus [4603 1Kb] est, totusque reuoluitur in te,
Tempus ad usque tuum perducens acta [4604 1Kb] priorum.
[20] Ergo faue uotis, parcens [4605 1Kb] iuuenilibus ausis [4606 1Kb] 
Effice, queso, tuo ne spes foret irrita seruo,
Qui pro laude tua non erubet esse peta.
Nempe tibi fateor, uenerabilis et bone pastor,
Si bene non potui, certe ueracia scripsi,
[25] Testibus his utens, quibus hec notissima res est.
Nec mihi scribendo laudem uel munera quero,
Quippe placere tibi, reor hoc satis esse labori.
 Tum [4607 1Kb] perpende [4608 1Kb] tuo non esse ignobile claustro,
Quod minimus fratrum perfecit maxima rerum,
[30] In quibus ecclesie lucent primordia nostre,
Arctoumque [4609 1Kb] salus populorum scripta tenetur,
Et decessorum pinguntur facta tuorum [4610 1Kb] .
Tempus erit quo facta tue celeberrima [4611 1Kb] laudis
Aut nos aut aliquis ex docta plebe tuorum
[35] Pangemus maiore lyra, si [4612 1Kb] uita superstes.
Quamuis nota satis pateant tua gesta per orbem,
Que et sine scriptore uulgabit fama perhennis:
Quem tua [4613 1Kb] preteriit felix electio, qua te,
Prisco more patrum, pastoris nomine dignum
[40] Electumque Deo prodebat Spiritus index,
 Cuius tunc festum recolebat turba fidelis  ?
O quantis lacrimis populi te uidimus emptum,
Dum prius oppressi uotis communibus omnes
Te talem [4614 1Kb] cuperent, immo longe [4615 1Kb] meliorem  ,
[45] Quam [4616 1Kb] spes ulla foret uel nostra fides meruisset.
 Tu soluis [4617 1Kb] duram populi [4618 1Kb] a ceruice catenam,
Fasciculosque graues ab onusta plebe repellens.
Afflicte gentis merorem in gaudia uertis.
Tu clerum iniusta raptorum fraude grauatum
[50] In sua restituis, tu nos errore ueterno
Eximis, atque suo reddis sacra templa decori.
Tu pacem terris antiqua lite fugatam
Ecclesiis reuocas. Iam tertia prelia surgunt  ,
Et discordantes tu [4619 1Kb] iungis ad oscula mentes  .
[55] Si quid adhuc superest, quod gaudia publica turbet [4620 1Kb] ,
Per te sedari tribuat [4621 1Kb] Deus, adiciatque,
Ut Brema cum Hammaburg per te redimi mereantur,
 Que diuturna sui flent tempora carceris ambe;
Hec a paganis oppressa, hec clausa [4622 1Kb] tyrannis.
[60] O Liemare pater, faueat tibi gratia Christi,
Nosque tue pecudes tibi corde et uoce fauemus.



APPENDIX





CHRONICON BREuE BREMENSE. EDENTE u. CL. IOH. E. LAPPENBERG I. U. D.
 In Collectaneis Petri Olai minorite. Quod apographum prelo subiecit Langebek, Script. rer. Danic. tom. uI, pag. 608 sq. Hic plurima leguntur interpolata a nobis uncis inclusa, que omnia ex Adami Bremensis Gestis excerpta esse haud ambiguum uidetur.

Scriptor Adami Bremensis contemporaneus fuisse uidetur. Simili quo ille computo de annis archiepiscoporum Hamburgensium et Bremensium usus esse uidetur, quod quidem amplius descripsit, quamuis in computatione annorum nonnunquam grauiter sit lapsus. Innotuisse ei quoque uidentur Annales Corbeienses.



INCIPIT SERIES BREMENSIUM ET HAMBURGENSIUM EPISCOPORUM.


 [Tempore Karoli magni Brema constructa est. Et hec nomina episcoporum et archiepiscoporum Bremensium et Hammaburgensium [1 1Kb] :]

Sanctus Willehadus predicauit in Fresonia [2 1Kb] post mortem sancti Bonifacii annos 28 [3 1Kb]  , in Saxonia septem. Tandem Breme ordinatus episcopus, sedit annos duos, menses tres, dies 26  [Ex Anglia oriundus fuit  .]

Sanctus Willericus episcopus [ex discipulis sancti uilhadi electus  ,] sedit annos quinquaginta, menses 5, dies 26 [4 1Kb]  . Anno Willerici 25 [5 1Kb] Karolus imperator magnus obiit [6 1Kb] . Anno eius 42 sanctus Ansgarius archiepiscopus ordinatus est apud Hammaburg.

Liutricus episcopus [diaconus uillerici, successit  ei  ,] sedit annos 8, menses 3, dies 5 [7 1Kb]  . Huius anno tertio Loudowicus imperator pius obiit  . Eodem anno Hammaburg a barbaris deuastata est, et sanctus Ansgarius expulsus est, [qui pene cum sanctorum reliquiis nudus euasit  .]

[Sanctus Ansgarius, primus Nordalbingorum archiepiscopus pallium suscepit a Gregorio Iu, ferulam pastoralem a Ludouico rege  ,] Sanctus Ansgarius episcopus [8 1Kb] , antequam reciperet Bremensem episcopatum, sedit in Hammaburg annos 16 [9 1Kb] ; recepto  Bremensi episcopatu, sedit annos 18, menses quatuor, dies decem  . Anno post acceptam Bremam duodecimo coniunctus est Bremensis et Hammaburgensis episcopatus a papa Nicolao  . Et post hec superuixit sanctus Ansgarius annos septem, et cum triumpho 5 [10 1Kb] regum peruenit ad Christum  .

Sanctus Rimbertus [pallium suscepit a papa Nicolao, ferulam a rege Ludouico  ,] sedit annos 23, menses quatuor, dies octo [11 1Kb]  . Anno sancti Rimberti 6to Dani cum nouem regibus oceani Fresiam et Saxoniam impugnantes, a Loudowico iuniore uicti sunt oratione [12 1Kb] sancti Rimberti  . Anno sancti Rimberti [13 1Kb] duodecimo Loudowicus Cesar obiit  , Romanum imperium cecidit.

 Sanctus Adalgarius [pallium suscepit a papa Stephano, ferulam a rege Arnulfo  ;] sedit annos 19 [14 1Kb] , menses undecim, dies duos [15 1Kb]  . Huius anno primo Arnulfus imperator Saxoniam debellauit  . Anno eius 8 Ungri egressi sunt  . Arnulfus imperator obiit  .

Hogerus [16 1Kb] [pallium suscepit a papa Sergio, ferulam ab imperatore  ;] sedit annos septem, menses 7, dies duodecim [17 1Kb] .  Huius anno secundo Ungri, Sclaui, Dani et Nortmanni, deuastato  imperio [Romano]. Bremam destruxerunt et totam Saxoniam consumpserunt  . Loudowicus rex [18 1Kb] obiit

Reginwardus [19 1Kb] sedit menses nouem, dies tredecim [20 1Kb] [De isto nichil scitur preter nomen  .]

[Sanctus] Unni [21 1Kb] [pallium suscepit a papa Ioanne, ferulam a Conrado rege  ;] sedit annos 16, menses undecim, dies 17 [22 1Kb]  . Conradus rex obiit  huius [pontificis] anno primo. Heinricus rex Ungros a Saxonia depulit, et Sclauorum centum uiginti milia secus Albiam occidit  . Danos etiam et Nortmannos subiecit  . Sanctus Unni archiepiscopus Danos et Nortmannos euangelizando apud Bircam obiit.

 [Sanctus] Adaldagus archiepiscopus [pallium suscepit a papa Leone uII, ferulam ab Ottone magno;] sedit annos quinquaginta quatuor, menses septem, dies undecim  . Huius anno primo magnus Otto imperator regnauit, et ipse Danos triumphauit, Sclauos et Ungros et Italos tributarios reddidit. Ipse [23 1Kb] primus ordinauit episcopos in Daniam [24 1Kb] , anno sedis duodecimo [25 1Kb] , Horedum Scleswicum, Liafdagum Ripam, Reginbrondum [26 1Kb] Harusam  . Anno Adaldagi [27 1Kb] 42 [28 1Kb] secundus Otto 39o [29 1Kb] imperator [30 1Kb] obiit [31 1Kb] .

Liauinzo senior [32 1Kb] [pallium suscepit a papa Ioanne Xu, ferulam ab Ottone III  ;] sedit annos 25, menses 10, dies 7 [33 1Kb]  . [Hic primus a suffraganeis consecratus est  .] Huius anno duodecimo [34 1Kb] , millesimo [35 1Kb] incarnationis Domini anno, tercius  Otto obiit; 22mo Bernhardus dux, et Liudgerus, frater eius 

Unuanus [pallium suscepit a papa Benedicto, ferulam a Henrico Cesare  ;] sedit annos 16, dies 24  . Iste Olaph regem Nortmannorum et Chutun [36 1Kb] Danorum familiares reddidit Christo. Huius 14 anno [37 1Kb] Heinricus imperator obiit.

Liauinzo [38 1Kb] iunior [39 1Kb] [pallium suscepit a papa Ioanne, ferulam a Conrado Cesare  ;] sedit annos tres, menses 7 [40 1Kb] , dies 2 [41 1Kb]  .

Herimannus [pallium suscepit a papa Benedicto iuniore, ferulam a Conrado  ;] sedit annos 3, dies 24 [42 1Kb] 

Alebrandus [pallium suscepit a papa Benedicto, ferulam a Conrado Cesare  ;] sedit annos 9 [43 1Kb] ,  menses 6, dies 27  . Huius anno quarto piissima senatrix Emma obiit  . [Sexto anno Conradus imperator obiit  .] Anno piissimi archiepiscopi [44 1Kb] 8. ecclesia sancti Petri Breme concremata est, anno postquam facta est a sancto Willehado 248 [45 1Kb]  .

Adelbertus [hic pallium suscepit a papa Benedicto, in ordine pontificum Romanorum 147, uirgam pastoralem ab Henrico, filio Conradi Cesaris, in ordine imperatorum Romanorum a Cesare Augusto 90  , anno incarnati uerbi 1072, eiusdem Henrici imperatoris anno quarto [46 1Kb] . Hic episcopus] sedit annos 28  . Huius anno 22 Brema deuastata est  ; 24, episcopatus consumptus est; 26. prepositura mortua est; 28. [47 1Kb] prebenda sepulta est  .

 Horedus episcopus XI Kalendas Maii. Sedit annos 24  .

Adaldagus episcopus Iu Nonas Maii. Sedit annos 12  .

Folcbertus episcopus XIX Kalendas Ianuarii. Sedit annos 7  .

Marco episcopus III Idus Nouembris. Sedit annos 20  .

 Poppo episcopus XIu Kalendas Augusti. Sedit annos 5  .

Esico episcopus II Idus Februarii. Sedit annos 11  .

Rodulfus episcopus II Nonas Nouembris. Sedit annos 19  .

Ratolfus episcopus  .




ANNO DOMINI MLXXIII.
S. IOANNES GUALBERTUS ABBAS ET uALLUMBROSANAE CONGREGATIONIS PRIMUS INSTITUTOR.



PROLEGOMENA.





S. IOANIS GUALBERTI uITA Auctore ATTONE, ex abbate eiusdem loci quarto episcopo Pistoriensi.






OBSERuATIONES PRAEuIAE.

 uallumbrosa, seu uallimbrosa et uallis-Umbrosa, ab opacis, que montium dorso incumbunt uallemque subiectam adumbrant, abietum siluis sic dicta, dimidii diei itinere ab urbe Florentia, in Alpibus Apenninis, medio Florentiam inter et Camaldulensem eremum interuallo sita est, tergo montis imposita; cuius uallem uicanus amnis seu torrens preterfluit. Illic sedem suam fixit Iohannes Gualbertus, cuius res gestas primus litteris mandauit Andreas Ianuensis, cuius scriptionem nancisci nobis haud licuit; secundus Atto, natione Hispanus, patria Pacensis, qui primum eiusdem loci monachus, tum abbas generalis quartus, demum Pistoriensis in Tuscia episcopus fuit, decessitque anno 1153. Idem argumentum alio stylo tractauit Blasius Melanesius, eiusdem ordinis abbas generalis. Fuerunt et alii non  pauci qui eamdem uitam uulgari idomate donarunt; quos inter Thaddeus abbas Demarradi Italice eam uulgauit uenetiis, anno 1110. His omnibus accedit Didacus de Franchis in Historia uallis-Umbrose. Attonis scriptionem Rome uulgauit anno 1612 domnus Thesaurus, eiusdem congregationis apud Sanctam Praxedem abbas; alteram, que Blasii Melanesii esse uidetur, mutato stylo Surius. Nobis prior illa hoc loco sufficiet, cuius distinctionem capitulorum, prout in Romana editione facta est, retinebimus, tametsi in ms. codice uallumbrosano nulla habetur. Ioannes in sanctorum numerum relatus est a Celestino tertio cuius hac de re litteras Thesaurus uulgauit.

2. Quo tempore in uallumbrosanam solitudinem secesserit Ioannes, colligimus ex litteris Itte, sancti  Hilari abbatisse, que locum, antea Bellam-Aquam dictum, ipsi ad exstruendum monasterium concessit anno 1039. Harum litterarum authenticum exemplar uallumbrose uidimus, eiusque copiam nobis fecit uir religiosus et amicus noster domnus Placidus Poltri uallumbrosanus: at eas apud Ughellum editas postea deprehendimus . In his litteris testatur Itta, se religiosos uiros de sancti Miniatis monasterio in eremo, que uallis-Umbrosa dicitur, suscepisse, in loco qui dicitur Aqua-Bella, ex proprietate monasterii sui, quod est in honore sancti Hilari, sito Alfiano: qui uiri meliorande uite gratia eo se receperant. Interea post dies aliquot diuum Conradum imperatorem Augustum cum sua uxore domna Ghisla diua Augusta, et filio  suo domno Heinrico rege gloriosissimo, et coniuge sua, Florentiam uenisse; sanctorumque uirorum fama accepta, Rodulfum Pauibronensem  seu Paderbonensem episcopum, uacante tum post mortem Iacobi episcopi sede Fesulana, in cuius diecesi situm erat monasterium, uallumbrosam direxisse ad consecrandum eorum oratorium in honorem sancte Marie, sanctique Michelis archangeli, et sanctorum Bartholomei et Thome apostolorum, nec non sanctorum Stephani pontificis, Benedicti abbatis et Nicolai confessoris; quod et factum est. Hunc uero locum piis illis uiris tradit abbatissa eo pacto ut quotannis in festiuitate sancti Hilari eius monasterio cere libram unam unamque olei persoluant: et, si quando abbas uitio simonie intrudatur,  liceat ipsis sanctimonialibus eum abiicere et alium regularem eius loco constituere. Dato anno Dominice Incarnationis tricesimo nono post mille, et anno imperii domni Chuonradi imperatoris augusti tertio decimo, quinto Nonas Iulii, indictione decima. Actum Florentia. Monasterium Sancti Hilari redactum est in simplex predium, quod uallumbrosano subiectum est.

3. In magna sanctimonie opinione fuit primis temporibus congregatio uallumbrosana, adeoque eius auctor Ioannes Gualbertus: cui uiuenti Bonizo episcopus Placentinus libros octo sententiarum ex sancto Augustino dedicauit, ut est in Lambecii Bibliotheca Cesarea, pag. 790. De uallumbrosana congregatione Anselmus Hauelbergensis episcopus,  tempore Attonis mox laudati, hec scripsit in Dialogorum lib. I: »Nec diu est quod in alio loco, qui uocatur uallis-Umbrosa, iuxta Perusinos montes, surrexit congregatio noua monachorum ualde religiosa, a ceteris qui uocantur monachi nouo ordine et nouo habitu differentes. »Habitus ille principio ferruginei coloris erat, nonnisi ab uno seculo in nigrum commutatus. Sed preclarum est in primis de illa congregatione eiusque auctore elogium Mathildis marchionisse seu comitisse, que nascentis congregationis initia uidit, eamque multis donis auxit et priuilegiis. In horum uno, quod anno ab incarnatione Domini 1103 datum est, ait se quedam predia largiri Deo et beate Marie« ad sustentationem  fratrum, qui sunt in uallembrosana congregatione, et precipue eorum qui in sancto loco illo, a quo eadem congregatio nomen accepit, habitare uidentur; aut inantea, Deo propitiante, ad seruiendum Deo ibidem deuenient ad retinendam monasticam religionem et bonam consuetudinem sancte memorie domni Ioannis abbatis maioris, qui uniuerse sancte congregationis ipsius bonus inceptor et ordinator fuit: ut, secundum dispensationem domni Bernardi abbatis et S. R. E. cardinalis, qui uniuerse sancte congregationi modo preesse uidetur, et Theoderici prepositi, qui ab eodem Bernardo et ab uniuersa uallembrosana congregatione in regimine totius congregationis ordinatus est, uel eorum successorum, qui regulariter ordinati, et a fratribus  electi fuerint, ut habeant et teneant, et proprietario nomine possideant, etc. Actum in loco qui dicitur monasterio sancti Saluatoris, comitatu Aretino. »Subscribit Matthilda Dei gratia, si quid est, cum Guidone comite, dicto Guerra, cuius est etiam donatio, aliisque. Triennio antea eadem Mathildis »una cum Guidone comite, et eius filio Guidone-Guerra uocato, comperto, uenerabiles congregationes monasterii uallisimbrose a quorumdam suorum fidelium presumptione conculcari ac despici, eorumque habitationum sanctissima loca nimiis iniquorum assiduitatibus conueniri; »iubet quoscunque duces, marchiones, aliosque inferioris ordinis abstinere ab eiusmodi uexationibus in predictos monachos,« quorum uitam nostro, inquit, tempore pre ceteris  excellentius fulgere cognouimus, eorumque laudabilem sanctitatis famam ubique redolere non surda aure persensimus. Actum est Florentie anno 1100 apud Florentiam per manum Frogerii capellani, presidente domina Mathildi in palatio suo feliciter. »Subscribunt cum ipsa, et Guidone comite, eiusque filio equiuoco, Petrus Pistoriensis episcopus, Paganus Dei gratia R. E. diaconus cardinalis, et predictus Frogerius, Heriberti quondam Rhegini presulis capellanus, qui noctem isti diplomati scribendo se impendisse dicit.

4. Primus post Ioannem monasterii et congregationis abbas fuit Rodulfus, ex uite sequentis cap. 76; Rusticus hunc excepit: cui post Erizonem successit Bernardus. Is ab Urbano II creatus fuit presbyter  cardinalis tit. Sancti Chrysogoni, ac demum episcopus Parmensis: cuius uitam Rome edidit idem qui supra Thesaurus abbas, in qua Bernardus anno 1133 mortuus perhibetur. Sub eo uaria donationes uallumbrosanis facte leguntur. Nam preter superiorem Mathildis concessionem, una est »Imillie comitisse, filie Rainaldi dicti Sinibaldi, coniugis Guidi comitis dicti Guerra, filii Guidonis quondam comitis, »facta anno 1103. Preter ea Henricus Iu imperator anno 1114« petitione uenerabilis uiri Bernardi Parmensis episcopi, et dilectissimi cognati, inquit, nostri Pontii Cluniacensis abbatis, omnia monasteria uallimbrosane congregationis, ubilibet posita,« sub sua tuitione ac defensione suscipit. Quod  alii imperatores postea confirmarunt. Abbas monasterii uallumbrose ad nostra tempora idem fuit ordinis prefectus generalis; sed hic ab aliquot annis nulli certe abbatie addictus est.

5. Multos protulit uiros sanctitate insignes hec congregatio, quorum elogia contexuit Hieronymus de Raggiolo, prior Sancti Donati in uinea, qui et librum de miraculis sancti Ioannis Gualberti ad magnificum dominum Laurentium Medicem scripsit, capitulis 27 constantem. Beati illi quorum laudes Hieronymus prosecutus est, sunt numero uiginti, Erizo decanus, Albertus economus, Teuzo, Rodulfus Ioannis successor, Petrus cardinalis et episcopus Albanensis, omnes in sequenti uita laudati; Rusticus, Benignus et Atto abbates, Michel, Hieronymus,  Melior, Ioannes, Torellus et Benedictus eremite, Orlandus conuersus, Petrus monachus de Monte-Plano, Benedictus abbas Sancte Marie de  Ripolis, Andreas abbas Sancti Fidelis de Strumis, denique Albertus abbas Bononiensis. De Andrea, qui etiam beati Ioannis uitam scripsisse dicitur, agunt Bollandiani die 10 Martii, de Petro eremita 12 Aprilis, et de Erico abbate Iu die 9 Februarii. Symeonem eiusdem ordinis celebrat Hugo Menardus die 14 Augusti. Porro Hieronymus priori libello adiungit alium de beatis sanctimonialibus eiusdem ordinis, nempe de uerdiana monacha, Bertha abbatissa Sancte Marie de Caprilia, Humilitate abbatissa monasterii Sancti Ioannis Euangeliste extra portam Florentinam, et Margarita, que Humilitatis exstitit comes. Duo hi libelli inediti, uti et alius cuius supra, Laurentio Medici nuncupati sunt. Predictorum beatorum reliquie anno 1600 ab Alexandro episcopo  Fesulano leuate sunt e crypta que est subtus turrim ecclesie uallumbrosane.



INCIPIT uITA.



PROLOGUS ATTONIS


Plerumque rogatus a pluribus congregationis uallimbrosane fratribus satis honestis, congerere que scripta reperiuntur de sancto uiro Ioanne, primo congregationis eiusdem abbate, fateor, multum expaui huiusmodi preces audire Metuebam quippe, que a catholicis fratribus, qui suo tempore fuerunt, et plurima de his que scripserunt, propriis oculis  perspexerunt, silentio preterire. Illa uero que ab aliis fidelibus post eius transitum, quia plurima fuerunt, et a uiris boni testimonii scripta, quomodolibet subtrahere, uel supprimere formidabam, cogitans ne legentium animos stylus prolixior oneraret. Etenim sepe uideo quosdam etiam prudentes pro longinquitate sermonis que ualde sunt utilia fastidire, et quibus legere multa non uacat, sepius gaudere compendio. Unde precibus plurimorum, ac plurimis eorumdem exhortationibus fratrum tandem acquiescens. non de peritia uel scientia mea confidens, sed de pietate et gratia Conditoris precipue sperans, et de meritis eiusdem uenerabilis uiri seu fratrum orationibus, qui super hoc me multipliciter obsecrarunt, partem eorum que multorum fidelium  relatione facta cognoui, in hoc opusculo conscribere studui; nonnulla preteriens ex his que scripta prius inueni, et de his que multorum assertione uera fuisse frequenter audiueram. Itaque conuersationis et uite sancti Ioannis hoc fuit exordium:



CAPUT PRIMUM.

Tempore quo Simoniaca et Nicolaitarum heredes per Tusciam et pene per totam Italiam diebus Henrici imperatoris Ecclesiam catholicam in locis plerisque fedabant, erat quidam nobilis, Gualbertus nomine, uir militaris, patria Florentinus, habens duos filios, quorum unus Ugo, alter Ioannes uocabatur; qui secundum etymologiam sui nominis gratia Dei uariis uirtutum operibus insignitus est, ut in  hoc opusculo de ipsius sacra conuersione ac piis moribus in sequenti clarebit. Iste dum satis charus parentibus ac uicinis, et qui eum nouerant, pro honestate morum suorum uehementer existeret, accidit ut quidam, maligno spiritu commotus, quemdam propinquum eius occideret; unde occursum eius aliorumque prudentium qui de consanguinitate defuncti erant, prefatus homicida modis omnibus deuitabat.



CAPUT II.


Sed iam propinquauerat tempus quo gratia diuina misericorditer declararet in Ioanne quis futurus esset, et qualis ac quantus in exemplum humilitatis et misericordie fidelibus multis esse deberet. Qui dum uno die cum armigeris suis Florentiam ire disponeret, in eodem itinere prefatum homicidam, qui propinquum eius interfecerat, ex improuiso obuium habuit in loco quem sic areta semita comprimebat, ut neuter posset in partem aliam declinare. Quem dum homicida predictus uenientem eminus conspexisset, desperatus uite, protinus semetipsum equo proiiciens in terram uultu demisso, expansis manibus in modum crucis, moribundus suum  interitum exspectabat. Iuuenis autem benignus, uidens eum taliter ex nimio timore solo procumbentem; misericordia motus in eum, pro sancte crucis reuerentia, quam brachiis et manibus lacrymando signabat, indulgere sibi disposuit, et ut concito surgeret, nec timeret admonuit.



CAPUT III.

Postquam autem inimicum in pace transire permisit, ac de cetero libere quocunque uellet abire concessit, progressus paululum, ad Sancti Miniatis uenit ecclesiam. Quam cum oraturus ingreditur, crucem eiusdem ecclesie caput sibi flectere contuetur, quasi gratias ei redderet, quia, pro reuerentia ipsius, suo inimico misericorditer pepercisset.  Et quid mirum si Omnipotens sibi huiusmodi reuerentiam per imaginem sue crucis tunc uoluit exhiberi, quem suo timori subditum, obsequio deditum, circa proximum uisceribus caritatis undique plenum uidit? Ipse se amantes amat, seruientes remunerat, seque glorificantes glorificat. Eadem uero crux pro indicio tanti miraculi in monasterio Sancti Miniatis nunc  usque sub multa cautela seruatur.



CAPUT Iu.

Famulus autem Domini hoc uidens, admiratus, et nimis pauidus factus, cepit secum cogitare quomodo posset melius Deo seruire, credens et in animo suo sepius euoluens quanta foret premia recepturus in celo, si Domino pro uiribus deseruiret,  qui tantum tamque preclarum miraculum pro paruo obsequio, sicut ei uidebatur, apparuisse cognouerat. Disposuit itaque intra semetipsum odium mundi concipere, terraneos honores falsasque diuitias eius prorsus abiicere, ac sollicite cogitare quanta gloria iustis, quanta pena promittatur iniustis, quam uanum sit spem in caducis rebus ponere prius, et post eternis suppliciis subiacere.



CAPUT u.

Dum talia, progrediens itinere quo tendebat, anxius cogitaret, uenit iuxta ciuitatem, ubi suis armigeris precipiens ait: Pergite ad hospitium ubi solemus desidere, et que nobis et equis sunt necessaria preparate. Socii autem, sicut eis dominus imperauerat, fideliter sunt exsecuti. Recedentibus  eis, seruus Domini Ioannes, afflatus diuino spiritu, ab itinere quod ceperat diuertit, et ad monasterium Sancti Miniatis absque mora peruenit, et, descendens equo, monasterii abbatem mox quesitum humiliter postulauit audire desiderium suum, et ad effectum ex caritate Dei perducere, aperiens sibi misericordiam quam supradicto homicide clementer impenderat, et qualiter, ecclesiam post ingressus, crucem sibi flectere caput aspexit; unde sue conuersionis initium concepisset. Tunc abbas audito de cruce quod ei intimauerat, inauditum miraculum et stupendum fore perpendens, consuluit ei mundum eiusque gloriam per omnia derelinquere. uerumtamen, optans eius uelle scire plenius, constantiam  et perseuerantiam probare, cepit ei dura et aspera predicere, et quod homo corpore ualidus, iuuentute floridus, non facile posset monasticam pauperiem tolerare. Cui Ioannes: »Non, inquit, appetenda est gloria temporalis, que cito transit, nec corporis fortitudo, que quotidie deficit.«



CAPUT uI.

Cumque hec et his similia colloquerentur, nec abbas ad plenum uoluntati sue responderet, famulus, quem Florentiam premiserat, dominum suum non uenire considerans, domum rediit, et que facta fuerant de eo genitoribus suis innotuit. Unde pater turbatus et anxius Florentiam uenit, et totam ciuitatem  per notos et amicos diligenter inquirit, quid de filio suo factum esset scire desiderans. Per ecclesias quoque discurrens, ad monasterium Sancti Miniatis ueniens eumdem inquirit. Quid multa? Dum illic esse filium suum audit et ipsum monasticas uestes uelle suscipere, Gualbertus rogat abbatem ut filium suum ad se ducat. Abbas autem, ad Ioannem regrediens, admonet, ut ad patrem egrediatur. Cui Ioannes inquit: »Quid dicis, domine? Carnalem patrem cunctaque transitoria deserere disposui, et Deum, qui me creauit, per omnia sequi; patrem uero meum ad hoc uenisse cognosco, ut me de monasterio eruat, si potuerit, et ad secularia sine mora reducat.« Cum autem hec pater, foris exspectans abbatem, audiret, cepit turbatis uocibus  clamitare, multa se monasterio illaturum aduersa, nisi filius iflico redderetur.



CAPUT uII.

Interea uir Domini Ioannes salutem suam, et propositum accelerare desiderans, intelligensque minas ac furorem patris accrescere, secum cogitare cepit: »A quo dignius accipere ualeo sanctum habitum, quam ab altari, in quo Christi sanguis immolatur et sumitur?« Cernens ergo unius fratris cucullam tunc seorsum positam, tollens eam, ecclesiam festinanter ingreditur, comam sibi primo totondit, ac deinde cucullam altari reuerenter superposuit, eamque letanter induit, cunctis monachis de fidei ipsius integritate mirantibus et gaudentibus. Metuebat quidem non modice ne fortassis abbas  minis aut illecebris motus genitoris, ipsum redderet, uel de monasterio pateretur exire. Post hec abbas ingrediens, et ipsum inter reliquos fratres sedere conspiciens, redit ad patrem, ac monet eum ut, si uelit, ingrediatur uidere filium. Quem cum pater monastico indutum habitu cerneret, dolens, uociferans et, nimium lugens, uestes scindit, pectus percutit, genas lacerat, et, quasi amens effectus, miserum se desolatumque congeminat. Postremo diutius ab abbate monachisque, suisque sociis ac filio commonitus, tandem saniori menti redditus, filium multipliciter benedicens, hortatur ad meliora conscendere, et sic consolatus in Domino, ad propria non absque merore regreditur.



CAPUT uIII.


Deinde seruus Domini Ioannes cepit arctam et angustam uiam pro uirium quantitate seruare. Satagebat peccata preterita quotidie plangere, ieiuniis, abstinentiis, orationibus nimiisque uigiliis carnem macerare; sicque humilitatis, patientie, obedientie, ceterarumque uirtutum flore splendebat ut, cum se ceteris inferiorem crederet, ab omnibus sublimior haberetur.



CAPUT IX.

Post aliquantum tempus abbas eiusdem loci sepe iam dictus migrauit a seculo. Post cuius obitum fratres omnes unanimi uoluntate sanctum uirum  Ioannem in abbatem elegerunt. Quod officium uir Domini humiliter studuit declinare, subesse potius quam preesse desiderans, frequenter iterans cum propheta: Ego sum uermis, et non homo, opprobrium hominum, et abiectio plebis . Quo in tempore quidam Ubertus erat in eodem monasterio, qui, nefaria cupiditate captus, regimen abbatie per pecuniam ab episcopo Florentine ciuitatis accepit. Quod dum uir Domini comperisset, cum alio sibi fauente clam exinde discessit, et, ciuitatem ingressi, ad quemdam magnum senem, Teuzonem nomine, uenerunt, qui iuxta monasterium  Sancte Marie semper uirginis prefate ciuitatis in quadam cellula se concluserat, de qua uenientibus ad se fidelibus  salutifera consilia ministrabat. Hic homo Dei publice simoniacam heresim damnabat, que pene totum ecclesiasticum ordinem eo tempore prorsus inuaserat. Ad quem uir Dei Ioannes accedens, his uerbis alloquitur: »Obsecro, mi pater, ne mihi in hesitatione non modica posito subtrahas tua consilia. Sub simomaco patre uiuere ualde timeo, et qualiter id declinem, prorsus ignoro.« Cui respondit senex: »Quod dicis satis gratum habeo; sed quod tibi dem consilium ignoro. Nam, ut sub Simone Mago milites, a me nullo modo consilium habebis. Ad aliud monasterium si te in his partibus transferas, cum te putas dentes fugere leonis, morsum non euades serpentis. Cui Ioannes: »Ne, pater, omittas quin consilium prebeas. Nam paratus  sum pro ueritate sequenda quidquid iusseris agere.«



CAPUT X.

Cernens igitur senex uiri fidem atque constantiam, exsultans ait ad eum: »Perge cum tuo sodale, et coram omnibus, in foro publico ciuitatis, episcopum  et abbatem exclama esse Simoniacos, et ex inde cede locum.« Qui, eius monita complens, ad forum ueniens, die quo sciebat maiorem hominum esse multitudinem, episcopum et abbatem manifeste Simoniacos appellauit. Quod dictum magnum multis pauendum horrorem intulit; quibusdam fautoribus episcopi clamantibus: »Nullatenus euadat, sed occidatur.« Tunc quidam propinquorum illius, eruentes eum de tumultu, clam dimiserunt. Qui ad magnum  senem reuersi, quod euenerat per ordinem retulerunt. Et ille congratulans eis, consuluit illis in Romanie partes ire, et aptum monasterium inquirere ubi possent libere Christo seruire.



CAPUT XI.

Illis abeuntibus per aliquantos dies ad loca diuersa, dum in uictu suo non haberent preter unum panem, obuium habuerunt inopem unum alimoniam postulantem.  Tunc uir Domini dixit ad comitem: »Mitte manum, frater, in peram, et panem qui nobis est diuide, medietatemque pauperi porrige.« Cui respondit comes: »Huic per diuersa gradienti abundanter multa tribuentur; nos autem, qui preter unum panem non habemus, unde reficiemur?« Et ille: »Ne cuncteris ultra tribuere.« Suscepto itaque pane pauper gratias agebat. Cui rursum imperat: »Medietatem alteram tribue.« Quo facto, sodali iubet ingredi castrum, et aliquid uictus per domos inquiri. Qui, diuersas domos exquirens, ad ultimum reuersus: En, inquit, qui panem dare iussisti, totum castrum circuiui, et, preter tria oua, nichil inueni. Tunc quidam pastores hec audientes ad castrum pergunt, que audierant intro nuntiant; et ecce quidam, misericordia  motus, panem unum eis porrexit. Item mulier una nitenti linteo alium obtulit, tertium quoque alius condonauit. Tunc Ioannes: »En, frater, accipe quod dedisti. nec ultra prebeas inuitus quod nobis abunde communis Conditor administrat.«



CAPUT XII.

Peragrantes exinde loca diuersa, nec sibi admodum apta reperientes, ad Camaldulim uenerunt; ubi per multos dies degentes, abstinentiam et conuersationem illic habitantium perspexerunt. Tunc prior eiusdem loci uolens uirum Dei ad sacros ordines promouere et stabilitatem loci promittere, renuit penitus, quia feruor eius in cenobitali uita tantum erat, et secundum sancti Benedicti regulam uiuere. Tunc prefatus prior imperat cum abscedere suumque  desiderium adimplere. Fertur etiam  dixisse: »uade, et tuum in nomine Trinitatis incipe institutum.« Qui inde progrediens, ad uallis-Umbrose locum uidere perrexit. Cui dum locus complacuisset, gressum in nomine Christi firmare decreuit. Quo morante et in sancta conuersatione proficiente, non est Deus diutius passus latere lucernam in tenebris, quam ad illuminandas multorum animas super Ecclesie candelabrum constituere disponebat.



CAPUT XIII.

Ad insinuandam igitur uitam ipsius, Creator omnium Deus e diuersis partibus seruos suos, Spiritu sancto compunctos, ibidem ex sua largitate ad auxilium famuli sui mandauit. Nam dum ipsius  fama paulatim per uiciniora loca diffundi cepisset, laici et clerici, gratia uisitationis et conuersionis, ad eum uenire ceperunt. Inter quos tunc uenit in religione feruentisismus Erizo; qui, custos fratrum et prior existens, supra triginta annos in eodem loco sic stabilis perseuerauit, ut in his nec semel ad uillas a monte descenderit. Tunc summe ille grauitatis et discretionis Albertus, qui supra quadraginta annos  eius cenobii cellerarius fuit et coquus, nec unquam pro labore celle  deseruit officium coquine, nec pro labore coquine celle curam omisit. Tunc quoque magnanimus Teuzo  uenit, qui sic usque ad senectam caritate feruens exstitit, ut non solum animabus, sed etiam corporibus illic uenientium uellet ex corde prebere pro posse medelam.



CAPUT XIu.

Exierant de prefato cenobio plerique fratres, cupientes sub eo noua conuersione libenter institui. Hi magistri exemplo et exhortatione, dum in sancta cepissent conuersione feruere, cepit eorum fama undique spargi. Quod audiens Itta Sancti Hilari  abbatissa, cuius iuri locus ipse precipue pertinebat, misit eis librorum et uictuum subsidium aliquantulum.  Quo in tempore tam grauem infestationem a quibusdam uiris iniquis, maligno spiritu instigatis, passi sunt, cum de ipso loco uellent ipsos exterminare, ut tederet illos etiam uiuere. Sed memores Apostoli dicentis: Omnes qui pie uolunt uiuere in Christo Iesu persecutionem patiuntur ; innocentiam et patientiam amplectentes, persecutoribus suis sepe pro malis bona reddentes, post multa cum eis certamina, demum adepti sunt pacem, gratiam et uictoriam. Manserunt ibi multo tempore, ligneum habentes tantummodo paruulum oratorium. Indigentiam uictuum tantam tunc perpessi sunt, ut plerumque tres unum per diem diuiderent panem. Quecunque erant camerule, uestiarii, unius sacci capacitas continebat; quam penuriam diu cum  omni gaudio et exsultatione sine murmure sustinebant. Exinde de longinquis etiam partibus clerici et laici ceperunt ad eum confluere.



CAPUT Xu.

Tunc uenit ille magnus Rodulfus, qui tempore multo in eodem loco curam hospitalitatis habuit, et post monasterii Muscetani curam gessit in abbatis officio. Petrus quoque, qui diu procurator asinorum, postea uaccarum fuit; deinde in Passiniano prioris gessit officium, ex hinc abbas in Ficiclo, et in ultimo Romane Ecclesie cardinalis et episcopus Albanensis exstitit.



CAPUT XuI.

Tunc Letus; uultu et nomine, qui Passiniano  abbas fuit, et Rusticus, qui, donec Ioannes pater uixit, curam exteriorem gessit, et, tertius post obitum sancti uiri Ioannis, multo tempore totius congregationis curam prior obtinuit.



CAPUT XuII.

Cernens igitur pater Ioannes tot talesque uiros sibi celitus in auxilium missos, disposuit cum eisdem beati Benedicti regulam in omnibus obseruare, cepitque nouiter uenientes ea probatione suscipere quam insinuat regula; qui, uariis ac multis probationibus  prius in hospitio eruditi, postea in exteriori cella denuo probantur. Quibus, anno completo, uestes optatas dabat, facientibus manifeste regularem professionem. Quibus exinde non licebat aliquid sumere uel querere, sed omnia a priore dabantur. Habebat etiam hanc gratiam singularem pater Ioannes, ut in prima uisione seu colloquio nosset si ueniens quilibet recto an ficto corde postularet introitum. Et hoc ei donum a Iesu Christo collatum est, ut personam potentis uel diuitis non libentius sumeret quam pauperis et abiecti. Dicebat quippe »diuiti magnum esse impedimentum ad cor humiliandum, eam quam secum pecuniam ducit.«



CAPUT XuIII.

Audiens interim Itta abbatissa locum in nomine  et religione creuisse, per diffinitos terminos tradidit  scripto in circuitu loci congruas possessiones et in remotioribus aliis locis plures mansos eidem loco concessit. Et dum famulus Christi Ioannes, adhuc prioris officium gerens, animas fratrum et corpora sollicite procuraret, sibi maximam abstinentiam et ualidum laborem imposuit. Nam quando tempus reficiendi erat, paruissimo cibo uel potu sue necessitati subueniebat, in tantum ut non uideretur se recreare, sed utcunque famis et sitis arcere periculum. Cum uero ante tempus reficiendi sitiebat, utpote qui operi manuum frequentius insistebat, tunc in frigidam aquam manus pedesque mittebat, ut ex nimio frigore sitis periculum aliquantulum temperaret. Aliquid etiam sumere recusabat extra constitutas  regulares horas. Unde debilitatem tantam carnis incurrit ut in illam syncopem, fracto stomacho, ceciderit, quam legimus beatum Gregorium pertulisse. Etenim, nisi fratres sepe cum reficerent, emittere spiritum uideretur; quam usque ad obitum sustinuisse sciunt qui eum forte nouerunt. Quando autem famis uiolentia frequenter se deprimens indiscrete superaret, aut refectionem differre conabatur, pre nimietate infirmitatis adeo dentes eius constringebantur quod, nisi eos aliquis cultellum intromittendo diuideret, et aliquem liquorem in os eius poneret, exspirare continuo credebatur. uerumtamen, sic incredibili languore iugiter cruciatus, nullatenus murmurabat, sed, suis hoc peccatis deputans,  continuo laudibus diuinam iustitiam commendabat. Qui priusquam infirmaretur, tante fortitudinis sibi et ceteris tanteque abstinentie fuerat ut, nisi ille cui cantamus: Domine, inclina celos tuos, sub infirmitatis huius occasione mentem eius humiliasset, ualde rarus existeret qui posset eius instituta seruare. Cognita uero et experta propria infirmitate, tante misericordie tanteque discretionis effectus est ut nemo misericordior eo crederetur. Qui, licet corpore foret infirmus, in omni tamen  custodia et sollicitudine mente peruigil erat. Quod uidentes fratres eiusdem loci, decreuerunt ipsum eligere abbatem, quem nouerant sanum et infirmum peruigilem priorem, et sollicitum fuisse custodem.



CAPUT XIX.

Itaque, Florentini Teuzonis consilio, conuenerunt de urbe et de castellis multi religiosi, et clerici, ac fideles laici, sancti Hilari confessoris abbatissa id maxime cupiente, et cum fratribus eiusdem loci ipsum predictum patrem elegerunt in abbatis officium. Quem nolentem, et totis uiribus resistentem, de lecto traxerunt, et ipsum, licet inuitum, in maiori sede constituerunt. Qui, cum ad id uiolenter cogeretur, dixisse fertur astantibus: »Quid insanitis? si pelicano nomen accipitris imposueritis,  nunquam erit nisi pelicanus.«



CAPUT XX.

Itaque uir Dei, sumpto officio et abbatis nomine, cepit sensum regule diligenter inspicere, et ad eius obseruationem totis uiribus operam dare. Prohibuit monachos nunquam claustri limitem progredi, nisi exceptis his quibus suscipiendorum hospitum cura erat iniuncta et exteriorum obedientia. Inter reliqua que suos fratres obseruare docebat, non patiebatur nocte dormitorium esse sine lumine claro, dicens leuius esse ferendum oratorium sine lumine, quam dormitorium, si egestas utrumque non sineret. Fratres uero, quecunque pater iniungebat, eius exemplo uel admonitione frequenter instructi, cum omni obedientia fideliter obseruabant; uilitatem et extremitatem  uestium adeo diligentes ut cilicina tunc ueste uterentur, quam nemo ferre cogeretur inuitus, nec ad ferendum uolens prohiberetur. Tunc idem pater de suarum ouium uaria lana iussit pannum promiscuum fieri, cuius designatione specialius nosceretur quicunque de schola tanti patris existeret. Quamuis hoc tempore plerique  uideantur, qui se esse de hac schola uestibus, et non moribus ostendant.



CAPUT XXI.

Diebus autem quibus monachi ad ipsum frequentare ceperunt, Deus, cuius amore uir Dei sibi subditos in uia ipsius regere disponebat, misit ad eum etiam laicos uiros timoratos, qui, legem Domini per omnia custodire cupientes, in bonis moribus fere nichil a  monachis distabant, extra uestium qualitatem et silentium, quod, in exterioribus occupati, nequibant plenius obseruare. Tales igitur tam probatos conuersos pater ad mercatum et omnia exteriora secure mittebat. Erat etiam multe austeritatis primo contra delinquentes, postea ualde tranquillus ad increpandum et corripiendum, in tantum ut materna uiscera uideretur habere. Quare qui ipsum amabant, nimis metuebant; et qui timebant, ualde diligebant.



CAPUT XXII.


In illis diebus, predictus rex Henricus Florentiam uenit, ibique dum a pluribus de ipso multa bona audisset, sic ei audita placuerunt ut, hortatu sepe dicti Teuzonis, catholicum episcopum illuc dirigeret ad consecrandum locum, et regina etiam exenia grata mandaret  . Qui ueniens ad montem, altare maius in honorem sancte Marie tunc benedixit. Deinde post annos aliquot, domnus Ubertus sancte Romane Ecclesie, qui unus erat de septem cardinalibus, uenerabilis uite, ueniens e partibus illis, totum oratorium cum duobus altaribus consecrauit, septimo Iduum Iuliarum, qui de titulo Sancte Rufine episcopus exstitit, cuius memoria usque hodie Rome celebris habetur, et in multis sanctis operibus  hactenus uiget.



CAPUT XXIII.

Fratres, assidue de bono in melius crescentes, officium altaris in omni ueneratione seruantes, neminem ministrare patiebantur, si forte Simoniacus, uel concubinarius, uel alio mortali crimine corruptus ante fuisset. Eorum quoque magister omnes ecclesiasticos ordines plurimum honorabat, quos catholicos esse sciebat; ita ut fores ecclesie non presumeret aperire, nisi prius ordinatus aliquis aperiret.



CAPUT XXIu.

Per idem tempus, plures uiri nobiles et fideles afferebant loca ad edificanda noua cenobia. Alii rogabant eum monasteria dissoluta sub suo regimine  sumere, et in normam quam ipse cum suis seruabat reformare. Tunc sancti Saluii cenobium  nouiter construxit; in Musceta alterum in honorem sancti Petri; in Razolo tertium, in honorem sancti Pauli; aliud sancti Cassiani in Scalario monte.



CAPUT XXu.

Tunc etiam in suo regimine uetustum accepit  Passinianum, et alterum in Romania, sub honore sancte Reparate, ubi per singula loca sollicitus pater prepositos ordinauit. Quos, dum ab infirmitate subleuaretur aliquatenus, per se ipsum uisitare curabat, et honeste corrigere, moresque fratrum ad meliora perducere. Inter cetera tenaces, qui temporalibus abundabant, durius increpabat, monens  eos magis ex largitate diuina confidere, quam de plenitudine horreorum.



CAPUT XXuI.

Quodam tempore, cum ad Passinianum esset, Leo papa cum plurimo comitatu superuenit, et, cum suis refectionem accepturus, iuxta monasterium requieuit. Tunc beatus Ioannes interrogat economum, si pisces haberent. Ut cognouit nullum esse, conuersos in lacum quemdam, monasterio proximum, piscatum ire precepit. Omnibus autem asserentibus,  nunquam pisces in lacu illo fuisse, iussit tamen ut pergerent, ac Domini patrocinium absque dubio crederent adfuturum. Perrexerunt tandem, et, cunctis admirantibus, duos magnos lucios inuentos attulerunt beato Ioanni, quos ipse gaudens accepit, et domino pape continuo presentari fecit.



CAPUT XXuII.

uenerat inter ceteros ad eum Teuzo uenerandus pater et senex, quem fratribus in Razolo prefecit, quem pre ceteris ex corde dilexit, eo quod ipsum in caritate feruentiorem inuenit. Erat quippe pater Ioannes ualde misericors, ita ut pluuiales, ualliumbrose oblatos, egestatis tempore uenderet, et omne pretium pauperibus daret.



CAPUT XXuIII.

 Berizo quoque Sancti Saluii abbas, habens uotum moriendi, non in suo, sed in monasterio uallimbrosano, uenit ad eum, rogans ipsum ut hoc suis precibus impetraret. Cuius preces deuote suscipiens, pro eo benignus Pater orauit, et, ut diu cupierat, ibi die tertia defunctus est et sepultus.



CAPUT XXIX.

Sub eodem tempore, dum fratres nimis indigentia premerentur, et in monasterio non esset quid fratribus in cibum posset apponi, preter tres panes, iussit eosdem frangi, et cuique fratri fragmen unum administrari. Precepit iterum cellerario mactare unum arietem et ipsum ad edendum fratribus ministrare. Hodie, inquit, egemus, cras uero, Deo parante, abundabimus. Et hec dicens, perrexit ad  Sanctum Saluium, sperans quod familiam suam nunquam Deus pateretur fame diutius laborare. Fratres uero, hora prandii pergentes ad mensam, carnem appositam exhorrentes, pauca tantum panis fragmenta comederunt et a carne prorsus abstinuerunt. Sed altera die, secundum prophetiam sancti Ioannis, quidam homines cum asinis onustis frumenti farina uenerunt, dicentes se directos a nobilibus uiris; sed, qui fuerint, hactenus sciri non potuit.



CAPUT XXX.

Item alio tempore, dum economus loci cibos omnes consumpsisse se diceret, et beatum uirum inquireret quid dare fratribus deberet, uir Dei iussit ut unus ex tribus bobus quos habebant occideretur, et fratribus in frusta concisus apponeretur. Cui  economus: Quid, inquit, faciemus, postquam hunc manducauerimus? Et ille: Post hunc occides et alium; quo consumpto, si opus fuerit, dabis et tertium. Beatus autem Ioannes, iustius fratres credens carnibus reficere quam eos fame perire, sperabat Dei misericordiam adfuturam, qui seruis suis in angustiis positis subuenire consueuit. Quid plura? Fratres hora statuta pergunt ad mensam uisisque solis carnibus obstupescunt, easque nullo modo tangentes, silentes, patientes manserunt. Et cum seruus Dei prolixius orasset, quidam cepit ianuas monasterii pulsare. Cellerarius, audiens signum, festinanter  exiuit, et illic hominem cum manutergio pleno panibus inuenit. Quos letanter accipiens, fratribus uelociter apposuit, oblitus interrogare quis eos duxisset quisue misisset. Qui cum post paulum gratias redditurus ad ianuas rediisset, neminem reperit, et de illo conuersos interrogans, eo die nullum hominem illic se uidisse dicebant.



CAPUT XXXI.

Exemplo uero ipsius et admonitionibus, delicati clerici, spretis connubiis et concubinis, ceperunt simul in ecclesiis stare et communem ducere uitam. Hospitalia quoque constructa et ecclesie uetuste renouate eius auxilio cognoscuntur, et in locis pluribus ad melius commutate. Nec mirum si homines, aut loca quelibet in melius eius exemplo sunt immutata,  cuius uita cupientibus edificari non modicum prebebit exemplum.



CAPUT XXXII.

Erat quidem in cibo parcissimus, in orationibus sedulus, in uigiliis intentus, in silentio studiosus, in eleemosynis pro uirium quantitate largissimus, et cum aliquid dare disponeret, hominem, siue pecus, uel aliquid aliud, studebat aliis melius dare, sibi uero deterius tenere. Indumentis uilissimis semper utebatur. Nec in tanta sua infirmitate patiebatur corpori supponi fulcrum, uel capiti plumeum capitale.



CAPUT XXXIII.

Sed cum decumberet, die noctuque sanctos coram se libros legere faciebat, ut instructus assidua lectione, peritus diuine legis et diuinarum sententiarum  competenter efficeretur. Cumque decumberet, aut pergeret, uel equitaret, cuculla iugiter utebatur. Ipsius etiam exemplo, celebre officium in nocte sancte Resurrectionis per Tusciam, aliisque locis nunc agitur. Cuius fama religionis dum in locis plurimis celebris haberetur, comes Bulgarus disposuit suum cenobium Septimense  sub eiusdem Patris regimine constituere. Quod cum ab eo uix impetrasset, ualde gauisus est, sperans per eius studium locum ipsum in melius prouenturum. Quod postea claruit, dum lex  ignea ibidem facta locum eumdem mirabiliter exaltauit, et antea multis ignotum, postea plurimis reddit nominatum.



CAPUT XXXIu.

 Interea uir Domini diuersis cepit clarere miraculis Quidam homo plenus insania in eiusdem Patris cenobio morabatur, qui, dum medendi gratia Passinianum mitteretur, ad flumen Arnum uenit, repertam scapham intrauit, et ex illa, sicut eum sua insania cogebat, se in amnis medium proiiciens, ait: Hic, quis Ioannes, et qualis sit eius uita, patebit. Quem cadentem mox aqua suscipiens, sustinuit ne mergeretur, eumque sancti uiri meritis ad ripam exteriorem sanum, saluumque quasi lignum leue deduxit. Hic luce clarius constat sanctum uirum Ioannem Creatori suo fuisse carissimum, ad cuius  solius memoriam, tam uelociter, tamque benigne prefatum miserum de mortis periculo liberauit.



CAPUT XXXu.

Item dum idem uenerabilis pater a uisitandis aliis cenobiis regrederetur ad suum, memor plurime indigentie qua multos premi cognouerat, introiens monasterium, dispensatorem familie, nomine Goffredum, et fratrem Rusticum procuratorem monachum ad se uocans, ait: Inspiciamus horreum nostrum quomodo se habeat, quod tunc reperit abundanter esse repletum. Quibus, quasi ironice, dixit: »Quamplurimi sub instanti necessitate famis opprimuntur, uos autem uberius abundatis.« Statimque iussit quoddam uasculum, capiens quatuor uel quinque modios, impleri, et sic per semetipsum  ab hora tertia usque ad nonam tam grandi largitate oneris occupatus, nullatenus inde recessit, sed unicuique uenienti, cui multum, cui parum, distribuit, et semper plenum, Deo largiente, permansit.



CAPUT XXXuI.

Deinde, dum in beati Saluii cenobio moraretur, et per Azonem, qui postea sancte Reparate fuit abbas, xenia uiro Dei Teuzoni incluso pro ciborum benedictione mandaret, prefatus Azo, dum rediret, uia digrediens, tugurium quoddam intrauit, et cum fratribus quos ibi reperit multa locutus est. Qui ad patrem rediens, dum ab eo quereret: Unde uenis? et ipse respondisset se quo missus fuerat isse, ac redisse, mox ab eo audiuit: Ego quidem non te illuc unde uenis mandaui. Deinde digressum a uia,  et ingressum tugurii, ac uerba, que cum inuentis fratribus habuit, per spiritum recognoscens, omnia per ordinem patefecit.



CAPUT XXXuII.

Eodem tempore, quo Simoniaca heresis per Tusciam pullulabat, dum predictus pater adhuc esset in eodem Sancti Saluii cenobio, quidam Florentinus, cuius filius, languore constrictus, uicinam operiebatur mortem, ut egrum natum sanaret, ac redderet rogaturus accessit. Cui cum diceret non hec sua, sed apostolorum esse, pater gemebundus prostratus eius uestigiis, tandiu precibus institit donec uir, Dei miseratione commotus, ipsum remittens ad propria, se pro eo Deum rogaturum promisit. Tunc statim, eo discedente, conuocatisque  fratribus, suppliciter orationi incubuit. Quibus humiliter in terram prostratis, et orationibus pro eo ad Dominum fusis, ille, cui cantatur in psalmo: Domini est salus, per dilecti sui intercessionem egrotum integre sanitati restituit. Hoc miraculum idem ipse cui beneficium sanitatis impensum est, sic contigisse, ut diximus, donec uixit, uiua uoce testatus est.



CAPUT XXXuIII.

Alio quoque tempore, quidam miles ex oppido Cerlianensi, graui infirmitate tenebatur, et notissimus erat beato Ioanni, et ecce seruus eiusdem militis ueniens ad illum, ac beatus Ioannes ubi eum conspexit, de suo domino ipsum interrogauit. Cui respondit:  Domine Pater, iam per duos menses, et eo amplius, multa tenetur infirmitate. Quod audiens uenerandus Pater, Panem accepit, eique pro benedictione misit. Post quartam diem per semetipsum ad eum uenit, ac pro salute, quam receperat, Deo et sibi multas gratias egit.



CAPUT XXXIX.

Deinde, cum idem uir multo post tempore moreretur, precepit filio ut equum, cui sedere consueuerat, sancto Ioanni daret, et ut pro se intercederet rogauit. Sanctus autem uir despiciens transitoria, paupertatem amans, celestia concupiscens, equum homini reddidit, et ad propria cum eo redire iussit. Cumque multum obsisteret et equum se non reducturum assereret, tandem precepto sancti  uiri coactus, cum equo letus ad sua rediit, benedicens Deum in tanti Patris admiratione. Quod factum est dum adhuc esset in cenobio Muscetano.



CAPUT XL.

Quem locum dum alio tempore uisitaret, cernens in eo casas grandiores pulchrioresque fore quam uellet, accersito domino Rodulfo eiusdem loci abbate, sibi uultu serenissimo dixit: »Tu in hoc loco magnis expensis, quibus pauperes plurimi refoueri potuissent, ex proprio uoto palatia fabricasti.« Et conuersus ad quemdam riuulum paruulum prope manantem, dixit: »Deus omnipotens, qui de minimis maiora facere consueuisti, uideam, per huius riuuli paucitatem, huius enormis edificii cito uindictam.« Et hec dicens, absque mora, discessit. O mira Dei  potentia! confestim riuulus, eo recedente, crescere cepit, et congregans aquarum fluenta largissima, relicto proprio alueo, preceps de monte ruit, immensos petrarum scopulos et arbores secum trahens, predictas domos funditus euertit. Unde abbas eiusdem loci cum fratribus perturbatus, de eodem loco cenobium mutare disponebat. Quos benignus Pater his uerbis consolatus est: »Nolite, inquit, timere, nec habitationem mutare, quia riuulus ille de cetero nullo modo uobis ultra nocebit.« Quod eius uaticinium, uerum firmumque huc usque permansit. Denique riuulus ille de cetero domos ibi nullatenus lesit, nec quod tunc accidit sancti uiri precibus, ulterius minime contigit.



CAPUT XLI.

 Iterum cum audisset quemdam uirum uenientem ad conuersionem totum suum patrimonium scripsisse in chartula, et successoribus hereditate priuatis, secum ad monasterium detulisse, mox ad predictum cenobium uenit, et abbati, qui chartam acceperat, imperauit ut absque mora eam sibi deferret. Quam dum acciperet, eam minutatim discerpens, eius in terram frusta proiecit. Iustius quidem sibi uidebatur cum exiguis uiuere quam multiplicatis opibus superbire. Deinde ualde commotus, Deum eiusque apostolum inuocans, inquit: Omnipotens Domine, et tu, sancte Petre, apostolorum princeps, ulciscimini me de isto cenobio. Et hec dicens, iratus confestim abscessit. Quo non longe digresso,  repentinus ibi succensus est ignis, qui totum monasterium ex maiori parte combussit. Quod incendium socius eius, dum cerneret, eique nuntiaret, nec retro respexit, nec ad locum rediit, sed uia qua ceperat uallimbrosanum cenobium festinanter adiuit.



CAPUT XLII.

Alio tempore, cum in eodem esset monasterio, et papa Stephanus per uiciniora loca transiret, suos legatos ad eum misit et ad se uenire rogauit. Cumque nimia grauatus egritudine, nec posset ad eum ire, nec uellet, legati reuertuntur ad dominum papam asserentes illum ad se uenire non posse. Quibus ipse respondit: Ite eique dicite, si aliter non ualet, in lecto duci se faciat. Qui mox ad ipsum regressi, iussum domini pape sibi nuntiant. Quod sanctus  Pater audiens, statim ecclesiam intrat, Deum eiusque sanctos exorat, ut aliquod sibi consilium absque scandalo daret, ne ad supradictum papam ire debeat. Oratione completa, ad legatos pape exiens, lecto se proiiciens, aliquantos conuersos uenire fecit, et se ad papam portari precepit. Cumque paululum a monasterio processisset, mox er ualidissime conturbatus est, ut uentorum nimietas et immensitas pluuiarum pariter prorumperent. Quod cum legati cernerent, illum uere Dei hominem credentes, ad monasterium reuerti fecerunt, et ipsi cursu concito ad pontificem redierunt. Hoc cum dominus papa cognosceret, ipsumque diceret esse sanctum: Nolo illum ad me ultra uenire, sed in cenobio suo quiete manere, ipsumque pro me, statuque  Ecclesie catholice, Dei clementiam exorare.



CAPUT XLIII.

In eodem autem cenobio fratri cuidam medicinam sua manu tradidit, et extemplo, causa alia emergente, alias festinus abiit Predictus uero egrotus, non se caute custodiens, intra paucos dies exspirauit, pro cuius memoria per totam congregationem, sicut mos est agi pro defunctis, eius obitum per apicem destinauit. Nec multo post, uir Dei rediens, abbatem loci de fratre illo, qualiter defecisset, inquirit. Ille, dum ei cuncta seriatim refert, dixit ad illum: Mitte quam ocius, et ex omni congregatione memoriam eius dele. Quod dum factum esset, euoluto aliquanto tempore, cuidam monacho ex eodem loco circa medium diem uisibiliter defunctus apparuit.  Ad quem inquiens: Numquid tu es monachus talis? respondit: Prorsus, ille. Qualiter nunc agis? Tum ille: Excommunicatus, et a consortio fidelium per patrem Ioannem sum segregatus. Adiecit uiuus inquiens: Quomodo te iuuare ualemus? Iterum ait: Si sanctus Ioannes me reconciliauerit. Qui statim sanctum uirum adiit, et quecunque de mortuo uiderat et audierat, plangendo plurimum illi seriatim retulit. Tunc ipse, sicut erat mentepiissimus, abbatem loci uenire precepit, et pro anima excommunicati fratris officium et eleemosynam in eodem cenobio, ac per totam congregationem, uelut eodem die obiisset, instanter fieri mandauit. Que omnia dum fideliter completa fuissent, defunctus  iterum post dies triginta eidem monacho similiter apparuit, eique dixit: uade, et sancto patri Ioanni age pro me gratias, inferens quia ego per eum reconciliatus in electorum cetu consisto.



CAPUT XLIu.

Alio tempore quidam conuersus, instinctu diaboli, seculum dereliquisse et ad monasterium se uenisse penituit. Qui cum beatum Ioannem nimiis ac importunis precibus sepe rogasset a monasterio cum eius licentia discedere, tandem uir beatus non tranquillo animo passus est eum abire. Cumque paululum a ualle-umbrosa fuisset, diabolo ducente, digressus, de alta rupe per quam ibat, ab eodem quem sequebatur precipitatus, confestim exspirauit. Unde patenter ostenditur quam periculosum fuerit  sanctum uirum relinquere, aut eius indignationem incurrere.



CAPUT XLu.

Item alius homo, Florentius nomine, urbane eloquentie et ciuilis, qui Simoniaca perfidia pro defensione cuiusdam episcopi ualde fuerat maculatus, dum grauissima teneretur infirmitate, morti se proximum penitus asserebat, sed inter graues luctus crebrosque suorum singultus, per amicos suos a sancto uiro monasticum habitum postulauit. Cui, sine multa dilatione, probationis habitum minime tradidit, sciens esse scriptum: Probate spiritus, si ex Deo sunt . Qui suscepto monastico habitu, dum iam conualuisset, et claustra monasterii baculo sustentante lustraret, infirmitas prior  eum repetiit, ita ut morti propinquus esse uidebatur. Quod dum uir sanctus audisset, adhibitis secum fratribus, festinus lectum egroti petiit, ac multis precibus eum, qui in proximo moriturus erat, Domino commendabat. Infirmus uero cepit uultum suum operiri pallio, quo fuerat coopertus. Ad quem abbas Ioannes: Quid est quod agis? Tum ille, pallens et tremens, dixit: Terribilibus oculis cerno diabolum prope assistere, ex cuius ore mire magnitudinis flamma, exque naribus sulphureus fumus egreditur. Ubi est, inquit? En ibi est, domine Pater. Tunc beatus Ioannes raptim abstulit crucem ex manibus tenentis eam, et diabolum ex ea fortiter percussit. Qui statim ex oculis mirantis, ut famus euanuit. Tunc eger, uoce qua poterat, clamabat,  dicens: Deo gratias, Deo gratias, ecce fugit, ecce recessit; ecce nunc adest beata Maria, sanctus Petrus cum sancto Benedicto. uix uerba compleuerat, et statim spiritum exhalauit. Hinc liquido patet quam precelsi meriti fuerit iste sanctus Pater, cuius precibus ipse languidus, per crucis obstaculum, ab infestatione demonum est liberatus.



CAPUT XLuI.

Non longe post uenit ad eum quidam rusticus et, prouolutus eius genibus, magnis uocibus cepit obnixe rogare eum pro unico suo in agone constituto, quatenus suis precibus ab instanti mortis periculo liberaret. Cui multum compatiens, fratribus imperat pro egroto Dei misericordiam exorare. Quid  multa? Fratribus in ecclesia orantibus, ipse solo prostratus, magnis gemitibus Christi misericordiam postulans, panem transmisit, et statim egrotanti reddit sanitatem.



CAPUT XLuII.

Deinde cum adhuc famis inopia uehementer instaret, et predictus Pater tunc ante fores monasterii de Razolo esset, aspiciens uaccarum suarum gregem in iugo Alpium pascere, unam ex illis, dum nichil haberet quod pauperibus alimoniam petentibus daret, a beato Paulo petiuit, dicens: O sancte Paule, si pauperibus his unam dares ex illis. Hec eo dicente, una deorsum ruit, statimque mortua est. Cuius carnes iussit continuo dari pauperibus. Qua consumpta, supplex orando secundam, tertiam et quartam  accepit. Quas omnes pauperibus tribuit. Qua de re pastores tristes effecti, duxere gregem uaccarum ex alio latere montis. Sed idem uir Dei petitioni pauperum subuenire desiderans, cum non haberet quid petentibus daret, iterum ad sanctum Paulum conuersus ait: O Apostole sancte, isti locum mutando fugerunt, te, qui huius loci patronus existis, fugere nequeunt. Tu, qui multum misericordiam predicasti, tribue mihi quid adhuc inopibus porrigere ualeam. Sic eo cum lacrymis orante, denuo quinque de uaccarum numero corruerunt, quarum omnium carnes in cibum iussit pauperibus ministrari. Tunc pastores ualde turbati pro nouem animalium damno, uenientes aduersus eum, magnas querelas ingeminant, dicentes: Melius in tuo monasterio  uallimbrosano stares quam huc uenires. Quibus ille placide respondit: Scio uos super hoc esse tristes, nec amplius uultis impendere. Ne timeatis, quia nulla earum hoc tempore plus morietur. Quod et factum est. Et sic ipso orante, ruina uaccarum et mors prius fuit; et mox ut orare cessauit, incolumes permanserunt. Interea sanctus idem Pater, cuius mentem flamma caritatis urebat, cernens adhuc famelicorum inopiam, et se non habere quod concite dare posset, totum lac animalium superstitum iussit distribui pauperibus, et sic diu lactis prebendo liquorem, multos a famis periculo liberauit.



CAPUT XLuIII.

In eisdem diebus, cum ad uallimbrosanum cenobium  regrederetur, accersito uillico de Ponta, promisit ei berbicum mittere gregem, in quo multi arietes habebantur; iussitque illi de predictarum ouium lacte se pascere, quantosque secum posset pauperes, atque de eodem quotidie sustentare, predictos uero arietes, donec superesset unus ex illis, inopibus largiretur, sicque factum est.



CAPUT XLIX.

Quidam etiam famulus eius de Razolo uallumbrosam uenit ad eum, nuntians ursum maximum uaccarum damnum crebro facere. Cui dixit: uade, et interfice eum. Qui regressus, predictumque ursum in antro quodam arboris stantem inueniens, securi percutiens arborem, nichilque metuens, dixit:  Egredere, quia dominus abbas imperauit ut te occidam. Egressus statim est interfectus ab illo.



CAPUT L.

Preterea uenerabilis Pater transiens inde per Alpes, uenit ad locum in quo tante arboris obstaculum ruerat quod multorum paria boum, et hominum multitudo leuiter amouere non poterant; alia quoque uia, rupibus obsistentibus, iter mutari non poterat. Ubi modice conturbatus, quasi queritando, socio dicere cepit: Heu! quid faciemus? Et conuersus in precibus, cum redire sibi graue uideretur, nec procedere posset, diuinum auxilium humiliter obsecrabat. Tunc Ugo, plebanus Sancti Ioannis maioris, tentans si quem transitum inueniret, tandem aggressus molem arboris leuauit in collo, cuius  pondus homines multi, nec multorum paria boum  ullatenus dimouerent, eamque sicut leue uirgultum diu sustinuit, ut ipsemet sepius testabatur. Sicque transierunt illesi uenerandus Pater, predictusque plebanus. Quod miraculum incole terre nunc usque testantur, adiicientes actum esse in locum qui dicitur ad Cellas-ueteres. non longe a cenobio Razolensi.



CAPUT LI.

Item predictus Pater custodibus boum de Razolo die toto arare precepit, et in nocte pabula carpere. Illi uero respondentes ursos et lupos, nocturnosque timere latrones, ait eis: Beatus Paulus iilesos eos custodiat. Tunc noctu uenientes latrones, unum e bobus per cornua ligauerunt, sed de loco mutare  non ualuerunt. Quem mane custodes adhuc ligatum repererunt, lacrymasque more hominum fundere ceperunt, et hoc predicto Patri nuntiauerunt. Ad quem Pater accedens dixit: O bos, uade, tuumque officium imple. Non enim te seruatum a noxiis feris, latronumque rapina sanctus Paulus perdere uoluit.



CAPUT LII.

Post hec, cum esset in Passiniano, uir quidam ex territorio Poniensi uenit ad eum, dicens seculum se uelle relinquere. Quem quasi respuens, ut abiret iussit; sed homo mirabiliter instans et ut sui misereretur suppliciter orans, demum, sicut erat mitissimus, eius pie petitioni annuit. Qui ueniens reatus suos ex parte prodidit, et maiores quosdam erubuit  confiteri. Quem non post dies plures ad susceptionem hospitum, et peregrinorum obsequium exterius collocauit. Pius autem Pater agnoscens inspiratione diuina que nequiter occultauerat, una die dum idem Gerardus alimenta uenientibus hospitibus ministraret, illum seorsum uocans, dixit ei: Gerarde, quare me sic fallere presumpsisti? At ille tremens respondit: Quomodo, Pater mi? Et Pater: Quando congrue poteris ad me uenias, et quod professus es indicabis At ille preceptum Patris adimplens, dum e licuit, uenit ad eum. Cui uir Domini: Nunquid non mihi dixisti, quia ex integro tuorum scelerum abscondita panderes? Et ille: Utique dixi. Et Pater ad eum: Si ita dixisti, quare tam crudelissimum facinus,  quod in die sancte apparitionis Domini et eiusdem diei uigilia cum uxore talis illius hominis commisisti, mihi patefacere noluisti? Insuper non tibi sufficiebat tam grauis iniquitas, nisi ad tui confusionem iterum in mente disponeres ad tam grande piaculum reuerti? Tunc ille mente confusus, uidens se mendacii proprii laqueo deprehensum, confestim ad terram corruit, penitentiam sui criminis lacrymis querit, et omnia que sanctus Pater indicauerat esse uera fatetur.



CAPUT LIII.

Item dum in eodem monasterio esset, uir nobilis Ubaldus nomine, de castro Figlini, notissimus ac familiarissimus sancto uiro, preualida egritudine correptus uidebatur ad extrema deduci. Qui uocatis  militibus suis et cuncta familia, de propria domo suisque rebus disponere procurauit. Tunc uxor unum e nobilibus suis, Benzonem nomine, marito iam in agone constituto, uocat, eumque ad Passinianum, unde maritus compatronus erat, ire quantocius mandat, et aduentum eius funeris sancto uiro nuntiare. Cumque festinus iret, obuiauit cuidam, qui dixit ei se redire a sancti Cassiani cenobio, ubi sanctum uirum eo die dimiserat. Nuntius hoc audiens, ad montem Scalarium illico uenit, et sanctum hominem ante fores monasterii psalmos aut aliud quid reperit meditantem. Quem cum salutasset, requirit ab eo quanter esset illi. Respondit: »Tristis et nimis merens me fore confiteor pro nobili uiro, uestroque fideli amico, qui nunc migrare uidetur  a seculo.« Cui inquit: »Quis est ille?« Respondit Benzo: »uester ualde fidelis illustris Ubaldus.« Statim uenerabilis Ioannes, uersis ad orientem luminibus, in multa compunctione parumper substitit, ac deinde, oratione completa, Benzonem aspexit, cumque precepit abire, consolans ipsum et dicens: »Quam ocius ad propria regredere, quoniam infirmus ille super quo mestus ueneras, incolumem, Deo prestante, reperies.« Et ut promisit, orationibus eius per Dei gratiam actum est. Quod plurimi de domo prefati Ubaldi oculata fide cum uxore uidentes, ac nonnulli de circumstantibus audientes, misericordiam Creatoris in beneficio sui famuli collaudabant.



CAPUT LIu.


Huius preclari uiri grauitatem et patientiam Gregorius, dum adhuc in apostolica sede archidiaconi officium gereret, qui postea septimus Gregorius papa fuit, uir omnino Deum amans; cum eum dure increpare disponeret, preordinata que dicere putabat oblitus est uerba. Qua ipsius perfectione sic ab eo comperta, deinceps tantus inter utrumque firmatus est amor, quantus inter amicos carissimos et uterinos solet esse germanos. Hec itaque uera fuisse, Rodulfus olim abbas Passiniani, religiosus et sancte conuersationis, qui tunc intererat, frequentissime testabatur: de cuius testimonio ueridici uiri nullatenus est hesitandum.



CAPUT Lu.


Alio quoque tempore uir Domini nimis egrotus pulmenti sibi appositi fratri cuidam, Gerardo nomine, particulam porrexit, quam obedienter antea sumpsit, sed postea cepit intra se multa uoluere uerba, quomodo tam facile consensisset cibum accipere quem sibi cogitabat tunc necessarium non fuisse. Quod pater Ioannes per Spiritum sanctum intelligens, expleta refectione, dixit ei cuncta que cogitauerat, sibique per ordinem enarrauit. Tunc predictus frater arcanum sui pectoris diligenter exposuit, et omnia, que uir Domini dixerat, esse uera confessus est. Et nocte sequenti abscessurus, matutinali celebrata synaxi cum eodem Patre, isdem siti grauissima clam laborabat. Quod Ioannes Pater per cordis  illuminationem agnoscens, nutu ministrum suum aduocat, ac scyphum uino aqua mixto repletum discessuro fratri dari signauit. Qui porrectum scyphum cum uino sumpsit, et exstincta siti, cum licentia Patris gaudens abscessit, agens gratias Deo pro tam eximii reuerentia Patris, qui mentis sue secreta tam patenter agnouerat, et in omnibus exposuerat.



CAPUT LuI.

Unus exinde clericus plurimum diues uendidit omnia sua, et multos ex rebus suis accipiens nummos, uenit ad eum. Quem cum ille, paupertatis amicus, audiret qua de causa uenisset, sic eum alloquitur: »Quandiu nummum unum ex his tecum habueris uel apud te seruaueris, nec mecum participare  nec amicus esse ualebis.« Hec clericus audiens, abscessit, pretiumque uenditi patrimonii, quod uir Domini spreuerat, in pauperum sustentationem distribuit, ac deinde remeauit ad illum, qui Deum auro et inopes diuitibus preponebat. Hoc Ioannes pater audito, et quid egisset in ueritate discutiens, qui ante locupletem spreuerat, factum pro Christo pauperem post hec dilectum suscipit in filium.



CAPUT LuII.

Subinde diuino spiritu inflammatus, more solito, non contentus tantum suos subiectos, sed etiam absentes instruere et corrigere satagebat, quibusdam epistolas mandans: quarum unam episcopo uulterrensi satis utilem pro correctione sui suorumque mandauit, quam ob nimiam prolixitatem, huic opusculo  inserere recusaui.



CAPUT LuIII.

Post hec, cum longe lateque odor sanctitatis eius ad multorum notitiam deuenisset, ad eum de diuersis terris et regnis ueniebant monachi, clerici fidelesque laici, precipue Mediolanenses. Audiebant quippe Simoniacam heresim Ioannem patrem cum suis fratribus publice condemnare, et supra omnes mortales modis omnibus expugnare. Propterea uenientium ad eum neminem penituit, ubi uidit illum et audiuit, nec dolere poterat se dispendium pertulisse, uel itineris longioris sumpsisse laborem. Nam si cor dubium aut fortasse tepidum aliquis uisitantium eum haberet, alacer regrediebatur, et cor in  fide firmatum reportans, et marsupium protecto non uacuum. Acceperat enim a Domino Iesu Christo uultum omnibus gratum, et sermonem placidum exhibere, manumque largam ad prebendum, dum facultas ei suppeteret.



CAPUT LIX.

Iam omissis plurimis que Deus per eius merita declarauerat, tempus expetit referre qualem et quantam pugnam contra Simoniacam heresim Iohannes pater cum suis, teste maxima parte mundi, Deo propitio, gessit.



CAPUT LX.

Sicut supra dictum est, Ioannes pater Petrum Florentine Ecclesie Simoniacum inuasorem aperte clamauerat; adhuc etiam eligens cum suis potius  amittere mortalem uitam, quam celare ueritatem, ipsum Petrum non tantum Simoniacum, sed etiam hereticum sepe dicebat: unde perualida contentio in clerum et populum Florentinum orta est. Alii quidem, temporalia commoda diligentes, ipsum defendebant; alii cum monachis, iam illorum crudelibus uerbis, eidem uehementius obsistebant. Dum hec igitur contentio per dies multos inter clerum et populum haberetur, et seditio inde frequenter oriretur, existimauit hereticus Petrus clericos et laicos hoc modo terrere, si monachos necaret, a quibus uerba sibi contraria principia sumpserant. Pro qua re missa multitudine peditum et equitum, nocturno tempore, iussit sancti Saluii cenobium igne comburi, et monachos ibi repertos interfici. Ioannem uero  patrem illic existimauit tunc inueniri, sed ipse preterito die recesserat. Ingressi igitur ecclesiam, dum fratres nocturnum officium celebrarent, euaginatis ensibus, ut immites carnifices, oues Christi mactare ceperunt. Alii siquidem in fronte tam graue uulnus infixerunt, ut usque ad testitudinem cerebri acies ferri ueniret; alterum uero tam impie, tam grauiter sub oculis percusserunt, ut nasus et dentes cum superiori labio a compagine solita diuiderentur, et super barbam in inferiori loco penderent: alii preterea gladiorum uulnus in interiora fixerunt. Dehinc super eos uariis plagis illatis, demum altaria penitus euerterunt, et depredati sunt omnia que inuenerant. Post hec, igne domibus imposito, monachis in ecclesia septem psalmos cum  letaniis cantantibus, et in nullo reluctantibus, nec silentium frangentibus, ipsos nudatos et semiuiuos relinquentes abierunt; nam etiam eiusdem monasterii patrem nomine Dominicum, conuersatione sanctissimum, omni nudauerunt amictu. Qui tamen sic nudus, cepit sollicite querere si quid posset inuenire quod se indueret; tandem pelliceum indumentum, quod ob incuriam inter fratrum lectos ceciderat, inuenit, seque illum dissutum et conscissum ac uetustate dilapsum induit. Sed unde inimicus uictoriam et exaltationem acquirere credidit, inde detrimentum et confusionem inuenit. Nam multi de clero et populo, qui prius eius uidebantur esse fautores, ipsius intuentes impietatem,  deinceps monachis facti sunt adiutores, ipsius condemnantes et blasphemantes omnimodam prauitatem.



CAPUT LXI.

Sequenti uero die tam homines quam mulieres Florentie ad supradictum cenobium uenerunt, et quicunque poterant necessitatibus fratrum necessaria fideliter obtulerunt. Felicem se quisque credebat si aliquem monachorum uidere ualebat, aut eorum sacrum sanguinem fusum ex terra, lapidibus et lignis, suis pannis posset extergere, cupientes illum pro magnis reliquiis secum habere.



CAPUT LXII.

Beatus autem Ioannes uallumbrose tunc positus, audiens quod acciderat, amore martyrii flagrans ad  Sanctum Saluium festinus uenit. Abbatem ceterosque fratres flagellatos, cesos, nudos considerans, dixit: »Nunc uere monachi estis, sed cur sine me hoc perferre uoluistis?« ualde enim doluit quod prefate persecutioni minus interfuit. uerumtamen in hoc ipse martyrii brauium obtinuit, qui discipulorum mentes ad omnem tolerantiam incitauit. Ad hoc etiam uenit, quod se teneri, flagellari, detruncari sperabat, et occidi pro defensione catholice fidei. Monachi uero tanto fortiores exinde facti sunt, quanto securiores de corona martyrii, quam iam pregustauerant. Nam tempore synodi euntes Romam, constanter et publice Petrum Simoniacum et hereticum proclamauerunt, ignem se profitentes intrare ad scelus ipsius probandum. Alexander autem  Papa, qui tunc apostolice sedi presidebat, nec tunc accusatum uoluit deponere, nec igneam legem a monachis sumere. Pars enim maxima episcoporum Petro fauebat, et omnes pene monachis erant aduersi; sed archidiaconus Ildeprandus monachorum in omnibus auditor et defensor factus est.



CAPUT LXIII.

Deinde cum lis ipsa quotidie cresceret in immensum, tanta persecutio facta est aduersus Florentinum clerum catholice partis, ut eam non ferre ualentes archipresbyter aliique quamplures, exeuntes de ciuitate confugerent Septimense cenobium: quibus Ioannes pater benigne susceptis, omni caritate subsidium pro posse ferebat. Eo tempore dux  Gottifredus ita parti Petri fauebat, ut minaretur interimere monachos et clericos eidem aduersos; qua de causa Petri pars tunc aliquanto preualuit. Que autem lingua fari potest persecutiones et angustias quas ea tempestate catholici sunt perpessi? Eisdem quoque diebus prefatus Papa Florentiam uenit, et ligna preparata et coadunata sunt ad accendendum ignem quem ingredi monachi cupiebant ut comprobarent sepe fatum Petrum Simoniacum et hereticum esse. Quod examen papa tunc recipere renuit; sed clero et populo sub eadem lite relicto, discessit. Sed qualiter omnipotenti Deo predictam pestem tandem sedare et prorsus exstirpare placuerit, ut clarius possit intelligi, tota epistola Florentinorum,  prefato pape directa, per ordinem in hoc loco scribitur, et quod tunc ostendere Dominus omnipotens dignatus est, ad beati Petri corroborandam fidem, et ad Simonis magi detestandum errorem legentibus et audientibus liquido pateat.



CAPUT LXIu.

»Alexandro, prime sedis reuerendissimo ac uniuersali episcopo, clerus et populus Florentinus, sincere deuotionis obsequium. Iamdiu tedium et laborem nostrum, necnon certamen monachorum contra Simoniacam heresim paternitas uestra bene nouit: et nunc quoque dignum est ut qualiter Deus excelsus pie ac misericorditer scrupulum huius rei de cordibus nostris abraserit, prenoscatis. Signa enim et mirabilia Dominus noster in nobis fecit, et per ea  eecitatem ignorantie, et dubietatis caliginem, ac tenebras erroris de pectore hominum nepulit, et fidem nobis augendo et dilatando, et in se solidando, lux mentibus sue ueritatis clementer infulsit. Pastor quidem bonus de celo uenit, et ouibus assistentibus, atque ad se totis medullis clamantibus, sententiam sereno clariorem, soleque lucidiorem, omnique dicto apertiorem, omnique uisu certiorem, de medio ignis, populo suo dedit. Quod uero plebi Florentine de Petro Papiensi, qui se nostrum episcopum haberi uolebat, tenendum sit, in suo tremendo iudicio declarauit. Sed licet miraculorum narratio uideatur aliquantulum protelari, causas tamen unde adhuc uentum est, nequaquam inutiliter putamus debere succincte prescribi. Quadam etenim die omnes  Florentine ciuitatis clerici una congregati cepimus tam de clericis de locis suis expulsis, quam etiam de nobis ipsis, ante Papiensem Petrum conqueri. De abiectis enim, quia consilium et solatium eorum amiseramus, et quia etiam prior et archipresbyter noster, metu heresis, e ciuitate secesserant; de nobis autem, quia bona pars ciuium nostrorum nos hereticos acclamabat; nam uidens nos ire ad eum, dicebat: »Ite, ite, heretici ad hereticum; ite, quia per uos hec ciuitas uoragini dabitur; qui Christum impietate uestra de ipsa expellitis, et beatum Petrum apostolum expugnantes, Simonem magum pro Deo inducendo colitis.« Quid plura? Rogamus eum ut tam nos quam se ab hac infamia liberet, dicentes: »Ecce nos si te mundum senseris,  si tu nobis iusseris, Dei pro te iudicium subire non dubitamus; aut si probationem quam monachi hic et Rome facere uoluerunt, recipere uis, ad eos imus, eosque obnixe rogamus.« Ad hec ille inquit neutrum se iubere, neutrum uelle, neutrum recipere. Quin etiam edictum a preside per legatos suos impetrauit, ut quicunque laicorum, quicunque clericorum se ut episcopum non coleret, suique imperio non obediret, ad presidem uinctus non duceretur, sed traheretur. Si autem quis nostrum, his minis territus, de ciuitate fugeret, ad dominium potestatis adsumeretur quidquid possedisset. Clerici uero, qui sub tutelam beati Petri apostoli agendo contra Simoniacam heresim in  oratorium eius confugerant, aut sibi conciliarentur, aut sine spe audientie extra ciuitatem pellerentur. Hinc factum est ut, uesperascente sabbato initii ieiunii, cum apud predictam ecclesiam Beati Petri apostoli ipsi clerici lectionum ac responsoriorum sequentis Dominice recordarentur, municipales presidis, eo quod se cum salua reuerentia Petri apostoli Simoniaco heretico non posse obedire responderint, illos extra emunitatem oratorii, beatum Petrum apostolorum principem paruipendentes eiicerent. Fit denique pro hoc scelere concursus catholicorum uirorum, et maxime feminarum uelamina capitum proiicientium, et expansis crinibus flebiliter incedentium, pectora pugnis, miserabiles ad Deum uoces mittendo, dure tundentium, et super  uirorum ac filiorum morte triste lamentantium. Nam in plateas luto plenas se prosternentes, aiebant: »Heu, heu! o Christe, tu, hinc eiiceris, et quomodo nos desolatas relinquis? Tu nobiscum habitare non sineris, et nos quomodo hic habitamus? uidimus quia nobiscum manere uoluisti, sed uadis, quia Simon magus te non permittit. O sancte Petre, nunquid a Simone mago uinceris, quia ad te confugientes non defendis? Nos putauimus ipsum in infernalibus penis esse uinctum et catenatum; sed ecce cernimus illum ad tuum dedecus hostiliter suscitatum.« uirorum quippe alii ad alios dicebant: »uidetis, et aperte uidetis; Christus hinc discedit, abit, quia legem suam adimplens, se pellenti non resistit. Et nos, uiri  fratres, ciuitatem hanc, quo heretica pars ea non gaudeat, incendamus, ätque cum paruulis et uxoribus nostris, quocunque Christus ierit, secum eamus; si Christiani sumus, Deum sequamur.«

»His ergo eiulatibus hisque doloribus nos quoque clerici, qui ipsi Papiensi uidebamur fautores et assecle, et qui ab aliis heretici acclamabamur, eo quod ipsum sequebamur, permoti, seramus ecclesias, et, more proiectorum, non tangimus campanas, populis non psalmos, non denique canimus missas. Nec mora, nobis congregatis, fit Domino inspirante consilium. Ad Dei monachos, qui Septimo in monasterio Sancti Saluatoris degunt, communi uoto quosdam nostrum mittimus, petentes et orantes dubietatem huius rei uelle prodere, et ueritatem  cognoscere, cognitamque firmiter promittentes tenere. Responsum autem est nobis quia, si catholicam fidem pro uiribus uellemus tenere atque defendere, et Simoniacam heresim impugnando destruere, uirtus Saluatoris, tam huius negotii dubietatem quam etiam cecitatem de cordibus nostris eliminaret. Fatemur, promisimus de hac re hoc sequi quod et ipsi, si suis factum compensarent dictis. Quid plura? Statuitur dies omni uoto quesita, in qua et dubietatem perdidimus et ex qua ueritatem, quam monachi dicebant, pro posse defendendo tenemus. Quarta namque feria, in prima hebdomada Quadragesime constituitur dies. Secunda et tertia feria, specialiter pro hoc Deum  oramus, et ut Deus, qui unica est ueritas, ueritatis huius reseraret ostium, obsecramus. Illucescente uero quarta feria, a quodam nostrum itur ad uirum Papiensem qui rogans eum inquit: »Fac pro Dei tremore, proque remedio anime tue, si est de te quod monachi dicunt. Noli clericos, noli populum in eundo laboribus afficere; noli Deum experiendo tentare, sed eius negotii ueritatem, ad Dominum te conuertendo, pande; aut, si hoc te noscis immunem reatu, nobiscum uenire dignare.« Ad que ille. »Nec ego illuc uenio, neque te, si tu me diligis, ire uolo.« Ad hec uero dictum est sibi: »Profecto Dei iudicium, quia omnes uadunt, uidere ibo; et quid ibi agatur, solerter scire curabo; et quodcunque Deus iudex iustus in iudicio  suo recto monstrauerit, secundum meum ualere defensabo. Nec tibi meum molestum sit iter, quia te hodie qualis sis, sententia Dei recte ostendet. Aut enim te hodie, magis quam unquam fueris, habebimus charum, aut uiliorem et contemptum.« Nos interim, quasi celesti premoniti oraculo, non exspectamus nuntium: curriturque a nobis clericis, atque laicis, et feminis ad Septimum, in quo est sancti Saluatoris monasterium. O mira Domini potentia, miraque clementia, qui uoluntates non solum expeditis, sed etiam pregnantibus uires ad eundum donauit! Nunquid enim longitudo matronas, nunquid uia cenolenta multitudine aquarum delicatas terruit? nunquid pueros ieiunium exasperauit? Congregatis denique omnibus clericis et laicis promiscui  sexus et etatis fere ad tria millia ad predictum monasterium, interrogamur a uiris Dei: »Cur, fratres, uenistis?« Respondetur a nobis: »Ut illuminemur, et, errorem relinquentes, ueritatem sequamur,«---»Quomodo, inquiunt, illuminari uultis?« Nos, inquam, respondentes: »Ut copioso probetur igne, quod de Papiensi Petro dicitis.« »---Quem, inquiunt, fructum hoc facto habebitis, aut quem honorem inde Deo reddetis?« Respondemus omnes: »Et erimus uobiscum rectam fidem defendentes, et Simoniacam heresim abominando, Deo semper gratias agentes.«

»Quid longius moramur? Fiunt statim a populo due strues lignorum altrinsecus iuxta se in longitudine posite: singillatim uero longitudo utriusque  fuit pedum decem; latitudo autem ambarum singillatim quinque pedum, et dimidium dimidii pedis: altitudo denique utriusque separatim fuit quatuor pedum et dimidium. Inter utrasque uero pyras in longitudine semita unius brachii exstitit, et ipsa strata siccis lignis, et ad ardendum bene paratis, Interea fiunt pro hac re psalmodie, letanie, supplicationes. Monachus  intraturus ignem eligitur; iussuque abbatis celebraturus missam ad altare procedit. Missa uero cantatur cum magna deuotione et supplicatione omnium. Chorus monachorum et clericorum, necnon laicorum ex corde lacrymatur.  Ut autem uentum est ad Agnus Dei, quatuor monachi, unus imaginem Domini crucifixi, alter aquam sanctificatam, tertius duodecim cereos benedictos accensos, quartus thuribulum thure plenum baiulantes, procedunt ad succendendum lignorum prescriptas pyras. His igitur uisis, clamor omnium in celum attollitur, Kyrie eleison flebilissime pleno ore cantatur. iehsu Christus ereberrime, ut exsurgat, causamque suam defendat, oratur. Maria eius mater, ut hoc sibi suadeat, multum a uiris, plurimum a feminis supplicatur: Petri apostoli nomen, quo Simonem perdendo damnet, millies ingeminatur. Gregorius, urbis presul, ut ad suas uerificandum properet sanctiones, suppliciter obsecratur. Interea dum pro ingenii capacitate ab omnibus Deus oratur,  presbyter, perceptis salutis mysteriis, et expleta missa, exutaque casula, ceterisque sacerdotii indumentis sibi retentis, crucem Christi portans, cum abbatibus et monachis letanias faciendo, ad strues lignorum iam rogos fieri incipientes appropinquat: ibique Deus quam multipliciter ac uniformiter ab omnibus adoratur. Nulla lingua fari, nullus sensus colligendo ualet meditari. Tandem silentium cunctis imponitur, et ut conditionem rei, pro qua hec fiebant, intente audiamus et bene intelligamus monemur. Eligitur denique abbatum unus clamosus uoce, apertus lingua, qui aperte ad intelligendam orationem in qua conditio petitionis ad Deum continebatur populo legit. Collaudantibus autem cunctis conditionem, tunc iterum alius abbatum silentium  petit, eleuansque uocem, alloquitur omnes dicens: »uiri fratres et sorores, pro salute animarum uestrarum, teste Deo, hoc facimus, ut deinceps a Simoniaca lepra, que fere iam totum sordidat mundum, caueatis. Huius lepre contagium tam magnum esse sciatis, quod istius immanitati cetera crimina comparata sunt quasi nichil.« His ergo expletis, cum utrique rogi iam se ex maiori parte in flammiuomos uertissent carbones, et cum media semita igniuomarum copia prunarum tacta estuaret, ut usque ad talos pedes euntis, sicut post in probatione patuit, in prunas infigi possent; sacerdos et monachus, iussu abbatis, hanc orationem cum magna uoce, audientibus et flentibus fere tribus millibus, fudit ad Dominum. »Domine Iesu Christe,  uera lux omnium in te credentium, tuam misericordiam peto, tuam clementiam exoro ut, si Petrus Papiensis, qui Florentinus episcopus dicitur, interuentu pecunie, id est munere a manu, quod est Simoniaca heresis, Florentinam arripuit sedem, nunc tu, Fili eterni Patris, salus mea, in hoc tremendo iudicio ad adiuuandum me festina, et me illesum sine aliqua combustionis macula mirabiliter conserua; sicut quondam illesos saluasti tres pueros in camino ignis ardentis. Qui cum eterno Patre tuo et Spiritu sancto omnia cooperaris, et uiuis, et regnas in secula seculorum.«  Cumque omnes, qui aderant, respondissent »Amen,« pacis osculum fratribus dedit, et accepit.

»Interrogamur omnes: Quandiu uultis ipsum in igne manere?« Responsum est ab omnibus: »At, at quid dicitis?«---»Sufficit, domini, satis cum solemni grauitate, pedetentim ignem flammasque transire.« Iubetur quidem sacerdoti et monacho uoluntati nostre satisfacere. Tunc ipse sacerdos contra ignis ardorem salutare signum faciens, crucemque Christi haiulans, ipsamque, non flammarum multitudinem attendens, intrepidus mente, hilaris uultu, cum quadam celebritate grauitatis, illesus in corpore, illesus et in omnibus que secum portabat, in uirtute Iesu Christi mirabiliter ignem pertransiit.  Nam flamme undique concurrentes et circumquaque exsurgentes, albam quasi byssinam intrabant, et implendo inflabant; sed nature sue immemores, nichil sibi ustionis inferre poterant. Manipulum denique et stolam, eorumque fimbrias more uentorum sustollendo, huc illucque uarie ferebant, sed calore perdito ipsas in nullo comburere ualebant. Pili quoque pedum eius inter flammosos carbones immittebantur; sed, o mira Domini potentia! o Christi laudanda clementia! eorum nulli odore ignis ledebantur. Inter capillos nempe flamme circumsurgentes intrabant, eosque flando leuabant et releuabant: sed nec summitatem alicuius eorum, uires suas oblite, adurendo retorquere ualebant. Erant quippe flamme ex omni parte ipsum concludentes  ad Saluatoris miraculum, non ad ardoris incendium. Ardorem catholice fidei sentiebant, ideoque non ardebant. Deus profecto noster ignis consumens aderat, ideoque, ipso nolente, corporeus ignis nichil nocere poterat. Procul dubio uerum crat quod a seruis suis dicebatur, quia illorum testis, ueritate iuuante, ab igne miraculose liberatur. ueritas enim semper liberat quos falsitatis macula non coinquinat.

»Postquam autem egressus est de igne, dum iterum uellet focum repedare, capitur a populo; deosculantur pedes pre desiderio, Pre gaudio quidem se quisque beatum putabat, qui uestimentorum quamcunque particulam deosculari ualebat. Graui namque premebatur angustia populorum; sed magna  cum difficultate liberatur uiribus clericorum. Laus Deo ab omnibus una pre gaudio, etiam flendo cantatur, certi iam quia uerbum Dei nunquam mutatur. Simon Petrus magnis laudibus sublimatur: Simon denique magus ut stercus pedibus conculcatur. Nomen Petri Apostoli in ore omnium super mel et fauum cum laudibus magis magisque dulcescit: nomen impii Simonis super fel et sulphur cum uituperatione magis magisque putrescit. Magnitudinem quippe horum Christi signorum, copiamque gaudii nostri, ac quotidianam gratiarum actionem, nec cordis sensus cogitare, nec lingue plectrum exprimere, nec manus, sicut est, unquam sufficient scribere. Sed, quia sapienti de multis pauca sufficiunt,  demum ad paternitatem uestram supplicandum concurrimus Per ipsum uero beatitudinem uestram oramus, cuius uicarium, tam in celis quam etiam in terris, uos esse desideramus. Dignamini plebi longa peste demolite consilium pariter et defensionis auxilium impendere. Dignamini nos miseros ab importunis luporum faucibus abstrahendo eripere. Dignamini, precamur, arma contra hostes Petri apostoli mouere, acies struere, uires sumere, sancta bella committere, et nos oues Christi beato Petro, tibique uice eius commissas, contra Simoniacos preliando, de captiuitate liberare. Plerisque etenim nostrum beatus ipse Apostolus. ut olim a Nerone in cruce confixus, in uisu noctis apparet, et, passionem suam ostendendo, ut a societate  Simoniacorum declinemus, pie suadet: »Sicut, inquiens, me Simoni mago nunquam coniunxi, sic quoque uos, si Christi esse uultis, si oues pascue eius estis, si me clauigerum regni celestis creditis, si me uobis portas regni celorum aperire cupitis, Simoniacis nolite sociari, nolite coniungi, nolite communicare.« Nunc itaque, domine sancte, quia fiducia recuperationis nostre, secundum Deum, in sancta sede Romana est posita; uos qui ipsi presidetis, oramus ut rapacibus lupis ex aduerso ascendatis, atque auctoritatem sacerdotalis culminis pro ouibus uobis uice Petri creditis opponatis. Iterum iterumque cernui sollicitudinem uestram oramus, Pater, ut, quod pastoris est, nobis dilaniatis ouibus ne pigritemini clementer impendere.«

 His autem cognitis, Dominus Alexander papa prefatum Petrum Simoniacum de omni episcopali officio deponere curauit.



CAPUT LXu.

Eo tempore comes Bulgarus religionem et sanctitatem, iniunctamque constantiam aduersus hereticos beati Ioannis suorumque monachorum agnoscens, in monasterio Ficiclensi uenerabilem Petrum, qui per ignem mirifice transierat, rogauit sanctum Ioannem in abbatis officio constituere. Cuius petitionibus annuens, eidem loco predictum uirum in abbatis officio prefecit. Qui postmodum inde abstractus, et Romam, Deo uolente, deductus, post custodiam uaccarum et asinorum, quam in uallumbrosa  iussu beati Ioannis humiliter tenuit, post gradum prepositi penes Passinianum, et abbatis officium in predicto Ficiclo, decenter exstitit cardinalis et episcopus Albanensis.



CAPUT LXuI

Interea quidam fideles clerici et laici Mediolano  petentes auxilium sancti Ioannis, asserentes quod per multos annos tam ipsi quam plures alii, zelo diuine legis, penitentiam et communionem non acceperant; qui, Simoniacos omnimodo deuitantes, catholicorum in sua terra nullum inueniebant. Quibus misericordia motus ait: »Quod uobis consilium possum impendere?« At illi: »Pater, inquiunt, sancte, si tot miseris uis subuenire, clericos,  qui ex nostra terra pro uitando consortio hereticorum ad te confugerunt, a catholicis fac ordinari, tales illuc remitte, et Christianitatem iam pene deletam poterunt renouare.« Quid multa? Pater pius, more solito, nimia pietate commotus, non solum illos, sed etiam quos iam in interiori cella nouitiorum habebat, et qui uenerant induere monasticum habitum, inde abstraxit, et a Rodulfo episcopo Tudertino, sanctissimo et catholico uiro, gradatim ordinari fecit, eosque Mediolanum direxit.



CAPUT LXuII.

Hunc episcopum post Petri  Simoniaci depositionem ad regendum Florentinum episcopatum papa mandauerat: et, ut magis dicam, ipsum dominum Rodulfum episcopum prefato Mediolano  cum uiris eruditis postea misit, ut, cunctis catholicis id omnino petentibus, episcopali officio subueniret ad consolanda corda fidelium, diu pastore catholico destituta.



CAPUT LXuIII.

In eisdem diebus una mulier cum tribus paruulis filiis, quorum unum a dextris, a sinistris alterum ducens, tertium in humeris ferens, filiis ac sibi uictum circumquaque pergendo querebat. Que cum ad hospitalem Sancti Saluii, eleemosynam quesitura, uenisset, eamque beatus Ioannes multiplicatam filiis, et depressam inopia cerneret, pietate motus custodem hospitalis Andream nomine uocat, et iubet ut aliquid muliercule largiatur. Ille uero, quem egestatis copia ualde premebat, respondet se  nonnisi panem unum habere. Cui reuerendus Pater de eodem iubet mulieri pro Dei caritate partem porrigere. Cuius iussioni minister obediens, ad furnum properat, in quo panem eumdem reposuerat, et intuens uidit totum furnum plenum panibus. Qui ualde letus effectus, ad illum rediit, sibique quod acciderat nuntiauit, meritis eius id euenisse non dubitans. Quod beatus uir audiens, dixit ei: »Tace, et hoc nemini dicas; panem autem, ut iussi, petenti tribuas.«



CAPUT LXIX.

Post hec ad Passinianum rediit, ubi diem ab eo longo tempore desideratum, scilicet ut dissolueretur et esset cum Christo, deuotus et supplex exspectare cepit cum magna cordis exsultatione;  sepius hunc uersiculum repetens: Sitiuit anima mea ad Deum uiuum; quando ueniam, et apparebo ante faciem Dei? et subiungebat: Satiabor cum manifestabitur mihi gloria tua.



CAPUT LXX.

Languore itaque grauescente, cepit euidenter dicere quod uite sue terminus propinquabat. Mandat itaque discipulis quos fratribus preposuerat, et ad se facit absque mora uenire. Quos de ordinis obseruatione, commissi gregis custodia premonens, et in multis eos exhortans, benedixit eis, et osculatus est eos, precipiens unicuique continuo remeare ad  propria monasteria, qui, licet merentes et nimium flentes, nec patris iussioni contradicere presumentes, inuiti reuertebantur. Remanserunt tantum cum eo domnus Rusticus prior, et Letus Passinianensis abbas. Isti accedentes ad eum eadem hebdomada qua obiit, humili prece rogauerunt ipsum ut fratribus exhortationem aliquam de concordia pacis et caritatis unitate relinqueret. Tunc iussit hec que hic continentur dictari et scribi, pro edificatione fidelium in posterum conseruanda.



CAPUT LXXI.

»Ioannes abbas omnibus fratribus in amorem fraternitatis secum iunctis salutem et benedictionem. Me sub graui infirmitate diu laborantem, Deus ut animam recipiat, corpus meum terra, quatenus  ad puluerem reuertatur unde materiam sumpsit, quotidie exspecto. Et hoc mirum non est, quia etas etiam absque tante infirmitatis oppressione hoc me admonet quotidie exspectare. Et hinc transire quasi sub silentio estimabam: sed locum et nomen quod in hac corruptibili carne, quamuis non sicut decuit, tenui, pensans, esse utile duxi, uobis aliquid de uinculo caritatis loqui; et hoc non a nobis, et nouiter, sed que quotidie auditis, transcurrendo replicare breuiter. Certe hec est illa uirtus que omnium rerum Creatorem effici compulit creaturam. Hec est illa, quam indicem ipse suorum omnium mandatorum apostolis commendans, ait: Hoc est preceptum meum, ut diligatis inuicem. De ista Iacobus apostolus  loquitur, dicens: Qui totam legem obseruauerit, offendat autem in uno, factus est omnium reus. Ista est de qua beatus apostolus Paulus dicit: Charitas cooperit multitudinem peccatorum. Hinc ergo colligere possumus, quod tenendo caritatem, omnia peccata operiri; ceteras uero uirtutes estimantibus se obtinere posse, sine hac nichil ualere. Sed hec audiens quisque superbus et inobediens, hanc in ueritate cogitat habere, si se corporaliter in communione fraterna uiderit perdurare. A qua, ut ita dicam, opinione falsa unumquemque beatus Gregorius, uere caritatis finem indicando, excludit, dicens: »Ille perfecte Deum diligit, qui sibi de se nichil relinquit.« Quid uero de caritate singulariter loquar ignoro: quoniam  omnia Dominica mandata ab hac pullulare radice scio: quia si multi sunt rami boni operis, una est tamen radix caritatis. In cuius calore nequaquam reprobi possunt diu perdurare, Domino Saluatore dicente: Refrigescet caritas multorum: quos frigidos et ab unitate diuisos apostolus Ioannes plangit, dicens: Ex nobis exierunt, sed non erant ex nobis; nam si fuissent ex nobis, mansissent utique nobiscum. Et si ita est, imo quia ita est, debet unusquisque fidelis semper pensare qualiter se tam summo bono possit copulare, secumque quos habeat in uia Dei socios anxius querere.  Et sicut reprobi, hanc relinquendo, a Christi corpore abscinduntur: sic electi, eam in ueritate amplectendo, eidem Christi corpori confirmantur. Ad hanc uero inuiolabiliter custodiendam ualde utilis est unitas fraterna, que se constringit sub unius persone curam, quoniam sicut flumen a suo alueo siccatur, si in multis riuulis diuidatur: sic fraterna unitas minus ualet ad singula, si fuerit sparsa per diuersa. Idcirco, ut in longo ista caritas inuiolabilis permaneat uobiscum, uolo ut in domino Rodulfo uestra cura et consilium post meum obitum pendeat, saltem sicut in me pependit in mea uita. ualete.«



CAPUT LXXII.

Tertia postea die priusquam obiret, uidit sibi  iuuenem assistentem, quem fuisse ipsius angelum estimamus. Quem cum solus, et nullus alius cerneret, ait fratribus: »Quare fratrem illum non uocasti uobiscum, dum comedisti?« Cui fratres: »De quo, inquiunt, fratre dicis, Pater?« Et ille: »De illo, inquit, pulchro iuuene, qui ad nos uenit, et nobiscum moratur ingrediens, et egrediens.« At illi: »Unde est, et quo nomine uocatur?«---»Nescitis, inquit, quia de monte Domini est, et Benignus uocatur?« Tunc ille Spiritu sancto docente intellexit angelum esse, et uere de monte Domini, id est de celo fore, talique dixit illum nomine appellari, id est Benignus. De illo siquidem monte Psalmista ait: Quis ascendet in montem Domini? et alibi: Quis requiescet in monte sancto tuo?  Ad ipsum siquidem montem per gratiam Christi ascendere cupiebat, cui diutius ipse seruierat. Et recte beato Ioanni Angelum talis nominis deputauerat, quem misericorditer immensa benignitate pre multis mortalibus ditauerat. Quibus auditis, fratres abierunt, et super mensam uictum unius hominis posuerunt, extra fratrum uictualia constituta, quo adimpleto, quieuit. Deinde cum ad exitum propinquaret, fecit hec in breuiculo scribi, et in manu poni, sibique consepeliri precepit: EGO IOANNES CREDO ET CONFITEOR FIDEM QUAM SANCTI APOSTOLI PRAEDICAuERUNT, ET SANCTI PATRES IN QUATUOR CONCILIIS CONFIRMAuERUNT; ut crederetur intimo eam corde tenuisse, quam uidebatur uerbis et operibus eatenus utiliter defendisse.



CAPUT LXXIII.


Post hec Christo tradidit spiritum, corporis et sanguinis ipsius perceptione munitum, in quem integra fide crediderat, quem pure dilexerat, cui pia intentione seruierat, secum talentum sibi creditum multiplicatum reportans. Obiit autem feliciter anno 1073, Dominice incarnationis, in feruentissimo estatis ardore, quarto scilicet Iduum Iuliarum.



CAPUT LXXIu.

Tunc abbates qui presentes erant, spe certa  credentes Deum sine fetore posse seruare magistrum in estatis feruore, qui discipulum eius in igne prius seruauerat absque omni combustione, deliberauerunt funus Patris insepultum retinere, donec abbates ad eius exsequias undique conuenirent. Hac itaque causa insepultum per triduum permansit: in quibus diebus, ad celebranda tanti Patris obsequia, pene inumerabilis clericorum ac monachorum multitudo conuenit. Per hos autem dies et noctes qui conuenerant, tanto Patri honore debitum impendentes, infatigabiliter gratias agentes Christo, qui cursum eius in omni religione seruauerat, benedicebant Deum in his que de eo nouerant et audierant.



CAPUT LXXu.

 Post hec sancti uiri corpus in hymnis et laudibus debitis sepulture  tradiderunt, ita immune ab omni fetore, quemadmodum illesam fidem suam, donec uixit, ab omni contagionis errore seruauerat, et uelut Omnipotens discipuli transeuntis per ignem carnem et incombustas uestes omnimodo custodierat.



CAPUT LXXuI.

Quo sepulto, communi fratrum electione dominus Rodulfus obedentiam sibi a Patre iniunctam accepit, et trienno rexit, et, dum uixit uaianum, Fontem-Taonis, et Coneum sub suo regimine sumpsit. Post cuius excessum prior Rusticus regimen totius congregationis tenuit, quam sexdecim annis  satis fideliter custodiuit: sub quo cenobium Sancti Angeli in Pistoria, Sancte Marie in Nerana, Sancti Fidelis Strumis, Sancti Pauli Pisis, Sancti Saluatoris in Sophena; unum in monte Armato, alterum Oselle, in partibus Castellanis nouiter sunt instituta.



CAPUT LXXuII.

Deinde, post depositionem carnis et Patris eximii sepulturam, multa per eius merita Deus ostendit: quorum aliquam partem subiungere mihi uisum est utile pro utilitate legentium, et multorum edificatione fidelium.



CAPUT LXXuIII.

Ioannes, qui camerarius et cellerarius erat, uidens immensam turbam monachorum, clericorum  ac laicorum ad exsequias sancti Patris undique conuenire, dum non haberet quod tantis posset apponere, cepit uehementer estuare, nesciens omnino quid ageret. Tandem ad se reuersus, confidens in Domino, meritisque Patris sancti presumens, ait: »Qui de quinque panibus quinque millia satiauit, potest interuentu nostri Patris olera, simulque legumina, cum aliis uictualibus hodie multiplicare.« Quo dicto, uascula, que more solito fratribus parari solebant, que quotidianis eorum usibus uix sufficiebant, integra fide, spe certa, caritate perfecta,  et ad coquendum cum cibariis statim preparauit, et ad ignem posuit. O mira res et stupenda! de uasculis, quibus [per, uel iuxta] solitam annonam fratres loci illius tantum alere solebat, a mane usque ad noctem superuenientibus ibidem hospitibus administrauit: nec in aliquo defecerunt, sancti uiri precibus mirabiliter aucta.



CAPUT LXXIX.

Dominus quoque Gregorius uII papa, qui ad sacrosancta missarum solemnia ueniens in multa compunctione solebat accedere, continuis tribus . . . cum compunctio consueta sibi deesset, in memoriam uenit ei nomen et sanctitas sancti Ioannis, cum quo, dum uixerat, amicitiam et notitiam multam habuerat. Quem dum in suum auxilium humiliter  inuitasset, mox gratiam eiusdem sancte compunctionis, multo largius quam solebat habere, resumpsit. Quod dominus Petrus Albanensis episcopus ex ipsius ore domini pape audisse, ipse quoque uerum fuisse coram multis crebro dicebat.



CAPUT LXXX.

Item dominus Teuzo Razolensis abbas, qui de primis maximisque discipulis eius fuit, dum iter ageret, ueniens uallemumbrosam, grauissimo iliorum dolore sepius torquebatur. Cumque inter immensas doloris angustias fluctuaret, redire nolens, progredi non ualens, patrem Ioannem anxius rogare cepit, et dolor ab eo confestim abscessit.



CAPUT LXXXI.

Alia quoque uice, dum eidem abbati Teuzoni domini  prioris Rustici fuisset obitus nuntiatus, et ipse tanto languore teneretur ut se nullo modo posset mouere, calliculam benedicti patris reuerenter tetigit, et mox sanissimus effectus, ad sepulturam defuncti perrexit.



CAPUT LXXXII.

Item matrona quedam nobilissima, nomine Adalasia, grauissimis per unum integrum annum febribus magnis exestuans, ante sepulcrum eius aliquantulum iacuit, et illico, sanitate recepta, meritis eius incolumis facta, remeauit ad propria.



CAPUT LXXXIII.

Diebus eisdem una lampas ante sepulcrum eius a priori tunc tempore constituta, que nocturnis horis  accendebatur, per multos annos ibidem mansit. Quam plerumque in terram corruisse, et semper illesam mansisse, qui primum ista dictauit, cum multis se uidisse profitebatur.



CAPUT LXXXIu.

Sub eodem tempore, miraculum non dissimile per eius merita dicitur contigisse. Quidam presbyter, nomine Zenobius, fuerat, qui plebem Brozensem per quadraginta annos et eo amplius rexit. Qui dum una die, sole uergente ad occasum, acceleraret se uespertinam celebrare synaxim, accensa candela, lampadem ecclesie festinabat ignire: et cum in ea minime liquorem olei reperisset, nec alias haberet unde eam reficere posset, sepius replicando ipsam igniuit: sed aqua, que in ea erat, absque mora lucentem  uelociter exstinguebat. Tunc, animo furibundus, fideliter tamen orans, ait: »Si uera sunt que de Ioanne Gualberto uidi et audiui propriis oculis, in ipsius nomine precipio tibi, ut celeriter accensa inexstincta permaneas.« Que sub tanta uelocitate subito est accensa, ac si diuinitus imperatum ei fuisset. Idem ipse, qui uidit et interfuit, hec scripsit, et dictando mandauit.



CAPUT LXXXu.

Deinde frater quidam, Albertus nomine, qui in eodem Passiniani cenobio, in quo beatus Ioannes requiescit, dum piscem manducaret, una piscis spina repente gutturi eius hesit, que sibi grauem angustiam diutius intulit. Sed dum immensum periculum conaretur effugere, nec ualeret, ad sancti  Ioannis patrocinium recurrit, quod efficaciter sibi mox prestitum sensit. Nam eius nomen corde inuocans presidiumque rogans  spinam repente glutiuit, et affligentem se molestiam suffragio pii Patris euasit.



CAPUT LXXXuI

Idem Pater, dum adhuc uiueret in hac luce, et esset apud Sanctum Saluium, economus duos artifices in cella eiusdem loci pro necessario opere posuit, qui, maligno spiritu suadente, noctu uenerunt ad eamdem cellam, disponentes furtim auferre que illis apta uidebantur; non attendentes Apostoli scriptum: Qui furabatur, iam non furetur, magis autem  laboret manibus, quod bonum est. Ingressi itaque cellam, impleuerunt saccos quos portauerant diuersis bonis, et, eos sibi superponentes, ut aufugerent laborabant. Sed peccatorum suorum irretiti uinculis, et beati Ioannis impediti meritis, sic immobiles stare ceperunt quasi affixi terre radicitus tenerentur; nec saccos dimittere nec uacui recedere ualebant. Cum uero prima hora diei cellam unus ex fratribus introiret uinum haurire pro missa celebranda, latrones admirans, ad ecclesiam rediit. Finito autem capitulo, retulit quod in cella cognouerat; sed cellerarius se nescire respondit. Beatus autem Ioannes, hoc totum sancto Spiritu reuelante cognoscens, iuit ad illos ac uehementer corripuit; et ne talia de reliquo presumerent prius admonuit.  Exinde partem furti pie concessit illis, partem nichilominus abstulit. Qui, Patris eiusdem monitis edocti res pauperum ultra non rapere, sed, cum indigerent, humiliter postulare; demum absoluit, et, licentia eius, illesi non sine uerecundia discesserunt.



CAPUT LXXXuII.

Sunt preterea nonnulla alia de uenerabili patre Ioanne litteris tradita, que oculis aspexi; quedam alia, que fidelium narratione multorum audiui, que presenti opusculo renui copulare, ueritus excedere superius pollicitam breuitatem. Insuper ad tumulum eius, non solum illius terre incole, uerum etiam de remotioribus partibus multi crebro ueniunt, plurimis anxietatibus pressi, ac uariis infirmitatibus aggrauati: qui, prestante diuina clementia,  sancti Ioannis precibus, leti et incolumes ad propria reuertuntur. Quidam monachus Pistoriensis monasterii Sancti Angeli, interueniente necessitate, dum iter ageret, ad quemdam pontem perueniens, neglexit ex equo descendere, seque confidens equo ad salutem conuenienter transuehi, nichil timebat incommodi. Dum autem per pontem transiret, equus ex improuiso sub pede lapsus corruit. Unde monachus qui ei supersedebat, ui cadentis equi fortiter impulsus, extra pontem cecidit, et pauore mortis repentine perterritus, reuerendum patrem Ioannem fideliter inuocans, semper paratum adiuuare, ut ei succurreret, ualido clamore cepit inuocare.  Cui quedam imago fulgens protinus assistens, et eius lateri utramque manum apponens, illum forti ueloci impulsu super pontem reduxit; eique mox uestimenta caballus de quo ceciderat, dum conaretur assurgere, genu premens, tandiu tenuit donec monachus manibus reductis equum comprehenderet, eiusque uentrem subintrans, pontem illesus ascenderet. Sicque factum est, dum monachus, qui morti uidebatur esse uicinus, beati patris Ioannis nomen congeminando fideliter repeteret, illius presidio non solum meruit ab imminenti morte eripi, uerum etiam pristine sanitati ex integro restitui  .





DE SANCTO IOANNE GUALBERTO ABBATE ORDINIS uALLUMBROSANI FUNDATORE IN MONASTERIO PASSINIANO IN ETRURIA COMMENTARIUS.




§ I. Sancti patria, nomen et stemma.


Sanctissimus uallumbrosani Ordinis institutor, simulque acerrimus Simoniace hereseos oppugnator iuxta communissimam historicorum sententiam natus est Florentie celebri Italie ciuitate Patrem habuit Gualbertum: matrem uero, ut quidam uolunt, Willam seu Camillam, de qua tamen antiqui uite scriptores non meminerunt. Nomini S. Ioannis addidi in titulo Gualbertum, quamuis Didacus Franchius in uita illius Italice edita lib. 1 pag. 9 dicat ipsum tantummodo a modernis ita appellari. Nam antiquitus etiam ei Galberti siue Walberti nomen, quod pater illius gerebat, datum fuisse, patet ex num. 127 in uita per B. Andream scripta, ubi Zenobius presbyter lampadem accendere uolens sic  exclamat: »Si uera sunt, que de Walberto Ioanne propriis oculis uidi et audiui, in ipsius nomine precipio tibi, ut celeriter accensa, inexstincta permaneas.« Idem confirmatur ex capitulo celebrato »anno ab Incarnatione Domini nostri Iesu Christi MCXXuII.« In quo statutum est, ut nulli liceat »cantare, nisi quod Maiores nostri cantasse sciuntur, scilicet quod in Antiphonario domini Ioannis Gualperti inuenitur.« Hec satis de Sancti nostri patria et nomine; nunc de natalium splendore paulo fusius agendum est.

2. Satis constat S. Ioannem Gualbertum nobili stirpe progenitum esse; at in exornanda determinandaque  eius nobilitate quidam nimium mihi solliciti fuisse uidentur. Inter alios R. D. Tiberius Petraccius arborem genealogicam erexit, in qua maternum illius genus deducit ex Carolingico Francorum stemmate, ac dein per ramum illud connectit cum illustri Ubertorum familia, quam ex augusta ueterum Romanorum gente processisse cum Ricordano Malaspina aliisque existimat. Paternam uero stirpem ex Longobardorum regibus oriri asserit. Unde uarios consanguinitatis gradus ostendit inter S. Petrum Igneum ex Ordine uallumbrosano S. R. E. Cardinalem, S. Bernardum Ubertum ex eodem Ordine episcopum Parmensem et Cardinalem, ac denique inter S. Gregorium uII Pontificem et S. Ioannem Gualbertum, ita ut hi omnes non tantum  professionis aut sanctitatis, sed etiam sanguinis uinculo fuerint coniuncti, ut fusius explicatur in Actis nostris tom. 6 Maii in uita Gregorii uII.

3. Quidquid sit de tam antiqua S. Ioannis Gualberti origine, quam solide probari desideramus, de huius arboris genealogice ramis aliorum sententias referemus, ut equus rerum estimator de tota arbore facilius possit iudicare. Baronius in Annalibus Ecclesiasticis tom. XI ad annum Christi 1063 agens de Petro Igneo satis caute dicit, quod fuerit »nobili ortus genere ex stemmate dominorum Aldobrandinorum, ut in uita eius edita nuper asseritur.« Sed hec uita »nuper edita« exiguam aut nullam habet  auctoritatem, nisi proferat ueterum documenta, quibus adeo antiquam nobilitatem Petro uindicet. Que cum Baronius pretermiserit indicare, talia defuisse suspicor. Si quis tamen solida in hanc rem instrumenta assignauerit, ea ambabus, ut aiunt, ulnis amplectemur.

4. Historia Ciacconii de Pontificibus Romanis et S. R. E. Cardinalibus ab Oldoino nostro edita auctaque hanc Petri Ignei nobilitatem et cum S. Ioanne Gualberto coniunctionem sic ex aliorum opinione refert tom. 1, col. 862. »Cum in sacra uallis Umbrose eremo S. Gualbertus noui Ordinis sub S. Benedicti regula fundamenta iecisset, miraculorum eius ac sanctitatis fama non per Etruriam modo, sed per remotas dissitasque locorum regiones longe lateque  spargebatur. Quare multi ad eum quotidie undequaque confluebant, ut sub tanti Patris instituto mundi pompas et seculi blanditias relinquentes Deo sedulo sinceroque corde deseruirent. Ad quem Dominice incarnationis anno MXuIII«  »inter discipulorum primos non segniter accurrit adolescentulus quidam Florentinus, Petrus nomine, clara, ut ferunt, Aldobrandinorum stirpe progenitus, ipsius sancti Patri coniunctus et affinis.«

5. Deinde post traditam uite illius synopsim subnectit sequentia: »Rome in aula nouarum edium uaticanarum Clementine, quam uocant, aule proxima, B. Petrus Ignens et S. Bernardus Ubertus S. R. E. Cardinales, breuibus elogiis additis, coloribus  expressi conspiciuntur; eos Clemens uIII pingi iussit. Petrum Ioannes Mattheus Cariophilus Iconiensis archiepiscopus epigrammate celebrauit.


B. PETRO IGNEO CARD. ALDOBRANDINO.


Dixerat Elias: Hic ara, hic hostia duplex;
   uincat utri absumens celitus ignis eat.
Igneus at Petrus litem non terminat aris,
   Sed rapidos ignes permeat innocuus.
Zelus utrique ardens, Petri est uictoria maior,
   Ignibus ille, ignes uicit at iste suos.«

Ferdinandus Ughellus hanc opinionem tanquam fabulam rotunde explodit, ita scribens tom. I Italie sacre, col. 291. »Ceterum Baronius in tom. XI Eccles. Annal. deceptus a quodam moderno scriptore,  qui huius Sancti uitam temporibus octaui Clementis emisit in lucem, insinuare uidetur hunc Petrum Igneum e gente Adolbrandina traxisse originem; itaque fauorabilis fabula placuit ut Petrus ipse Cardinalis Adolbrandinus, alioquin princeps sapientissimus, uallumbrosanum Petrum in noua Clementina aula cum Adolbrandine gentis insignibus, elegantique epigrammate a Ioanne Mattheo Cariophilo archiepiscopo Iconiensi confecto depingendum curauerit.«

6. Nunc audiamus quomodo de altero eiusdem stipitis surculo, de nobilitate, inquam, Gregorii uII auctores dissentiant. Oldoinus noster in additionibus ad historiam Ciacconii tom. I col. 855, ita scribit. »Hiltprandus natione Etruscus, patria Senensis  uel melius Soanensis, que est urbs Etrurie prope Senas, habuit parentem Bonicium, non fabrum lignarium, quod ignominie ergo aduersarios ipsi obiecisse scimus, sed ex nobili et antiqua familia Aldobrandescorum comitum Soanensium, ut scribunt Platina, Sansouinus, Tomasius, Maccabrunus aliique ex huius familie insignibus et sequenti inscriptione que in ecclesia Metropolitana Senarum habetur.«


HIC ANN. MLIX ILTPRANDO ILDEBRANDESCO ARCHID. CURANTE; QUI POSTMODUM GREG. uII, eCUMENICUM CONCILIUM CELEBRATUM, UBI ANTIPAPA BENEDICTO ABROGATO, GERARDUS ALLOBROX EPISCOPUS  FLORENTINUS ASSUMPTUS NICOLAUS SECUNDUS APPELLATUS.

7. Cuius etatis uel auctoris sit hec inscriptio ignoro; uerum non satis exacta mihi uidetur. Nam inter alia obseruo, tum temporis contra Benedictum antipapam non fuisse Senis celebratum concilium, multo minus »ecumenicum.« Inuenio quidem Senis Pontificem electum esse Nicolaum II, sed post electionem Senis pacifice peractam, habitum fuisse anno MLIX concilium Sutrii, in quo pseudopapa Benedictus, cognomento Mincius, depositus omnique sacerdotali officio priuatus est, sicuti tradunt conciliorum collectores post Baronium ex codice uaticano, qui inscribitur »Liber censuum.« Idem  in Labbeana conciliorum collectione tom. IX col. 1098 testantur uetera Romanorum Pontificum gesta, que collegit Nicolaus Aragonensis Cardinalis his uerbis: »Celebrata itaque in pace electione  Senis, dictus Nicolaus Pontifex cum Archidiacono et Cardinalibus officium habuit, ut pro causa iam dicti uelitrensis intrusi, apud Sutrium synodum celebraret, ad quam non solum episcopos Tuscie et Lombardie, sed et magnum Godefridum et Guibertum cancellarium conuocare deberet. Quod absque dilatione factum est. Predictus autem Mincius, ubi Nicolaum Papam cum personis, que apud Sutrium conuenerant, in synodo residere cognouit, sedem, quam inuaserat, conscientia remordente, reliquit, et in domum propriam remeauit.« Sentiat  lector de hac Senensi inscriptione quod placuerit. Ego hactenus solummodo octodecim synodos ecumenicas agnosco, et ex iis nullam Senis celebratam noui.

8. At ne hic extra olas saltemus, ad prefatam Gregorii uII nobilitatem reuertamur. Preter Binium, Ricciolium, Labbeum aliosque, qui hunc patre fabro natum arbitrantur, Baronius egregius Romanorum Pontificum uindex tom. XI ad annum Christi 1073 ita S. Gregorii uII uitam describere incipit. »De ipso dicturi, incipiamus ab eius natalibus atque genere, quem alii Soanensem, Senensem alii fuisse tradunt. Constantior est sententia fuisse patria Soanensem e Tuscie ciuitate, natum humili loco, parente fabro, quod ignominie causa aduersarios ipsi obiecisse  reperimus, cum hac ex parte magis laudandus esset quod euidentiora in eo ex his elucescerent signa ueri apostolatus; siquidem Apostolus dicat: uidete uocationem uestram, fratres, quia non multi sapientes secundum carnem, non multi potentes, non multi nobiles, sed que stulta sunt mundi elegit Deus, ut confundat sapientes, et infirma mundi elegit Deus, ut confundat fortia, et ignobilia mundi, et contemptibilia elegit Deus, et ea que non sunt, ut ea que sunt destrueret, ut non glorietur omnis caro in conspectu eius. Hec Apostolus: cum alioquin superbe nimis respuat humanus fastus natalis titulum illum, quo Deus Filium suum hominem factum uoluit insigniri, ut fabri filius diceretur. Addunt uero ista de fabri filio; quod cum puer luderet ad pedes  patris ligna dolantis, ex reiectaneis segmentis, cum nesciret litteras, casu elementa illa formarit, ex quibus simul coniunctis illud Dauidicum exprimeretur oraculum: Dominabitur a mari usque ad mare; quo significaretur, manum pueri ductante numine, eius fore amplissimam in mundo auctoritatem.«

9. Scio hanc Baronii sententiam non esse tam certam, quin uaria illi opponi possint, presertim cum neminem pro ea citet. Saltem circa huius sancti Pontificis patriam plerisque aduersatur Hugo Flauiniacensis in Chronico uirdunensi, quod edidit Labbeus noster tom. I Noue Bibliothece manuscript. librorum, ubi fol. 206, antiquus ille scriptor de Gregorio uII hec disertis uerbis affirmat: »Natus  est igitur in urbe Roma, parentibus ciuibus Romanis et, quod maximum est, religiosis, adscribendus ciuis curie celestis.« Ex hac opinionum uarietate apparet arborem illam genealogicam a R. D. Tiberio Petraccio inuentam, non omnino firmis radicibus niti. Et sane nouum non esset, indebitos nobilitatis titulos Sanctis affingi, cum in Breuiario Romano Antuerpie anno MDCXXXuI, apud Plantinum impresso de S. Catharina Senensi legerentur sequentia: »Catharina uirgo Senensis, ex Benincasia una cum Burghesia familia ex eodem stipite proueniente, piis orta parentibus, beati Dominici habitum, quem sorores de Penitentia gestant, impetrauit.« Iam autem, omissis prudenter harum familiarum titulis, ita legimus: »Catharina uirgo  Senensis piis orta parentibus beati Dominici habitum, quem sorores de Penitentia gestant, impetrauit.«

10. Nolim tamen ut quis ex his aliisque antea dictis existimet, me uelle nobili S. Ioannis Gualberti aliorumque genealogie repugnare; nam cum in antiquis monumentis nichil certi ad dirimendam hanc controuersiam inuenerim, predictum stemma nec admitto nec reiicio. Itaque, cum genus et proaui, et que non fecimus ipsi, uix nostra dici possint, plurisque facienda sint uirtutis, quam sanguinis decora, transeamus ad heroicam clementiam, qua S. Ioannes Gualbertus dedit sanctiori uite exordium, et orbi Christiano imitationis exemplum.



§ II. Clementia Sancti erga hostem, prodigiosa Crucifixi inclinatio, et eius descriptio.


11. Narrant Acta post hunc commentarium danda, »quemdam propinquum« S. Ioannis Gualberti ab altero fuisse occisum. Cum uero Sanctus postmodum in arcta uia obuium haberet homicidam, quem armigeris stipatus facile interimere potuisset, clementer ei ob Christi crucifixi amorem pepercit. Post hunc generosum uirtutis actum S. Miniatis templum oraturus ingreditur, in quo, dum Crucifixi effigiem sibi caput inclinare uidet, sanctioris uite desiderium concipit, atque etiam, inscio parente, in eodem S. Miniatis monasterio religiosum institutum amplectitur. Nunc quedam ad hanc historiam obseruanda occurrunt. Breuiarium Romanum et posteriorum  seculorum scriptores asserunt unicum S. Ioannis fratrem, nomine Ugonem, interfectum fuisse, ac Ioannem Gualbertum sancto Parasceues die interfectori eius ignouisse; que utraque assertio forsan ueteri traditione nititur: nam antiquissimi uite scriptores nec certum occursus diem nec ullum consanguinitatis gradum exprimunt. At Actis omnibus aperte contradicunt, qui S. Ioannis Gualberti patrem ab hoc inimico interemptum uolunt, inter quos est Ludouicus Zacconius in compendio uitarum omnium Sanctorum, quod ex uariis hagiographis collectum ordine alphabetico uenetiis anno 1612 Italice edidit.

12. Fortasse huic errori occasionem prebuit S. Petrus Damianus, qui historiam in substantia similem,  sed in circumstantiis discrepantem sic exponit lib. 4, epist. 17: »Unde non otiosum credimus, si his uerbis inseritur, quod celebri a nonnullis relatione uulgatur. uir quidam, ut dicitur, potertiorem se hominem interfecit, a cuius etiam filio more seculi, non legibus Euangelii, multas bellorum molestias protulit: Paterni scilicet ultor interitus, et strages anhelabat hominum, et frequentium reportabat manubias rapinarum. Inter has igitur homicida deprehensus angustias, imperiale decreuit adire fastigium, si quod forte tot calamitatibus posset reperire solatium. Quo comperto, paterni sanguinis ultor insequitur, eumque, siue ut tribunalium lege constringat, siue ut repente gladiis  opprimat, impiger comitatur. In Teutonicis uero partibus tunc imperator agebat.

13. »Cum itaque procedens modeste, quasi securus incederet, subsequens autem celerius properaret, tandem contigit ut sibimet inuicem propinquantes, in mutuos uterque duceretur aspectus. Sed cum is, qui homicidii reus erat, uix quatuor uel quinque comitum fulciretur auxilio interfecti uero filius triginta ferme cingeretur obsequiis armatorum, quaternionem suum cohortatur, ut fugiat. Ille se conspiciens de persequentium manibus auolare non posse, anime patrocinium petiit, ad humilitatis umbraculum confugium fecit. Proiectis igitur armis, brachiis etiam in modum crucis extensis, solo prosternitur, et uel miserentium ueniam, uel ictus ferientium  prestolatur. At ille iam uictor ad reuerentiam crucis manu reprimendo compescuit, ultro etiam, ne ab aliquo feriretur, inhibuit. Postremo pacem integram faciens, ad honorem sancte uiuifice Crucis non modo uitam, sed et paterne necis donauit offensam.

14. »Hac igitur insigni peracta uictoria, qua scilicet non tam alterius, quam sui, et, ut ita fatear, non tam hostis quam proprii cordis uictor exstiterat, ad Regis curiam, quia non procul erat, accessit; sed mox ut ecclesiam oraturus ingreditur, res mira nimiumque stupenda. Saluatoris imago, que in Cruce uidebatur expressa, tribus eum uicibus inclinato capite uisa est salutare. O quam gloriosum et insigne preconium, ut ab auctore misericordie  mereretur reuerenter accipi, qui propter eius reuerentiam omiserat uindicari; et ab eo recipere saluationis honorem, pro quo saluti contrariam postposuit ultionem. Quod protinus imperator audiens, honorifica cum et affectuosa, prout decebat, affabilitate suscepit, et copiosa munerum liberalitate ditauit.

15. Fieri potest, ut simile miraculum alteri parricidium condonanti contigerit. Quod si Petrus Damianus totam suam narrationem de S. Ioanne Gualberto intellectam uelit, certe errat, ut BB. Ancree et Attonis Acta legenti manifestum fiet. Neque hic unicus esset eius error, cum ille auctor, quantumlibet sanctus, scripserit alia, teste Bellarmino, Libro de Scriptoribus ecclesiasticis ad annum Christi  1060 obseruatione prima, que »fabulis fortasse similiora sunt quam historie.« Forsan Petrus Damianus, sicut narrationis initio innuere uidetur, historiam hanc scripsit ex uulgari fama, que multum crescit et mutatur eundo, ut quotidiana nos docet experientia. Inde rem ueram aliis circumstantiis uestitam tradidit.

16. Non diffittetur ipsemet S. Petrus Damianus sese quedam in suis historiis ex aliorum qualicunque fide referre. Sic lib. 1, epist. 9, ait: »Ego quoque quod scripsi, procaciter non affirmo, sed utrum uerum sit, necne legentium inquisitioni relinquendum esse decerno.« Eiusdem libri epist. 10, ita habet: »Hec eadem gesta que scribimus, quia in transitum  audire nos contigit, utrum inoffensam fidei lineam teneant, certum per omnia non habemus.« Lib. 2, epist. 14, ad Desiderium abbatem Casinensem, post narrata uaria miracula, sic concludit: »Hec omnia, uenerabilis Pater, non sine magno timore describimus, ne uel per obliuionem propriam uel per infide relationis audaciam a ueritatis linea quantumlibet declinemus.« Denique ad eumdem Desiderium sic scribit lib. 2, epist. 15: »Hec ego, uenerabilis Pater, et alia quamplurima non sine magne formidinis angore conscribo, ne uidelicet uel relatores mei mere ueritatis semitam non tenuerint, uel ipse quoque, relationum in quolibet immemor, obliuione deliquerim.« Cum in tot aliis narrationibus id sibi contigisse fateatur Petrus Damiani, idem in hac  Crucifixi historia ipsi euenisse non iniuria suspicor. Ut ut est, ego Crucifixi sese inclinantis miraculum S. Ioanni Gualberto accidisse historica fide credo, atque istud in dubium reuocare, summe peruicacie, ne dicam dementie, esse existimo. Quid enim historice tandem certum erit, si omnibus historicis atque etiam uetustissimis, synchronis aut subequalibus factum aliquod narrantibus, de eo dubitare liceat? Intolerabilis sane est hec mentis pertinacia, quam quidam nostri temporis aristarchi, ac presertim heterodoxi, prudentiam aut constantiam uocare non erubescunt.

17. Modernus quidam Legendarius Gallus, qui omnia Sanctorum Acta etiam per leues coniecturas solet uellicare, hanc miram imaginis sese inclinantis  historiam intactam reliquit; nempe, quam nulla ratione oppugnare poterat, silentio aut certe contorta explicatione obscurare nititur; nam ubi minuta queque S. Ioannis Gualberti gesta enumerat, precipuum hoc miraculum hunc ferme in modum Gallice transilit: »Orabat coram Crucifixo, eumque contemplans mente reuoluebat incomprehensibilem Christi amorem, quem erga homines ostenderat mortem subeundo, ut eos eterne morti eriperet. Hec morientis Dei representatio ita cor eius mouit, ut decreuerit imposterum illi soli uiuere, qui pro se mori uoluerat.« Artificiosa sane transgressio, qua tegere conatur prodigium, quod non potuit non legisse apud Surium, quem ad marginem citat, et ex quo, ni fallot, uitam S. Ioannis Gualberti texuit. Miror  a uiro Catholico adeo illustre miraculum dissimulari, quod ipse Rodolphus Hospinianus, infensissimus Catholicorum ac presertim monachorum hostis in Opere de Monachis, alioquin erroribus et calumniis referto lib. u, cap. 4, supprimere non est ausus.

18. Non ignoro scriptores aliquos in uitium contrarium incurrisse, et in exornando hoc miraculo nimios fuisse, inter quos iure merito numerari potest memoratus ante Ludouicus Zacconius, qui in Compendio omnium Sanctorum supra citato sine ullo ueterum testimonio colloquium inter Crucifixum et S. Ioannem Gualbertum ex suo, ut opinor, cerebro finxit. Hec tamen additamenta miraculi ueritatem  non negant, sed potius confirmant, quamuis per hyperbolen maxime reprehendendam. Nos utrumque scopulum declinantes, nec augere rem, nec diminuere uolumus; sed ea credimus, que de hoc miraculo uiri, tum antiquitate tum sanctitate commendandi, posteris reliquerunt. B. Andreas abbas Strumensis, et B. Atto abbas uallumbrosanus ac postea episcopus Pistoriensis hanc miraculosam Crucifixi effigiem suo tempore in S. Miniatis monasterio sollicite conseruatam fuisse testantur. Iam uero tam pretiosum monumentum non ita pridem Florentiam translatum esse didici ex Mabillonio in obseruationibus, quas uite S. Ioannis Gualberti a se edite immiscuit.

19. Quare cum huius translationis narratio nobis  deesset, recurri ad uallem-Umbrosam, sperans fore ut religiosi illi pro solita sua humanitate eam mihi communicarent. Spei mee quamprimum satisfecit D. Angelus Maria Riuola, eiusdem Congregationis uallumbrosane sacerdos, qui desideratam Crucifixi translationem descripsit, et ad nos transmisit. Cum autem illa translationis solemnitas prolixior sit, quam ut hic commode interseri possit, eam ad appendicem, post S. Ioannis Gualberti miracula secuturam, reieci. Interim hic sufficiet exactam miraculosi Crucifixi dedisse descriptionem, quam laudatus D. Angelus Maria Riuola translationi a se descripte premisit prenotans sequentia:

20. »In Dei nomine. Amen. In libro manuscripto Actorum congregationis uallis Umbrose Ordinis  S. Benedicti signato ad extra littera N, pag. 131 et sequentibus, refertur concessio sanctissimi Crucifixi, qui caput inclinauit sancto Patri Ioanni Gualberto, prefate Congregationis institutori, facta eidem Congregationi a regia magni Etrurie Ducis Celsitudine; et deinde exponitur solemnis eiusdem sanctissimi Crucifixi translatio ab ecclesia arcis S. Miniatis prope Florentiam ad ecclesiam sanctissime Trinitatis eiusdem urbis, eiusdemque congregationis uallis Umbrose. Quia uero non desideratur nisi relatio translationis, ideo hec tantum referetur, omissa prolixiori concessionis narratione, ex qua tamen sileri non potest conditio et qualitas prefate sanctissime imaginis, que ex prefato libro pag. 136 sequentibus uerbis exprimitur.« Hactenus D. Angelus  Maria Riuola, quibus sequentem Crucifixi descriptionem ex citato Actorum uallumbrosanorum libro extractam ita subdit:

21. »Lignum in primis, quod pre antiquitate cariosum ac pene corruptum timebatur, solidum, stabile, atque in nulla parte uitiatum repertum est. Tabula illa, supra quam in tela extensa imago Crucifixi est picta, profunda est, seu crassa est dimidio octaue partis cubiti; eius longitudo seu altitudo per directum est trium cubitorum cum duabus tertiis partibus, longitudo per transuersum est trium cubitorum similium cum duabus octauis partibus, latitudo tabule est duarum tertiarum cubiti partium, sed a brachiis crucis usque ad genua latitudo est  unius cubiti cum quarta parte. In summa cruce est tabula inscriptionis; in ima uero parte crux habet ueluti montem, ut solent et sculpi et pingi cruces. Supra huiusmodi tabulam extenditur tela, supra quam depicta est in morem Grecorum Christi Iesu crucifixi imago ad naturalem altitudinem hominis, sed carnibus ualde extenuatis et capillis cincinnatis, et usque ad collum protensis. Diadema est inauratum in eoque scripti conspiciuntur hi characteres LUX. Habet femoralia oblonga, que ab iliis ad genua protenduntur et plicaturis tenuissimis depicta sunt. A dextris et sinistris crucis in parte illa tabule aliquanto latiore subtus brachia depicta est uirginis Matris et sancti Ioannis imago, sed in figura admodum parua. Tela uero tota, potissimum  autem a pectore Crucifixi ad reliquam usque infimam partem est adeo lacera, ut uix conspiciatur pictura.« Hec fideliter et authentice ex prefato libro descripta sunt. Decreueram prosequi filum historie Gualbertine, eamque ordine quodam notis illustrare; sed necessario interserenda hic est scriptorum notitia, ut facilius intelligantur que in sequentibus paragraphis agitanda et elucidanda sunt.



§ III. Quinam auctores S. Ioannis Gualberti uitam scripserint, et quorumnam scripta a nobis sint edenda.

Innumeri pene scriptores de rebus a S. Ioanne Gualberto preclare gestis meminerunt. Didacus Franchius ante eiusdem Sancti uitam a se Italice editam alphabeticum posuit catalogum manuscriptorum,  quibus in contexenda sua historia usus est. Habeo preterea catalogum manuscriptum, in quo preter uiginti duos auctores, qui ex professo, ut aiunt, uitam S. Ioannis litteris mandarunt, enumerantur sedecim alii, qui ex occasione eamdem uitam obiter attigerunt. Precipuos mihi notos hic temporis ordine recensebo. B. Theuzo, S. Ioannis Gualberti discipulus, dicitur a quibusdam primus sancti Patris sui uitam scripsisse. Sed an genuinum sit B. Theuzonis scriptum dubitat D. Aurelius Casari in epistola anno 1692, ad Papebrochium data, ita sincere significans: »Inueni in aliquibus archiuis nostris . . . uitam S. Ioannis Gualberti Etrusco sermone, cuius auctorem facit D. Didacus de Franchi B. Theuzonem, quod equidem haud facile concedo.« Non  dubito quin uir ille candidus et eruditus solidas habuerit rationes ad id non facile concedendum. Cum tamen nobis hanc uitam in fonte uidere non licuerit. de re ignota iudicium non feremus.

23. Alter eiusdem S. Patris discipulus est B. Andreas patria Parmensis, cognominatus de Strumis, ab ea, quam postea gubernauit, abbatia Strumensi, cuius uitam illustrarunt Maiores nostri ad diem X Martii. Is circa finem seculi XI preter uitam S. Arialdi martyris, scripsit Acta S. Ioannis Gualberti, que dudum latentia in lucem produxit mox laudatus Aurelius Casari et ad nos transmisit cum humanissimis litteris, que inuentionis occasionem et characteristicas inuenti thesauri notas explicant. Proximus  huic nempe medio circiter seculo XII, gesta S. Ioannis Gualberti conscripsit B. Atto, ex abbate uallumbrosano Pistoriensis episcopus, cuius uitam elucidauit Papebrochius ad diem XXII Maii. Seculo XIu eiusdem Sancti Acta a Benigno Cesenate conscripta fuisse testatur Aurelius Casari in predicta epistola, et enumerans uaria bibliothece Laurentiane manuscripta, inter alia dicit se inuenisse »uitam S. Ioannis Gualberti Etrusco sermone antecedenti simillimam  manu Beati P. N. Benigni Cesenatis, eremite cellarum, quo in loco eam scripsit die III Ianuarii anno MCCCLXXIu exaratam, in qua abbatum generalium uallis Umbrose Catalogum ponit usque ad anuum MCCCLXXIII.«

 24. Andreas de S. Ambrosio monachus Benedictinus, uulgo dictus Andreas Ianuensis, anno 1419, ut ipsemet in proemio indicat, ex antiquis Actis collegit uitam S. Ioannis Gualberti, eamque, quod priores uite scriptores pretermiserant, quibusdam Chronologicis notis, ac prolixioribus phrasibus auxit. Hunc Andream Ianuensem perperam cum B. Andrea Strumensi abbate confudit Mabillonius in obseruationibus preuiis ad uitam S. Ioannis Gualberti seculo uI Benedictino, part. 2, pag. 266, ita notans: »Illic,« nempe in ualle Umbrosa, »sedem suam fixit Ioannes Gualbertus, cuius res gestas primus litteris mandauit Andreas Ianuensis, cuius scriptionem nancisci nobis haud licuit.« Crassus enimuero error cum unus seculo XI, alter Xu scripserit. Si opere  pretium foret, errorem hunc clare demonstrare possemus ex ipso Andree Ianuensis ecgrapho, quod D. Franciscus Redi Maioribus nostris ex Ms. Ripolensi describendum humanissime curauit, quodque in Museo nostro etiamnum sedulo seruamus, quamuis hic non edendum, ne tam multa S. Ioannis Gualberti Acta lectorem tedio afficiant, et maximam huius tomi partem occupent.

25. S. Antoninus archiepiscopus Florentinus, parte 2 Historiarum, tit. 15, cap. 17, uitam S. Ioannis Gualberti eodem seculo compendiosius exarauit. Hieronymus, Radiolensis, qui, teste Franchio, floruit anno 1480, uitam ab Andrea Ianuensi Latine scriptam, in linguam Italicam transtulit. Circa idem tempus, aut paulo etiam ante, Xantes Perusinus abbas  Marrathensis in componendis eiusdem Sancti Actis cultiore scribendi genere usus est, deditque operam ut sancti Patris sui uitam rhetorico stylo exornaret. Habemus hic docti simi huius scriptoris ecgraphum, quod acceptum referimus industrie et labori D. Aurelii Casari, qui illud propria manu fideliter descripsit. Thaddeus Adimari, Xantis Perusini successor, S. Ioannis Gualberti uitam uulgari lingua imprimendam curauit uenetiis anno 1510 apud Lucantonium Di Giunta Florentinum.

26. Laurentius Surius ad diem XII Iulii mutato stylo eamdem uitam edidit. uerum quis illius fuerit auctor, nonnulla est inter eruditos controuersia. Antonius Posseuinus noster in Apparatu sacro tom. I,  ad litteram F, pag. 662, nichil hesitans sic pronuntiat: »Iacobus Fornerius siue Furnius Tolosanus Ord. Cisterciensis, qui Benedictus X  huius nominis summus Pontifex fuit, scripsit uitam S. Ioan. Gualberti, que extat apud Surium tom. Iu ad diem mensis Iulii XII.« Hanc Posseuini assertionem dubiam reddit Gerardus uossius lib. 2 de Historicis Latinis, cap. 57, ita disserens: »uitam Gualberti apud Surium habemus tom. Iu a. d. XII Iul. Sed nomen auctoris in Ms. desiderabatur. Quare utrum Fornerii an Blasii sit, haud facile dixerim. Sed magis eo inclinat animus, ut monachi uallis-Umbrose minus siuerint perire uitam fundatoris sui Ordinis a monacho scriptam eiusce loci, quam ab abbate Montis Frigidi.« uite a se  edite nomen auctoris defuisse fatetur Surius Actis Gualbertinis hunc titulum caute prefigens: »uita S. Ioannis Gualberti auctore  Blasio Milanesio Generali Ordinis uallis-Umbrose: Is enim scripsit huius beati uiri uitam; sed codex Ms. eius nomen non habebat.« Nostra parum interest cuiuscunque sit hec uita, cum certe antiquiora Acta simus edituri.

27. Eudoxius Locatellus anno 1582 sancti Patris sui gesta et miracula primo operis sui libro Italice edito ad posteros transmisit. Post plurimos alios, qui tum soluta tum ligata oratione S. Ioannis Gualberti Acta exornarunt, omnium copiosissime Didacus Franchius duodecim libris, Florentie anno 1640 Italica lingua impressis, eamdem historiam complexus est, ac plurimis  notis illustrauit. Denique uincentius Simius in Catalogo Sanctorum et uirorum illustrium Congregationis uallis-Umbrose, anno 1693 Rome typis uulgato, ad litteram I, pag. 157, breue uite Gualbertine compendium tradidit. In eo iuxta communem uallumbrosanorum scriptorum sententiam tenet, sanctum Patrem suum natum esse anno Christi 985, ac peruenisse ad etatem 88 annorum, adeoque consequenter dixisse debuisset cum receptissima opinione, eum mortuum esse anno 1073. Miror itaque annum 1075 ab eo poni; nisi forte sit error typographicus, quem libenter ignoscimus: nam hanc errandi ueniam petimusque damusque uicissim.

28. Ex enumeratis scriptoribus, quos fere omnes siue manuscriptos siue impressos in Museo nostro  seruamus, tantum priores duos, utpote ab antiquitate maxime commendandos, hic edere uisum est; ac primo quidem loco Acta B. Andree abbatis Strumensis, que nobis eo sunt cariora, quo diutius fuerunt in latebris perquisita ac tandem diligentia D. Aurelii Casari detecta, ut patet ex eius epistola anno 1691 ad Papebrochium data, cuius partem hic premitto, ut de beati scriptoris auctoritate et ecgraphi sinceritate constet. Sic igitur post religiosam et amicam salutationem scribit. »Perdideramus nos uallumbrosani sanctorum beatorumque nostrorum digna ueneratione colendas memorias; precipue autem sanctissimi Patris nostri institutoris Ioannis Gualberti uitam, quam luculento sermone descripsit  beatus P. N. Andreas abbas Strumensis, sancti Patris discipulus, ex qua magna ex parte suam composuit S. P. N. Attho Pistoriensis episcopus. Sed Dei gratia illam ego inter libros et Mss. Reu. Abbatis Petracci, iam in celo uti pie speramus recepti . . . inueni, cuius quidem uenerandi codicis antiquitatem uel ipsum erubescens uel potius pallescens attramentum demonstrat.

29. »Liber est pecudineus chirographicus in 4 minori, ad extra litteris deauratis sic inscribitur: Sci Io. Gualb. uita a B. And. Abb. Strumensi consc.« Intus autem sic incipit. »Sancti Ioannis Gualberti uallis-Umbrose primi abbatis ac eiusd. Ord. Instit. uita a B. And. sci fid. de Strumis abbate composita; cum supplemento ex aliis auctoribus  in locis, ubi aliqua presentis perantiqui libelli folia desiderabantur, posita. Scriptio supplementi mihi semimoderna uidetur; illa uero codicis antiquissima, et ante annum MCLIu, uel certe paulo post ipsum, ut multis probare possem, exscripta. Utinam et lyncei oculi uestri codicem hunc, uere aureum, inspicere possent? una mecum antiquitatem probaretis. Utinam talem pre manibus habuissem, quando eruditus P. Conradus Ianningus  huc ad uallem-Umbrosam accessit, cui in nostro hospitio inseruisse gloriabundus etiam nunc exulto, uerum et ipse testimonium occulatus testis perhiberet! Ecce uobis et nobis celi benignitas fauit. En preclarum  opus beati Andree, quos uos iisdem diebus  nuspiam reperiri doletis, inuentum. Hoc ergo quamprimum fideliter exscribam, uobisque per illustrissimum et eruditissimum uirum et communem amicum Dominum Antonium Magliabcchium mittam.«

30. Promissis stetit uir humanissimus et sequenti anno uitam propria manu descriptam ad Papebrochium misit, quem in epistola scriptioni sue inuoluta sic alloquitur. »uirum occupatissimum insuper occupare meo non inesset animo, ni forte quid Sanctorum honoris et glorie premeditarer et Paternitati u. R. gratum foret. En uobis noua occupatio, dum hisce litteris me uobis presentem exhibeo, in manibus inuentum thesaurum tenentem, et offerentem uitam S. P. N. Ioannis Gualberti, auctore  B. Andrea abbate Strumensi, quam fideliter descripsi, ut testimonio ibidem apposito euincere fas est. Huius beati scriptoris auctoritas pre aliis estimanda est, utpote qui beatissimum Patriarcham et B. Discipulum Teuzonem et aliquos qui in uita memorantur, nouerit. Ipso scribente, adhuc uiuebat B. Teuxo, uti testatur his uerbis. uenerat inter ceteros Teuzo, qui adhuc superest, uenerandus pater et senex.« uiuebat et ille Ioannes antiquissimus frater, de quo sic. »Quod ille adhuc superstes sic actum fuisse, et illa, que superius diximus, uiua uoce testatur; et non solum illa, sed etiam que inferius subiungemus. Occurrunt et de aliis exempla similia, ut § Eo tempore, etc., prope finem;  et § Quod scribimus a uenerabili fratre didicimus Ioanne; et § uere non solum,« etc.

31. Demum uite a se exscripte hoc annectit testimonium: »Ego Domnus Ioannes Aurelius Casari hiero-monachus Ordinis et Congregationis uallis-Umbrose in ueritate profiteor, me suprascriptam uitam S. P. N. Ioannis Gualberti, auctore beato Andrea abbate, fideliter exscripsisse ac desumpsisse a pretioso quodam manuscripto pecudineo antiquissimo, quod nunc mea quidem industria in Archiuio uallis-Umbrose seruatur. Liber est in octauo  litteris bene formatis, sed in ferrugineum colorem pre antiquitate uertentibus. Habet folia 48. Primum et secundum continent supplementum, sic et septimum et nonum, quod  in presenti exscriptione his signis obsignaui. Folia quedam desiderantur; ideo ne mireris sic finiat. Quod postea retractans. Ecgraphum Aurelii Casari more nostro in numeros distributum hic typis mandabimus, et supplementum, quod ipse signis, distinxit, nos uncis [] includemus.«

32. Hisce B. Andree Actis subiungimus uitam S. Ioannis Gualberti a B. Attone episcopo Pistoriensi conscriptam; que quamuis ut plurimum cum precedenti conueniat, tamen quia amplior est et in quibusdam paulum differt  etiam lectoris oculis subiiciendam esse censuimus, prout eam edidit Mabillonius sec. uI Benedictino, parte 2, pag. 268, relicta editione Romana Thesauri uelii, que mendosa est,  ut iure merito conqueritur Aurelius Casari hac exclamatione: »Quam manca et mutila est uita S. Ioannis Gualberti auctore S. Atthone, typis excusa Rome anno MDCXII!« Ut etiam huius beati scriptoris auctoritas innotescat, placuit laudes ei a contemporaneis datas excerpere ex litteris, que leguntur apud Ughellum tomo III Italie sacre, col. 362, ubi Raynerius canonicus inter alia sic ipsi scribit: »Tue uirtus innocentie a me laudanda foret, sed timui laudes diminuisse tuas. Romana namque et Apostolica Sedes, dum studium tenerem Quintonio in Anglia, tantam tue prorupit laudem excellentie in curia presulis Quintoniensium per Dominum Mattheum Diaconum et Cardinalem sancti Georgii: Interrogatus a me de nostre et Romane statu ecclesie,  dicens, quod Romana et Apostolica sedes beata foret, si tui duceretur moderamine gubernaculi, quod me ultra quam dici possit letificauit.« Honorificum enimuero elogium. Si quis plura uolet, legat eius uitam in Actis nostris XXII Maii.

33. Papebrochius quidem in illius uita ad dictam diem illustrata suspicatus fuerat, B. Attonem patria Pecensem esse, eo quod in instrumento quodam ita notatum inuenisset. »Ego Fr. Atto Pecenmonachus et dictus Pistoriensis episcopus, huic Breui firmando subscripsi et illud fieri rogaui cum omni bona uoluntate.« Eruditus D. Ioannes Aurelius Casari, lecta hac Papebrochii coniectura, anno 1691 ad eum scripsit in hunc modum: »Ex hac peroratione S. Attonis«  , »et ipsius Memoriali iam uobis per P. D. Placidum Poltri transmisso, in quibus utrisque, uir sanctus ubi hoc titulo gloriatur PECCATOR MONACHUS, liquido apparet, uerba illius instrumenti per uos ad diem XXIu Maii recitata, scilicet. Ego Frater Atto Pecen. monachus, non sic legenda, ut sonent Pecensis, uel ut aliis placet, Pacensis, sed PECCATOR, ut supra in peroratione et Memoriali. Sic sentio ego D. Io. A. qui supra, salua tamen semper in omnibus auctoritate uestra.« Cum ea legisset Papebrochius, statim uir candidissimus, et ad errores suos corrigendos semper promptissimus, scripta scheda et ad uitam B. Attonis affixa, opinionem D. Ioannis Aurelii  Casari tamquam probabiliorem amplexus est, et in dicta scheda preter alia sic candide notat: »Hunc sane non exiguum fructum existimo propositi dubii, etiamsi per hoc contingat, nostram quoque de Sancti patria coniecturam ruere: nec enim tales diutius ualere uolumus, quam quod aliunde refellantur, uel melius quidpiam substituatur.« Hoc candidum Magistri nostri exemplum imitari uolumus, sicubi a uero aberremus. Hec ex occasione dicta sunto; iam ad propositum nostrum redeamus.

34. Post utramque hanc uitam prelo committemus S. Ioannis Gualberti miracula, ab Hyeronimo Radiolensi collecta, et Henschenii Papebrochiique manu descripta, de quibus in sepe iam memorata epistola sic habet Aurelius Casari: »Inueni duos codices  Mss. pecudineos uere autographos D. Hieronymi Radiolensis, nempe miracula S. Ioannis Gualberti et sermones eiusdem Hieronymi, in quibus breuiter uita S. Ioannis Gualberti inseritur, in cuius fine sic habetur: Iste liber est mei Domni Hieronymi frioris.« Ut autem lector huius collectoris fidem pietatemque nouerit, breuiter addo partem elogii, quod uincentius Simius in Catalogo uirorum illustrium Congregationis uallis-Umbrose ad litteram II pag. 134, sic concinnauit: »Hieronymus Radiolensis Prior abbatialis sancti Donati in uincla, inter scriptores uallumbrosanos ualde celebris, scripsit in primis uitam beate Marie uirginis, erga quam tenerrime deuotionis affectu erat inflammatus; deinde miracula sancti Ioannis Gualberti et opus  hoc dedicauit magnifico Laurentio Medices, cui extitit ipse singulariter acceptus; preterea tractatus edidit super gestis aliquorum beatorum, super tribus uotis solemnibus, super gradibus humilitatis et super uirtute patientie; epistole autem ab eo date, et alie sacre elucubrationes fuerunt fere innumerabiles. Ne momento quidem temporis uisus est umquam otiari; quin imo semper actu fuit occupatus in aliquo laudabili exercitio uel legendo uel scribendo uel orando. Preter horas canonicas bis in die recitabat Officium uirginis Deipare, semel in die officium defunctorum, Psalmos Graduales et Penitentiales eum Litaniis et precibus. Ultra consuetas religionis Quadragesimas et ieiunia, etiam aliis superadditis  abstinentiis carnem macerebat, sicut et ciliciis et frequentibus flagellationibus.« Dein Simius piam eius mortem enarrat. Hec dicta sunt ad clariorem questionum secuturarum intelligentiam; nunc historie nostre illustrande filum resumamus.



§ Iu. De monasterio S. Miniatis, quod S. Ioannes Gualbertus ingressus est, quare illud deseruerit.

S. Ioannes Gualbertus, predicto Crucifixe imaginis prodigio motus, seculo nuntium remittere statuit. Itaque, premissis pia fraude famulis ad S. Miniatis monasterium reuertitur, et, inscio patre, in monachorum numerum cooptatur, ut fusius narrant utraque Acta. Sed hac occasione occurrit questio de restauratione ecclesie S. Miniatis, que, eum non sit ab hoc nostro instituto omnino aliena,  breuiter tractanda est. Didacus Franchius in uita Italice edita lib. 2, contendit a S. Henrico imperatore ad preces Hildebrandi episcopi Florentini templum hoc restauratum esse. Contra Ughellus tom. III Italie sacre, col. 62, adductis authenticis instrumentis, ita sentit: »Ildebrandus autem inter cetera pietatis officia, quibus inclaruit, collabentem S. Miniatis martyris basilicam restaurauit, ac magnifice exornauit. Ceterum ut eius pie munificentie perennaret memoria, illorumque iugularetur error qui eius basilice magnificam restaurationem in Henricum Imperatorem ac Cunigundam eius uxorem, insignis pietatis feminam, retulerunt, hanc antiquam scripturam hic subiiciendam curauimus, in qua apertissime eius edificationis tota gloria in Ildebrandum  redundat, qui ibi etiam a se monachorum collegium institutum a Florentinorum presulum arbitrio dependere decreuit.« Tum subit donationis instrumentum, quod hic breuitatis causa omitto. Ughelli opinionem sequitur Mabillonius in Annalibus Benedictinis tom. Iu, ad annum Christi 1013; quam etiam ego ut uerosimiliorem amplector.

36. Non possum quin hic obiter corrigam erroneam Mabillonii coniecturam, quam in iisdem Annalibus ad annum Christi 1028, donationem quamdam. Lamberti episcopi Florentini monasterio S. Miniatis factam commemorans, sic proponit. »His litteris subscribunt, ut mox dicebam, Leo abbas de monasterio S. Miniatis, et post eum Theuzo presbyter et monachus, Ottriso presbyter et monachus, et  Iohannes presbyter et monachus. Forte is sit Iohannes Gualbertus, qui hoc ipso tempore ad S. Miniatis monasterium se recepit.« Miror uirum in antiquitatibus monasticis uersatissimum hic ita hallucinatum esse, ut Iohannem Gualbertum crediderit fuisse presbyterum, postquam in uita ipsius per B. Attonem scripta legit hec uerba: »Eorum quoque magister omnes ecclesiasticos ordines plurimum honorabat, quos Catholicos esse sciebat, ita ut fores ecclesie non presumeret aperire, nisi prius ordinatus aliquis aperiret.« Clarius id etiam in Sancti uita num. 29 exprimit B. Andreas his uerbis: »Eorum Magister et Pater tantam circa omnes ecclesiasticos gradus reuerentiam semper habuit, ut  nullatenus aliquando potuerit cogi, nec etiam Ostiarius fieri: sed cum ecclesiam ingredi uellet, et fores essent clause, eas ingredi nullo modo presumebat, donec Ostiarius, qui illas aperiret, uocaretur.«

37. Nunc altera instituenda est questio, eaque difficilior, scilicet quam ob causam S. Ioannes Gualbertus prefatum S. Miniatis monasterium deseruerit. Acta omnia que mihi uidere licuit asserunt quod Simoniaco abbati, per Florentinum episcopum promoto, noluerit subesse. Quomodo hanc Simoniacam abbatis sui promotionem S. Ioannes Gualbertus cognouerit, longa narratione, nescio unde eruta, explicant recentiores uite scriptores atque inter illos primus, ut opinor, Andreas Ianuensis, qui in uita, quam hic manuscriptam habemus, sic narrat  Cap. 8: »In eodem autem monasterio erat quidam monachus, nomine Ubertus, ualde subdolus et transitorii honoris maxime cupidus, qui de rebus monasterii, proh dolor! furtiue quanta poterat, rapere atque cuiusdam alterius Iohannis custodie, quem unanimem habebat, committere disponebat; nempe ut male conquisita praue dando, non ut custos et pastor ad regimen, sed sicut predo et raptor ad dominium abbatie quandoque pertingere posset, quod efficere spiritu elationis magnopere studuit postquam beatus Iohannes abbatie dominium usus consilio predictorum duorum humilitatis spiritu deseruit.«

38. »Quapropter idem Ubertus Florentiam perrexit, et uicedominis, ut se iuuarent apud episcopum, centum solidos aureos, episcopo autem, Attoni nomine,  multam pecuniam pro dicta abbatia sancti Miniatis dare promisit; et quam, diabolo suggerente, diu concupierat, eodem persuadente, iam inuadere satagebat. Igitur pecunie pactione perpetrata, et abbatie potestate ita Simoniace suscepta, idem Ubertus, id est abundans ad omne malum, et non ad bonum, quemdam hominem ad monasterium prefatum eiusdem sancti Miniatis misit, atque de Iohanne consanguineo uicedominorum interrogare monuit, et qualiter abbatiam predictam acquisisset, quidue pro ea daturus esset nuntiaret; ideoque pecuniam, quam illi crediderat, illuc sibi mandaret.«

39. »Ad monasterium igitur sancti Miniatis predictum Uberti legatus seu nuntius ueniens, et  Iohannem uicedominorum consanguineum, perquirens, Deo concedente, Iohannes Gualberti hoc modo propter eumdem Gualbertum patrem suum est illi nuntio deductus qui Gualbertus nichilominus uicedominorum Florentie erat et consanguineus. Cui Ioanni Gualberto, cum nuncius ex parte Uberti pecuniam sibi commodatam quereret, et qualiter ad abbatie dominium ipse peruenisset exponeret, confidens quod ille esset de quo Ubertus dixisset, mox Ioannes beatus, simplex et rectus ac timens Deum, et uelut alius Iob recedens a malo, crimine confratris et monachi Uberti erubuit satisque doluit, et nimis admirans dixit, exemplo Saluatoris fingens se longius ire: Hoc, frater, quod queris  Uberto deferendum, et episcopo ac uicedominis dandum, tibi conuenienter prebere non ualeo, si non id ipsum coram ceteris monachis et fratribus dixeris, ut mihi testes possint fieri, quod, quod queris, Uberto mandauerim.

40. »Hoc igitur remedio contra morbum execrabilem dicti Uberti beatus Iohannes est usus, more canti medici, uolens contraria contrariis curare, ut ipse Ubertus uidens publicum, quod credebat esse secretum, et sic nimio rubore confusus declinaret a dicto malo et faceret bonum, scilicet de eodem morbo penitentiam agendo, et etiam ut monachi, qui sunt tamquam oues, uiderent quomodo caute uiuerent sub eodem, quia hic non erat pastor sed mercenarius, cuius non sunt oues proprie,  quique uidens lupum uenientem, dimittit oues et fugit, quia mercenarius est, et non pertinet ad eum de ouibus, secundum euangelicam ueritatem. Atque etiam sciebat, prout audiuerat, scriptum esse in sacris sanctionibus, ut sicut Simoniaca pestis sui magnitudine alios morbos uincit secundum intellectum iuris, ita sine dilatione, mox ut eius signa per aliquam personam claruerint, de ecclesia Dei debeant eliminari atque propelli.

41. »Ergo cum fratres et monachi hoc cognoscerent Deo uolente, atque Uberti legato cuncta referente, omnesque fere dolerent pariter et erubescerent, sanctus Iohannes, zelo Dei succensus et fidei calore inflammatus armisque spiritualibus precinctus dixit: Quid ergo dicemus, fratres, aut quid faciemus?  Qualiter hic ultra stabimus, aut quo ibimus? Ecce uenditi sumus. Monasterium emitur. Honor ecclesiasticus, qui, Christo instituente, gratis est dandus ac gratis accipiendus, pecunia emitur, pecunia pariter acquiritur. Igitur, his dictis, quosdam ex monasticis et fratribus, huiusmodi Simoniacum execrantes per diuersa monasteria statim collocans, cum uno eorum, quem sanctiorem credebat, et ideo eum plus ceteris diligebat, protinus ordinat, quomodo melioris uite legibus se posset submittere, ac Simoniaci dominium abbatis euadere, cum eius tyrannidi non ualeret resistere.« Hec ille; que quidem quoad substantiam uera esse arbitror, quia eamdem discessus causam antiquissimi uite scriptores etiam memorie prodiderunt. At suspicor,  quasdam circumstantias ab Andrea Ianuensi ingeniose esse excogitatas.

42. Mabillonius negat S. Ioanni Gualberto hanc fuisse discedendi causam, et consequenter totam Andree Ianuensis historiam falsitatis arguit in Annalibus Benedictinis tom. Iu, ad annum Christi 1032, ita disputans. »Florentie in Italia Lambertus piissimus antistes, rerum humanarum pertesus, pastorali cura hoc anno abdicata, uitam monasticam amplexus est, quo in uite genere incomparabile probitatis exemplum presentibus posterisque usque ad obitum prebuit. Hoc exemplo Petrus Damiani in sua ad Nicolaum Papam epistola abdicationem et ipse suam comprobauit. Non ergo uerisimile est,  Lambertum episcopum eum fuisse, qui ob Simonie uitium Iohanni Gualberto secedendi e monasterio sancti Miniatis occasionem prebuerit. Neque id tribui potest Athoni episcopo, Lamberti successori, qui presul eterna memoria dignus fuisse dicitur; idqueprobant egregia eius facta, que Ughellus refert, scilicet benefacta eius tum in ecclesiam Florentinam, tum in Miniatense monasterium.«

43. Deinde, allato fragmento cuiusdam instrumenti, quo laudatur Miniatense monasterium, sic pergit: »Que omnia probant, longe aliam fuisse Iohanni Gualberto recedendi ab illo monasterio occasionem, scilicet maioris perfectionis ac solitudinis studium, ut superius diximus. Extat ad Obertum eius loci abbatem Benedicti IX epistola, qua omnes eius  possessiones ab Hildebrando, Lamberto et Athone episcopis concessas confirmat. Lamberto successit Gerardus, natione Burgandio, qui ob preclaras animi dotes ad Florentinum episcopatum promotus est, creatus demum pontifex sub nomine Nicolai II; quo episcopo, celeberrimum monasterium, sancti Saluii nomine insignitum, duobus ab urbe Florentia millibus, a Iohanne Gualberto uallumbrosani Ordinis institutore conditum est. Nullus in his locus est Simoniaco illi episcopo, qui Iohanni secedendi occasionem prebuerit, qualis ab Athone in eius uita confingitur.«

44. Hec non incongrua sunt ut probent nullum ex his nominatis episcopis Simoniaca labe contaminatum fuisse. At durum mihi uidetur propterea  B. Attoni fictionem obiicire, et, quod durius est, B. Andree scriptori ceuo fidem nolle adhibere. Malim ego credere hunc Simoniacum episcopum  in catalogo Florentinorum presulum esse omissum, aut alios non recte collocatos, aut denique aliquem ex predictis episcopis, antea Simonie reum, resipuisse, ac postea peccati maculam munificis donationibus eluisse. Hec ultima coniectura non omnino improbabilis est: Sic enim legimus, Petrum Simoniacum, Florentinum episcopum, de quo postea pluribus penitentia ductum, religiosam uitam duxisse. Sic Gregorius uII Rodulpho Simoniaco Sueuie Duci scribit lib. 2, epist. 45. »Ad  correctionem tuam tibi intimamus, ut quantumcumque pretii te pro disponendis in ecclesia clericis accepisse recordaris, aut in utilitates eiusdem ecclesie, si attinere ei uidetur, aut in usus pauperum expendas ut, nulla in te reprehensibilitatis macula remanente, inter electos regni celestis ciues adscribi merearis.«

45. Minus urget, quod ad confirmandam suam opinionem ex Ughellco adducit Mabillonius in iisdem Annalibus tom. Iu, ad annum Christi 1038. »Ex iisdem litteris,« scilicet Itte abbatisse sancti Hillari, »innotescit causa, ob quam Iohannes cum sociis e suo monasterio recessit; nempe solitudinis amor et studium uitande populi frequentie, qui ad sancti Miniatis monasterium confluebat. Sic enim  Itta in predictis litteris loquitur, ubi quedam premisit de uiris sanctis, qui ad pie sancteque uiuendum omnia relinquunt: de quorum collegio« inquit »quosdam uiros de sancti Miniatis monasterio, quos uobis bene notos esse credimus, in eremo, que uallis Umbrosa uocatur, sicut uos scitis, suscepimus in loco qui dicitur Aqua Bella, in proprietatem scilicet nostri monasterii, quod est in honore sancti Hillari sito Alfiano; qui meliorande uite gratia, cenobium, quod multa populositate frequentabatur, relinquentes, in loco solitario uitam sanctam actitare maluerunt. Ex quibus confirmatur id, quod superius diximus, Iohannis causam secessus non fuisse, ut Simoniacos uitaret.«

46. uerum, ut dixi, non multum hec urgent: nam  Itta abbatissa unam causam memorans, alteram non excludit. Imo fieri potuit, ut maluerit S. Ioannes in loco solitario uitam agere, quam sub Simoniaco abbate, ab hominibus secularibus multum frequentato uiuere. Certe monasterium S. Miniatis decem annis ante ab omni seculari strepitu fuisse remotum probat ex uerbis Lamberti episcopi Florentini ipse Mabillonius tomo citato ad annum Christi 1028: »Annus decimus quintus erat, inquit, ex quo Hildebrandus Florentinus antistes sancti Miniatis monasterium instaurauerat, cum Lambertus eius successor, non modo sui decessoris munificentiam probauit, sed etiam nouis donationibus auxit, hac maxime adductus ratione, quod hic locus tanto esset saluandis animabus habilior, quanto et a seculari tumultu  remotior, et sanctorum ibi quiescentium religione sacratior.« Adde quod hec solitudinis obseruantia etiamnum perseuerarit anno 1032, teste Attone episcopo Florentino, cuius hec uerba affert Mabillonius tom. Iu ad annum 1032. »Fiunt ibi nempe laudes assidue et obsecrationes iuges et orationes continue pro salute uiuentium, seu etiam morientium fidelium, que in conspectu diuine clementie tanto acceptabilius assumuntur, quanto et uoluntate et opere, fratres ibi famulantes a secularibus curis constat fore [id est esse cum una causa alteram non excludat] remotiores.«

46. Non uideo quomodo hec cum secularium hominum frequentia in litteris Itte abbatisse anno  1039 memorata cohereant, nisi quis dicat regularem disciplinam, forte per abbatem Simoniacum et secularibus placere cupientem, relaxatam ac pessumdatam fuisse. Ab hac sententia non abhorret Carolus Sigonius de Regno Italie lib. 8, ad annum Christi 1030  ita scribens. »Ioannes Gualbertus honesto loco Florentie natus, cum, humanis despectis rebus, monasterium iniisset, nec satis monachorum, quibuscum uiuendum erat, solutam disciplinam probasset, egressus inde in iugum montis Apennini se contulit, atque in loco, qui uallis-Umbrosa dicebatur, sedem nouo monasterio collocauit, ibique se, sociosque suos legibus uite seuerioribus obligauit. Inde congregatio monachorum uallis-Umbrose profecta.« Iam de preclari  huius Ordinis institutione ac laude agendum est.



§ u. Ordinis uallumbrosani institutio, incrementum, priuilegia ac laudes.

»uallumbrosa,« inquit Mabilio, »seu uallimbrosa et uallis-Umbrosa ab opacis, que montium dorso incumbunt, uallemque subiectam adumbrant abietum siluis sic dicta, dimidii diei itinere ab urbe Florentia in Alpibus Appenninis, medio Florentiam inter et Camaldulensem eremum interuallo, sita est, tergo montis imposita, cuius uallem uicanus amnis seu torrens preterfluit.« In hac solitudine S. Ioannes Gualbertus instituit religiosam congregationem, ex qua prodierunt multi uiri, tum doctrina tum sanctimonia insignes, quorum D. uenantius Simius texuit catalogum, Romanis typis anno 1693 excusum. Primo  S. Pater Ioannes more Camaldulensium separatas exstruxit casas, quas pluribus describit Andreas Ianuensis et Xantes Perusinus, quarumque figuram exhibet Didacus Franchius Historie sue lib. 5, pag. 101. Ex his paruis initiis paulatim creuit monasterium, tandemque anno 1637 a R. D. abbate Auerardo Nicolino magnifica exstructa est fabrica, quam eri incisam uidere licet apud Didacum Franchium in Indice. Mabillonium in Annalibus tom. Iu, pag. 421 et in eiusdem itinere Italico tom. 1, pag. 184.

49. Nascentem hunc Ordinem, preter Conradum Imperatorem aliosque, pia liberalitate fouit Itta S. Hilari abbatissa, ut constat ex litteris donationis, quas integras profert Ughellus tom. III Italie sacre, col. 299. Post mortem uero sancti Institutoris, uiri  ac femine principes eamdem Congregationem pturimis donis auxerunt, ut uidere est apud Mabillonium in obseruationibus ante uitam S. Ioannis Gualberti sec. uI Benedictino, Part. 2, pag. 267, et apud Ughellum tom. III Italie sacre, col. 286. Nec minori beneuolentia hanc sacram familiam prosecuti sunt summi Pontifices, quorum diplomata passim sunt obuia. Bulla Urbani II, que exstat apud Lertium Cherubinum tom. I Bullarii, pag. 14 et 15 eximias huius Ordinis laudes et singulares plane prerogatiuas continet. Priuilegia huic Ordini concessa uarii posteriorum seculorum Pontifices confirmarunt, quorum Bullas auctores uallumbrosani aliique diplomatum collectores plerumque exhibent, ad quos curiosum lectorem remittimus.

 50. Non possum tamen quin ex iis quedam ad huius Ordinis honorem maxime spectantia breuiter excerpam. Urbanus II Bullam »dilectissimis filiis uniuerse uallis-Umbrosane congregationis« anno 1090, datam sic auspicatur: »Cum uniuersis sancte Ecclesie filiis ex Apostolice Sedis auctoritate ac beneuolentia debitores existamus, illis precipue locis atque personis, que specialius ac familiarius Romane adherent Ecclesie, quique ampliori religionis gratia eminent, propensieri nos conuenit caritatis studio imminere. Quia igitur, diuina propositum uestrum preueniente ac subsequente clementia, Religionis uestre simplicitas bone opinionis odorem in locis et prope et longe positis aspirauit: Nos uestro  prouectui, annuente Domino, prouectus adiungere cupientes, cenobium uestrum pro B. Marie semper uirginis reuerentia, cui dicatum est, in Romane Ecclesie proprietatem et tutelam, atque protectionem Apostolice Sedis accipimus; et Apostolice illud auctoritatis priuilegio munientes, ab omnium personarum iugo liberum permanere decernimus.«

51. Alexander Iu, teste Franchio lib. 7, pag. 198, etiam constantem huius Congregationis amorem erga Apostolicam Sedem sic laudat: »Pro speciali deuotione, quam habetis ad Romanam Ecclesiam, matrem uestram, sustinuistis in personis iniurias, et in possessionibus et in aliis bonis uestris non modicum detrimentum.« Denique ut plurimos alios preter eam, Iulius II anno 1507 priuilegia a predecessoribus  suis huic Ordini concessa confirmans, et noua communicans, huius gratie conferende causam sic indicat: »Nos igitur qui Ordinem et congregationem uallis Umbrose huiusmodi, propter uberes fructus, quos in militanti Ecclesia in diuinis contemplandis et assiduis orationibus ac precibus ad Deum producere noscuntur, in uisceribus caritatis et dilectionis nostre complectimur.« Bulla hec integra legi potest apud Lertium Cherubinum tom. I Bullarii, pag. 426. Cum hic nobis diutius herere non liceat, honorifica aliorum de hoc Ordine testimonia proferamus.

52. Quante uenerationis ob uite sanctimoniam fuerit huius religionis inceptor, liquet inter alia ex eo, quod Bonizo episcopus Sutrinus, postea Placentinus,  tandemque martyr, cuius Mss. seruantur in Bibliotheca Cesarea, teste Lambecio lib. 2, pag. 790, octo sententiarum libros ex S. Augustino excerptos uiuenti S. Ioanni Gualberto dedicauerit. Mortuo sancto Patre, idem sanctitatis odor in filiis perseuerauit: testantur quippe antiqui scriptores, quanta morum integritate ac pietatis laude hec Congregatio suo tempore floruerit. Iuuat hic quorumdam testimonia audire. In uita S. Ayberti, ab auctore ceuo scripta, quam illustrauit noster Henschenius tom. I Aprilis, pag. 675, ita narratur: »Qui cum Romam uenissent, dictum est eis, sancte memorie Urbanum«  »quem petebant, esse Beneuenti. Quod audientes Domnus Aybertus et frater Ioannes, non  ausi sunt arripere tam longum iter, tum quia diffidebant uiribus corporis, tum quia frater Ioannes infirmabatur; ideoque consilio et beneuolentia predicti abbatis in Umbrosam uallem secesserunt, ibi eum, dum rediret, prestolaturi.

53. »Ubi quidem monachos mire continentie et exquisite uite inuenerunt, qui super eos uiscera pietatis effundentes ac benigne suscipientes, perpetuo illos secum retinere studuerunt: Monachi enim isti, de quibus agimus, ut multorum sinceritas testatur, sunt firmiter et perfecte regulam S. Benedicti obseruantes, de labore manuum uiuentes, multis et uariis laboribus incessanter spe celestis uitie corpora afficientes, in rigore discipline seuera caritate  feruidi, in peregrinis et pauperibus suscipiendis benigni, in sepeliendis fratribus pii, insuper omni genere religionis preclari, et  omnibus monachis, quos hactenus uiderant, sanctitate preferendi. Qui cum eis per aliquot temporis spatium demorantes, ab illis multa documenta recte uiuendi, ut ipsi testabantur, susceperunt.«

54. Comitissa Mathildis in litteris anno 1100 Florentie datis, contra iniquas quorumdam uexationes defendit eosdem monachos uallumbrosanos, »quorum uitam,« inquit, »nostro tempore pre ceteris excellentius fulgere cognouimus, eorumque laudabilem sanctitatis famam ubique redolere non surda aure persensimus.« Anselmus episcopus Hauelbergensis  lib. 1, cap. 10 Dialogorum, quos edidit D. Lucas Acherius tom. XIII Spicilegii ita loquitur: »Nec diu est, quod in alio loco, qui uocatur uallis Umbrosa iuxta Perusinos montes surrexit congregatio monachorum ualde religiosa, a ceteris qui uocantur monachi nouo Ordine et nouo habitu differentes, et multos habent sue forme sequaces.« Habitus, de quo hic scriptor agit, tum erat ferruginei coloris, quem R. D. Blasius de Milanesiis Generalis circa annum 1500 in nigrum commutauit, ut fusius ostendit Franchius lib. 7, pag. 186. Unde refelli non meretur duplex error cuiusdam recentioris heterodoxi, qui imperite scribit colorem uallumbrosanorum monachorum olim fuisse ceruleum  ac nostro tempore esse uiolaceum. Hic, si umquam, cecus udicat de coloribus

55. De habitus mutatione ita canit Aemilius Acerbus in panegyri S. Ioannis Gualberti:

»Mutauit uallis ueteres Umbrosa colores:
Felix si mores, et celi seruat amores.«
At religiosam hanc congregationem mores ac celi amores conseruasse, testatur Ughelli elogium, quod hic tamquam dictorum anacephaleosin, et omnium, que dicit poterant, synopans subiicio. Sic habet tom. III Italie sacre, col. 283: »Traxit is Ordo nomen suum a loco, in quo primum monasterium, nimirum in subiecta ualle, densiore umbra obsita, proiectaque ab insurgentibus hinc inde asperrimis  montibus excitatum est in eo loco, cui Aqua Bel a nomen est, quem ipsi nobilissima Itta Hilariane domus in Fesulana diecesi abbatissa, ex Guidonum Comitum familia procreata, liberaliter tradidit.

56. »Distat tantummodo duodecim a Florentia milliaribus nobilissimum hoc monasterium, quod postea, cum uiri sanctissimi uirtus late spargeret se, ac circumferret, eiusque probitate successores non desciscerent, maximis opibus, ut in eo diuini cultus gloria efflorescet, amplificatum est, atque caput extitit nobilissime Congregationis uallumbrosane, que breui non modo tota Hetruria, uerum etiam tota Italia se diffudit, maximosque Ecclesie fructus at ulit, nouum D. Benedicti institutis monasticis  splendorem peperit, Hetrurieque maximum decus affudit: extulere enim sese ex ea familia innumeri uiri sanctitate ac scientia conspicui, quos preclare uirtutes ad summas ecclesiasticas dignitates erexere. Tument preclaris illorum gestis historicorum monumenta, que hic recensere superuacaneum est. Seruauit hactenus is Ordo suum splendorem: Serenissimi principis Caroli Medicei episcopi Cardinalis Tusculani clientele hodie commendatus est, et ab Ascanio Tamburino abbate Generali maxima laude administratur; quem uirum insignis doctrina cum aliis nature dotibus et ornamentis, suauitate morum, prudentia singulari, coniuncta, non minus quam libri eruditissimi de abbatum abbatissarumque iure ab ipso typis cusi commendant. Exomere  a Diecesani iurisdictione hanc religiosam familiam a primis eius incunabulis Romanorum Pontificum amor ac studium, qui postea celeberrima in eam priuilegia contulere.«

57. Quomodo hic Ordo in Galliam propagatus sit, liquet ex Patriachii Bitturicensis capite LXI, quod a Labbeo nostro editum est initio tomi secundi in Noua Bibliotheca Manuscriptorum librorum, ubi traduntur sequentia: »Quidam nobilissimus ac strenuissimus comes ab Hierusalem reuersurus in Franciam, unde cum ceteris Christianis illuc fuerat profectus, Romam ingressus, facile obtinuit a summo Pontifice sibi donari reliquias sanctorum martyrum Cornelii et Cypriani. Tum uero impetratis etiam ex florentissima monachorum Congregatione uallis Umbrose  aliquot deuotis fratribus, quorum Prior uocabatur frater Andreas, uir maxima conseruande religionis constantia clarus, illustrissimus Comes uoti compos, letissimusque ad suos penates regressus; amplifica liberalitate predictos religiosos uiros curauit, dansque illis optionem eligendi locum idoneum pro edificando monasterio infra sue ditionis metas concessit, statuitque tanti operis impensas de suis facultatibus accipi. Quo quidem cenobio in Aurelianensi territorio celeriter magnificeque constructo, non solum illud uir admodum nobilis sanctorum martyrum Cornelii et Cypriani sacris reliquiis insigniuit, uerum etiam de suis redditibus ipsum locum munifice ac nobiliter dotauit, instituens ut deinceps idem monasterium appellaretur Corneliacum.

 58. »Iamque uelut balsami fractum alabastrum admirabilis uirorum Dei opinio mire fragrans, breui per totam Aquitanie prouinciam diffundebatur; quorum exemplo plurimi cuiusuis conditionis homines attracti et illecti, contemptis ac spretis uani huius mundi illecebris, se ultro suaui Christi iugo submittentes, ad brauium superne uocationis certatim contendebant. uenerabilis enim pater Andreas, in quo totius religionis forma, nec non totius moderationis gratia renitebat, facile inducebat singulos, qui ad se conuertebantur, suimet notitiam recipere, psalmis et hymnis uacare, terram sui cordis iugi cultu et exercitiis indesinentibus excolere, celibem castamque uitam, omnibus mortalibus precipue desiderabilem, emulari atque sectari. Quid multa? Ita  breui abrenuntiantium seculo coaluit numerus, ut in arido et squalenti campo uideretur seges fecunda, ac leta Domini Sabaoth uinea succreuisse, iam suas propagines longe lateque dilatatura. Unde uir Domini Andreas plura diuersis in locis monachorum conuenticula, que nunc Prioratus uocantur, instituit, et erexit precibus quorumdam nobilium uirorum, ultro ei offerentium ea que ad quietam religiosorum uitam pertinent.

59. »Denique siluam quamdam quercubus et fagis densissimam intra Bituricensis dieceseos fines reperiens, facto primum ibidem tugurio, animo eius incessit hanc sue peregrinationis ultimam facere mansionem; ubi sane, cuicumque diuinitus inspitali  conuertebantur, ab ipso secundum diui Patris Benedicti regulam instituendi, sibimet casas circa magistri tuguriolum compingentes, rei effectu locum ipsum deinceps Casale benedictum appellandum censuerunt. Qui tandem adiuti ope quorumdam principum, ac deuotorum fidelium eleemosynis basilicam et uniuersas monasterii officinas, Deo auxiliante, consummauerunt. Quo Dominus Leodegarius Bituricensis archiepiscopus uenire dignatus, ecclesiam quidem in honorem intemerate uirginis Marie Dei Genitricis ac beatissimorum Apostolorum Petri et Pauli solemniter dedicauit; ipsum uero Reuerendum Patrem Andream in abbatem primum Casulis benedicti confirmauit ac benedixit.«

60. Mirum est hunc Andream uenantio Simio in  Catalogo uirorum illustrium uallis-Umbrose pretermissum esse; presertim cum in Epistola encyclica a monachis Casalis Benedicti post eius mortem scripta, et iam a Luca Dacherio edita tom. II Spicilegii pag. 518, egregium habeat elogium, ex quo hec pauca excerpimus. »Fratres carissimi, pro Domno Andrea, abbate nostro, fratre uero uestro, piissimas aures omnipotentis Dei nobiscum pulsare satagite, quatenus cui deuota mente seruiuit, dum spiritus membra uegetauit, inherere membris corporis a uita destitutis perpetualiter ualeat. Hic etenim beatus uir, anno ab Incarnatione Domini nostri Iesu Christi millesimo centesimo duodecimo indictione quinta, duodecimo Kalendas Februarii, expleuit  nature iura, mortis persoluens debita . . . . . Primus quoque abbatiam nostram, que uocatur Casale Benedictum construxit, pluresque cellulas sibi suppositas, scilicet Corneliacum, Contras, Altaria, S. Benignum, Beescam, Polinas, S. Anianum, Cambonum, Saluiniacum.« Qui de hoc abbate, et edificatis ab eo monasteriis, presentique eorum statu magis distinctam desiderat notitiam, consulat Annales Benedictinos tom. u, pag. 254, 297, 316, 468, 577. Nobis enim non licet hic singula transcribere, ne in nimiam molem excrescat Commentarius.

61. Si quis etiam de illustri Ordine ualtumbrosano, et orta ex eo post mortem sancti fundatoris religiosarum feminarum familia, plura nosse cupit, adeat Eudoxium Locatellum, qui primo Italici operis  sui libro uitam et miracula S. Ioannis Gualberti, secundo Generalium uallumbrosanorum ac Beatorum gesta complexus est. uideri etiam potest Didacus Franchius, qui uitam sancti Patris sui duodecim libris Italicis uulgatam copiosis notis illustrauit. De eodem Ordine egerunt Ascanius Tamburinus de iure abbat. Disp. 24, quest. 5, num. 20. Siluester Maurolycus in Oceano omnium Religionum lib. 2, pag. 120. Paulus Morigia in Historia Religionum cap. 26. Ignatius Guiduccius in uita S. Humilitatis, Gabriel Bucelinus in Menologio Benedictino, Siluanus Razzius in uitis Sanctorum et Beatorum Hetruscorum, Philippus Bonannius in Catalogo Ordinum religiosorum, ac post alios Anonymus Gallus, qui a paucis annis de omnibus Ordinibus  Religiosis ac Militaribus octo tomos, eneis figuris decoratos, Gallice uulgauit.



§ uI. S. Ioannis Gualberti scripta et preces.





§ uII. Gesta S. Ioannis contra Simoniacos.

Diuina prouidentia uidetur S. Ioannem Gualbertum seruasse luctuoso tempori, quod S. Petrus Damiani pag. 1, epist. 15, ad Alexandrum II Romanum pontificem ita deplorat: »Totus itaque mundus hoc tempore nichil est aliud nisi gula, auaritia, atque libido; et sicut olim trifariam diuisus est orbis, ut tribus simul principibus subiaceret, ita nunc genus humanum, heu proh dolor! his tribus uitiis seruilia colla substernit, eorumque quasi totidem tyrannorum  legibus obtemperanter obedit.« De Simoniaca autem peste ita testatur Nicolaus II, in decreto contra Simoniacos, quod a Labbeo nostro refertur tom. IX Conciliorum, col. 1010. »Quia igitur usque adeo hec uenenata pernicies hactenus inoleuit, ut uix quelibet ecclesia ualeat reperiri que hoc morbo non sit aliqua ex parte corrupta, eos qui usque modo gratis sunt a Simoniacis consecrati, non tam censura iustitie, quam intuitu misericordie in acceptis ordinibus manere permittimus; nisi forte alia culpa ex uita eorum contra canones eis existat. Tanta quippe talium multitudo est, ut dum rigorem canonici rigoris super eos seruare non possumus, necesse sit ut dispensatorie ad pie condescensionis studium nostros  animos ad presens inclinemus. Ita tamen auctoritate sanctorum apostolorum Petri et Pauli omnimodis interdicimus ne quando aliquis successorum nostrorum ex hac nostra permissione regulam sibi uel alicui assumat, uel prefigat: Quia hoc non auctoritas antiquorum Patrum iubendo aut concedendo promulgauit, sed temporis nimia necessitas permittendum a nobis extorsit.« Ex his facile eruditus lector colliget, qualia tunc fuerint tempora.

85. Eorumdem temporum calamitatem B. Andreas sancti nostri discipulus in uita S. Arialdi martyris ita graphice describit: »Erat tunc ordo ecclesiasticus in tot erroribus seductus, ut ex illo uix quispiam existeret, qui in suo loco ueraciter reperiri posset. Nam alii cum canibus et accipitribus huc illucque  peruagantes, suum uenationi lubrice famulatum tradebant; alii uero tabernarii et nequam uillici, alii impii usurarii existebant: cuncti fere cum publicis uxoribus siue scortis suam ignominiose ducebant uitam; omnesque que sua erant, non que Christi, querebant: nam, quod sine gemitu dici uel audiri nec potest nec debet, uniuersi sic sub Simoniaca heresi tenebantur impliciti, quatenus a minimo usque ad maximum nullus ordo uel gradus haberi posset, nisi sic emeretur quomodo emitur pecus. Et, quod est nequius, nemo tunc, qui tante peruersitati resisteret, apparebat: sed, cum lupi essent rapaces, ueri putabantur esse pastores.«

86. Inter rapaces istos lupos erat episcopus Florentinus Petrus nomine, cuius sacrilegum Simonie  crimen sic erupisse tradit Andreas Ianuensis in uita S. Ioannis Gualberti cap. 62. »Circa hec tempora contigit, ut quidam nobilis uir nomine Teuzo Mediabarda, pater uidelicet Petri episcopi Florentini, uenit de Papia Florentiam causa uisitandi dictum filium suum. Cui Florentini clam insidiantes tentando dicere ceperunt: Domine Teuzo, multum pretii pro filii tui dignitate regi contulisti? Quibus ille, utpote simplicissimus homo cepit iureiurando dicere: Per corpus S. Syri nec unum molendium potest homo in domo domini mei regis habere sine magno pretio, nedum talem consequi episcopatum. At illi hoc audientes alacres et auidi rem sciscitari rursus expostulant dicentes: Dic ergo, si placet tue nobilitati, quantum summe pecunie potuit hec res constare  tibi? At ille: Per sanctum Syrum sic tria millia libras, potestis bene scire, me propter hunc episcopatum acquirendum dedisse, sicut unum ualetis credere nummum. Iis auditis, certi redditi tali testimonio ceperunt hec ubique pandere uerba.«

87. Cum inter alios S. Ioannes Gualbertus rem hanc cognouisset, statuit cum suis sacrilegum episcopum omnibus uiribus oppugnare et Simoniacam heresim ubique extirpare; que quia fusius ac certius ab auctore ceuo narrantur, eius narrationem hic inserendam esse censui. Is est Desiderius abbas Cassinensis, postea uictor III, qui litem suo tempore agitatam sic exponit lib. 3 Dialogorum: »Quod Dominus in Euangelio dicit: Pater meus usque modo  operatur et ego operor, quotidie cernimus adimpleri, et antiqua nouis temporibus miracula innouari. Hec itaque, que dicturus sum, adeo clara sunt, ut non solum in Florentina diecesi, in qua facta noscuntur, uerum etiam in tota Tuscia ac in urbe, que caput mundi est, Roma constet esse notissima. Petrus quidam clericus est, qui occulte data pecunia regio adminiculo in predicta Florentina ciuitate cathedram episcopatus accepit. Cum denique a clericis et populo, ut episcopum decebat, benigne fuisset susceptus, post non multum spatium temporis fama per eiusdem episcopatus diecesim increbuit, quod simoniace heresis peste fedatus, quod gratis Domino iubente accipere et dare statutum est, pecunia mercatus fuerit.

 88. »Cumque tam horrenda et tam execranda fama primitus ad religiosorum, dehinc ad aures uulgi peruenisset, ceperunt se plures ab eius communione subtrahere; Romanoque pontifici, quecumque super hac re cognouerant, diuino exardescente zelo, studuerunt intimare; qui episcoporum consilio congregato, eumdem episcopum, ut rem diligenter agnosceret, conuocauit. Sed cum se synodo presentasset, accusatoribus undique acclamantibus, sacramento sese purgare nitebatur. Cumque coram presentibus res aliquantulum agitata fuisset, date inducie sunt, ut per easdem forsitan inductus diui um expauescens iudicium, quod pertinaciter negabat, humiliter confiteretur, quatenus ab eterno non remoueretur altari, si ab hoc presenti, cui ministrare iuste non  poterat, se abstinuisset. Interim populus in duas diuiditur partes, quarum altera, que amorem Dei muneribus preferebat, clericos et religiosos monachos, qui contra episcopum rem comprobandam susceperant; altera, que munera et fauorem diligebat, episcopum est secuta.«

89. »Cum crebro igitur inter se altercaretur populus, et altera alteri obstaret parti, in tantum exorta augebatur contentio, ut inter se dimicantibus sepe etiam usque ad effusionem sanguinis uenirent. Cumque hec diutius agerentur, et neutra pars parti cederet, Ioannes reuerendissimus abbas monasterii, que Umbrosa uallis dicitur, sepe ad hunc conflictum aduocatus, zelo Dei ductus, suis cum monachis ueniebat, qui exhortando, predicando, diuini examinationem  iudicii intentando, episcopum admonere non cessabat, quatenus ex perpetrata culpa penitentiam ageret, et sacerdotio minime legaliter acquisito, humiliter cederet, nec sibi suisque subiectis, quibus incremento esse debuerat, detrimento foret. Illud de Euangelio ei sepe proponens, quomodo Dominus iehsu uendentes et ementes columbas de templo proiecerit, cathedrasque subuerterit, et es nummulariorum effuderit, uidelicet demonstrans, ut quicumque Spiritus sancti donum, quod per columbam significatur, ductus auaritia uel uana gloria elatus, pretio acquirere uel uendere tentauerit, ab illo celesti templo et eterno altari se procul dubio eliminandum nouerit.«

90. »Sed ille nichilominus presentis uite honoris  cupidus pro nichilo monita sancti uiri ducebat, imo potius pertinaciter et armis et uerbis omnibusque modis, quibus poterat, se defendere nitebatur. Cumque idem uenerabilis abbas incassum procedere sua uerba uideret, utraque parte populi aduocata: Quoniam, inquit, uerba non prosunt, ueniamus ad signa: construatur rogus et igne supposito accendatur, per quem unus e nostris ingrediatur, ut utrum uera an falsa sint, que de episcopo dicimus, Domino discernente, probetur. Placet utrique parti sententia. Rogus mox duodecim pedum mensura construitur, intra quem parua semita, qua unius tantum hominis persona transire posset, relinquitur, que etiam ex accensis lignis, ne ibi aliquis locus a flamma uacaret,  consternitur. Interim autem dum hec preparantur, prefatus abbas Ioannes Petro suo discipulo reuerendissimo uidelicet uiro, qui postmodum in Albanensi urbe episcopus ordinatus est, quique etiam adhuc superest eamdem ecclesiam regens, precepit, ut indutus sacris uestibus omnipotenti Deo sacrificium offerret, et sic demum confisus de misericordia Dei, per accensi rogi flammas indubitanter intraret. Qui iussis Patris obtemperans, postquam sacrificium Deo obtulit, casulam se exspolians, ad ignem uenit et magna uoce: Oro, inquit, Deus omnipotens, si Petrus, qui episcopus dicitur, Simoniaca est peste fedatus, ne ecclesia tua amplius polluatur, iudicio sancti Spiritus tui ostende uirtutem, illesum me per hunc ignem transire concede: quod si nos fallacia  pleni, causa inuidie ducti hanc contra eum tulimus questionem, ardor istius ignis me tua gratia derelictum consumat.

91. »Hec dicens, et sancte Crucis se signaculo muniens, per medias flammas constanter ingressus est. Cum igitur undique esset flammis circumdatus, ita ut a nemine prorsus uideretur, et omnes eum iam consumptum putarent, subito ex alia parte, Christi comitante gratia, egrediens prosiliuit; ita ut non modo uestimenta eius, sed ne capillus quidem lesus ab igne in aliquo uideretur. Sed, ut idem uenerabilis uir postea referebat, cum per medias flammas graderetur, mappula de manu eius cecidit; cumque iam pene egrederetur ex igne, uidit se mappulam in manibus non gestare, ac in ignem sibi eam cecidisse considerans,  per medias iterum flammas reuertitur, et secum mappulam extrahens reportauit. Tunc omnes, qui aderant, uiso tam maximo, tam obstupescendo miraculo, immensas Deo gratias agentes, mox diuersa pars una effecta, prefatum episcopum de ecclesia pellunt; qui postea penitentia ductus, mutata ueste sub sancte conuersationis regula religiosam agere uitam uisus est.«

92. Congruunt hec cum epistola cleri ac populi Florentini, que in Actis infra refertur cap. 8. Sed hic scrupulum mouet P. Christianus Lupus in Decretis ac Canonibus synodorum Generalium ac Prouincialium part. 5, pag. 26, ubi sic secum disputat: »Questio est an ista epistola«  »fuerit scripta ad Alexandrum secundum? Affirmat et laudatus Atto, et ipsa epistole inscriptio.« Tum, allatis Actorum uerbis, ita sibi respondet: »Respondeo, ipsam epistolam clamare aliud: Etenim paratum intraturo monacho ignem exponit, et subiungit: His uisis, clamor omnium in celum attollitur, Kyrie eleison flebilissime pleno ere cantatur, iehsu Christus celeberrime ut exsurgat, causamque suam defendat, oratur; Maria eius mater, ut hoc sibi suadeat, multum a uiris, plurimumque a feminis supplicatur; Petri apostoli nomen, quo Simonem perdendo damnet, millies ingeminatur; Gregorius Urbis presul, ut ad suas uerificandum properet sanctiones, ab omnibus oratur.« »Hic Gregorius est omnino noster Gregorius septimus, et  ista eius sanctio est omnino presens decretum, quo uetuit audiri ac percipi diuina Officia episcopi, aut clerici palam Simoniaci. Quapropter hec ignea probatio non sub Alexandro fuit facta, sed sub septimo Gregorio. Et ita affirmat accuratissimus scriptor Bertholdus presbyter Constantiensis ecclesie.«

93. Dum singula hec eius argumenta examino, infirma admodum esse sentio ad euertendam Florentine epistole inscriptionem, antiquitatis auctoritate atque potissimum B. Andree Strumensis abbatis testimonio suffultam. Imprimis in Bertholdo Constantiensis ecclesie presbytero nullum hactenus uerbum reperire potui quod P. Lupi opinioni faueat. Dein non uideo tam solido fundamento niti, quod satis rotunde pronuntiat: »Hic Gregorius est omnino noster  Gregorius septimus, et ista eius sanctio est omnino presens decretum.« Nam preter uaria argumenta, que ex S. Ioannis Gualberti obitu et Gregorii septimi electione contra hanc sententiam formare possem, unde queso constat Gregorium uII tunc uiuentem hic compellari? Cum hic Christi, B. uirginis ac S. Petri auxilium imploretur, nonne satis probabile est a Florentinis S. Gregorium Magnum, sanctissimum olim Urbis presulem, et acerrimum Simonie oppugnatorem inuocari, ut defendat sua contra Simoniacos decreta, que plurima edidit, ut uidere est in eius uita ad diem XII Martii in Actis nostris illustrata, et apud Baronium, Labbeum aliosque. Omitto hic alia que P. Lupus congerit, ut probet hoc miraculum sub Gregorio uII contigisse. Inter  alia operose ostendit Petrum Igneum non ab Alexandro, sed a Gregorio in Cardinalium numerum fuisse adscitum, quod nemo negat. Sed quid hoc ad rem? Nihil enim impedit quominus id sub Alexandro contigerit, et postea Petrus Igneus a Gregorio uII Alexandri successore ad Cardinalitiam dignitatem sit euectus.

94. Pluribus opus esset, si hic locus postularet, discutere hanc igneam S. Petri probationem, quam modernus quidam hypercriticus in Legenda sua Gallica nimis audacter more suo libereque carpit uocans »audax facinus, quo monachus Deum tentare ausus est.« Deinde acsi S. Ioannem Gualbertum ab hac culpa eximere uellet, imperite addit: »Nobis sufficit, Sanctum nostrum in hoc facto nullam partem habuisse, preter orationem, qua Deum precabatur,  ut suam Ecclesiam a scandalo, quod patiebatur, liberaret.« Imperite, inquam, hec addidit: Nam si hec fuisset Dei tentatio, ut contendit, nonne eam S. Ioannes utpote abbas et Petri superior prohibere debuisset? Tantum autem abfuit, ut hanc igneam probationem prohibuerit, ut potius eiusdem primus auctor fuerit: Quippe, teste Desiderio supra citato, dixit Ioannes Abbas: »Construatur rogus et igne supposito accendatur; per quem unus e nostris ingrediatur.« Ac preterea: »Petro suo discipulo . . . . precepit, ut . . . . confisus de misericordia Dei, per accensi rogi flammas indubitanter intraret.« An hic nil preter preces, quas S. Ioannes Gualbertus pro Ecclesia fundebat?

 95. Multis Sanctorum exemplis id factum defendi posset; sed cum potissimum ad Petrum Igneum spectet, fusius de eo disceptari poterit in Supplemento Februarii, ad diem ei sacram, eius mensis uIII, quoniam iam de cultu illius sufficienter ex Officiis propriis Florentinis constat. Interim si quis cauillari uelit, habeat responsum ex Suarezio nostro tom. I, de Religione lib. I, de Irreligiositate cap. 2, ubi agens de petitione miraculorum sic loquitur: »Quod si aliquando Sancti hoc fecisse uidentur, credendum est id non fecisse sine speciali Spiritus sancti impulsu, ut de Abraham dixit D. Thomas, et de Elia mihi uidetur esse indubitatum. Et idem credo, quoties lego aliquos sanctos uiros petiisse a Deo signum aliquod publicum ad confundendum  aliquem hereticum, aut ueritatem fidei confirmandam.



§ uIII. Quid sentiendum sit de miraculo quo Gregorio uII, S. Ioannem Gualbertum reprehendere uolenti, contigisse narratur.

Nodus hic occurrit plus quam Gordius, quem soluere non ualco, scindere uix audeo. Ut autem nodi implicationem lector clare uideat, breuiter eam hic premitto. Beatus Andreas num. 68, et B. Atto num. 49, narrant in Actis infra dandis, Gregorium uII, cum adhuc archidiaconus esset, uenisse ad S. Ioannem Gualbertum, ut eum premeditatis ad iniurie speciem uerbis obiurgaret, atque ita de illius uirtute experimentum caperet; uerum, cum ad eum accessisset, omnium dicendorum ita fuisse  oblitum, ut ad eius conspectum obmutuerit; quam insolitam obmutescentiam habuit pro miraculo, quo Deus uiri sanctitatem comprobare uellet. Contra uero Gregorius uII  in epistola ad Monachos uallumbrosanos asserit, S. Ioannem Gualbertum numquam »corporeis oculis« a se uisum fuisse. En apertam contradictionem et nodum, ut mihi quidem hactenus uidetur, insolubilem. Priusquam uariorum, qui hec duo pugnantia conciliare conati sunt, sententias exponam, iuuat hanc epistolam hic inserere, quia non parum ad Sancti nostri gloriam confert. Exhibet eam Andreas Ianuensis in uita apud nos manuscripta cap. 82, Baronius in Annalibus Ecclesiasticis ad annum Christi 1073, Mabillonius in Annalibus  Benedictinis tom. u, ad eumdem annum, Labbeus tom. X, conciliorum col. 307, aliique, qui concilia et Pontificum epistolas collegerunt.

97. Premissa consueta hac formula: »Gregorius episcopus seruus seruorum Dei, clericis, Monachis,«  disciplinam sancte recordationis Ioannis Gualberti abbatis imitantibus, salutem et Apostolicam benedictionem, sic incipit. Licet uenerande memorie eumdem Ioannem patrem uestrum corporeis oculis non uiderimus, quia tamen fidei eius puritas in Tuscie partibus mirabiliter resplenduit, multum eum amore dileximus, ad cuius sancte conuersationis studium, quamuis uos imitatores esse non  ambigimus, ut uigor rectitudinis uestre ad exstirpandam de agro Dominico zizaniam sollicitius inuigilet, attentiusque ferueat, paterne uobis exhortationis uerba impendimus. uos itaque, dilectissimi, in quantum humana possibilitas permittit uitam illius sequentes, et uere filios eius heredes simili uos conuersatione probantes, uiriliter agite et confortamini in Domino, et in patientia [al., potentia] uirtutis eius documenta sanctarum Scripturarum, quibus hereticorum argumenta destruuntur, et fides sancte Ecclesie defenditur, contra membra diaboli, que diuersis machinationibus Christianam religionem conantur euertere, mens uestra quotidie meditetur, et ea, qua solet, libertate in malorum confusione erigatur: eos uero, qui in uobis confidunt, et  consilium religionis uestre sequi disponunt, more predicti Patris uestri suscipite, et de his que ad salutem eorum pertinere uidentur, sanctis exhortationibus instruite, ut non solum uestra, sed et uos sequentium circumpositi populi considerantes sancta opera, glorificent Patrem uestrum, qui in celis est. Nos autem ipsum amorem, quem patri uestro et uobis olim impendimus, donec nostros spiritus rexerit artus, exhibere desideramus, et tanto quidem deinceps maiori uos caritate fouebimus, quanto uos in diuinis negotiis feruentiores esse probabimus, quibus non solum spirituale, sed et seculare, si necesse fuerit, auxilium, Deo adiuuante, ministrabimus. uos igitur omnipotentem Dominum exorate, ut ipse uires et facultates nobis tribuat, quatenus  suscepti regiminis importabile pondus possimus tolerare, et sanctam Ecclesiam in statum antique religionis reducere. ualete.«

98. Iam referam conatus uariorum qui implexum hunc nodum soluere uoluerunt; an satis feliciter, iudicet equus lector. Didacus Franchius, huius contradictionis difficultatem cernens, omnem sese in partem torquet, et, ut hec duo contraria aliquo saltem modo conciliare uideatur, ait in historia uite Gualbertine lib. II, pag. 428 et 429, premeditatum obiurgatorem in Sancti conspectum non uenisse; sed cum preordinata uerba priuatim apud se recoleret, eorum penitus oblitum fuisse. Preterea gratis adstruit, Sancti conspectum et affatum postea  Hildebrando negatum fuisse, eo quod Sanctus solitudinis ac humilitatis amans magnatum colloquia uitaret, omniaque negotia per internuntios aut litteras conficeret. Asserit tamen, Hildebrandum hoc obliuionis prodigio motum, tantam concepisse de uiri sanctitate opinionem, ut maximus inter utrumque firmatus sit amor. Ut ostendat id fieri potuisse citat in margine ex S. Augustini epistola 105, hec uerba: »Quamuis nos non uideamus oculis carnis, animo tamen in fide Christi, in gratia Christi, in membris Christi tenemus, amplectimur, osculamur.«

99. Hec explicatio, quantumuis ueterum testimonio destituta, utcumque toleranda esset, si sola B. Attonis uerba attendamus, quibus non diserte exprimitur Hildebrandum, postea Gregorium uII,  ad S. Gualberti conspectum aut alloquium peruenisse; sic enim habet num. 49: »Cum eum dure increpare disponeret, preordinata, que dicere putabat, oblitus est uerba. Qua ipsius perfectione sic ab eo comperta, deinceps tantus inter utrumque firmatus est amor, quantus inter amicos carissimos, et uterinos solet esse germanos.« At explicationem hanc qualemcumque non dedisset Franchius, ut existimo, si uitam a B. Andrea scriptam legisset. Nam iam, detecto hoc thesauro, hec opinio manifesti erroris conuincitur, cum B. Andreas expresse affirmet, predictum obiurgatorem ad S. uiri »intuitum« mentem mutasse. uerba eius hec sunt num. 68. »De Domno GG. uII Apostolice Sedis PP., qui cum archidiaconatus in eadem Apostolica  Sede officium gereret, ob illius patientiam comprobandam, eum dure increpare curabat. Mox ad eius intuitum mutauit mentem, ac preordinata, que se putabat dicere, oblitus est uerba.«

100. Papebrochius noster tom. uI Maii in commentario Preuio ad uitam S. Gregorii uII num. 32, ita rem intricatam expedire nititur: »Egimus de B. Andrea, iam nominato, die x Martii et num. 13 doluimus, preclarum eius opus de S. Ioannis uita modo nuspiam reperiri. Sicut tamen S. Arialdi martyris uita, ab eodem conscripta et a nobis danda XXuIII Iunii, feliciter hoc seculo emersit in lucem, ita speramus illam quoque aliunde prodituram e tenebris, priusquam sub manus nostras ueniat Iulius. Iste autem Andreas, uiuente adhuc Sancto fundatore,  florebat, in expugnandis Simoniacis B. Arialdi martyris apud Mediolanenses adiutor fidelis anno MLX. S. Atto, sicuti iam uidimus ad eius natalem, XXII huius mensis Maii, mortuus anno MCLu et circa MLXX primum natus, nulla ratione potuit uiuentis Sancti discipulis adnumerari; sed sua accepit ex illis, ac nominatim ex B. Theuzone, uno ex primis, qui usque ad annum MXCu dicitur uitam propagasse, ac nonnulla de uita sancti Patris mandasse litteris.

101. Hic uero Theuzo, prout eius uerba allegantur ex ueteri traductione Italica anni MCCLX existente in Archiuio uallumbrosano, non Hildebrandum, sed Gregorium Cardinalem nominat, cui res superius narrata usuuenerit; pro quo si Hildebrandum,  S. Atto constituit, ratus per anticipationem uocari Gregorium, ex propria id fecit coniectura, eaque minime solida; cum Gregorius Papa profiteatur, quod sanctum corporeis oculis non uiderit umquam. Alphonsus quidem Ciacconius in uitis Pontificum et Cardinalium, eiusque recognitores amplificatoresque uictorellus, Ughellus, Oldoinus pro anno MLXIII, in quem incidisset congressus iste cum S. Ioanne, nullum nobis exhibent Cardinalem Gregorium. Sed cum certum sit, multos ab iis medio isto euo pretermissos, quorum notitiam non fuerunt assecuti, quod uel sola Supplementorum identidem adiunctorum copia probat, nichil obest quominus cogitemus, sub Alexandro Papa II, inter  Cardinales reuera fuisse Gregorium aliquem, nec dum aliunde notum; quod centum post annis non discernens S. Atto, male supposuerit Hildebrandum Cardinalem, dictum in Pontificatu Gregorium.« Quamuis hic error a B. Attone post centum annos facile committi potuerit, eumdem tamen B. Andree scriptori cetaneo tribuere non ausim; quod etiam non facturum fuisse arbitror Papebrochium, maximum antiquitatis estimatorem, si preclarum, ut ipse uocat, B. Andree opus inuentum fuisset antequam S. Gregorii uII uitam illustraret.

102. Aurelius Casari monachus uallumbrosanus, infra sepe laudandus, difficultatem perrumpere alia tentat uia in litteris ad Papebrochium datis 27 Februarii anno 1692. In iis ita suam proponit sententiam:  »Preuio hoc oculato scriptore  haud pauca corrigenda sunt in aliis, qui post ipsum de uita sancti Iohannis Gualberti scripserunt; et precipue opinio illa, que mordicus tenet, Gregorium uII sanctissimum, et Pontificem maximum corporeis oculis sanctum P. Iohannem Gualbertum non uidisse. Hunc, queso, intueatur auctorem: tenebras enim suas excutiet; et ueritatis lumen apprehendet. Quid ad hec Domnus Andreas Ianuensis, qui primus  epistolam illam Apostolicam, Licet uenerande memorie, etc. ad Monachos uallis Umbrose sub nomine Gregorii Septimi uulgauit? Non Gregorio uII, sed potius alicui summo Pontifici proxime subsequenti  est inscribenda;  quia ex u. II facilius quidem efficitur septimus. In antiquis Mss. ponebatur tantummodo initialis, uti in Docretalibus sepissime et in calce huius lucubratiuncule, uti T. Razzolensis, hoc est Theuzzo abbas Razzolensis. Ipsemet Urbanus sic notatur in quadam sua epistola Rudolpho abbati uallumbrosano directa: u Apostolice etc. R. uallumbrosano M Camaldulensi. u Urbanus R. Rustico. M. Martino Camaldulensi. Per simplicem ergo initialem, et numerum Pontificum u, et II, quid mirum si septimum collegerat Andreas a S. Ambrosio, sicque putarat Gregorii septimi fuisse epistolam illam: Licet uenerande memorie.«

103. Exposita hac sua opinione sic pergit: »Miror Ianuensis calliditatem. Asserit se sancti Patris  collegisse uitam a BB. Andrea et Attone. Isti, ut claret, de miraculoso amore, qui firmatus est, mediante sibi ad inuicem intuitu et collocutione inter beatum Gregorium uII et B. Iohannem Gualbertum, apertissime tractant; ille uero ne uerbum quidem. Inuenerat hic  epistolam illam anonymam, aut saltem corroso pene nomine, suoque cupiebat inserere operi; contradictionem uidendo heret; sed titillatione quid noui ferendi ductus quid excogitat? Miraculum penitus expungit, et in apocrypham scripturam commutat.« Tum circa huius miraculi titulum, in opere B. Andree relatum, notat sequentia: »Haud ignoret Eruditio uestra uerba hec Capitulum de Domno Gregorio uII Apostolice Sedis Papa  ut in uita infrascripta patet, rubeo esse scripta colore, et hoc singulare esse una cum fere omnibus initialibus litteris paragraphorum in toto predicto manuscripto et exarata eadem antiquissima manu.«

104. Non omnino displicet mihi curiosa uiri eruditi obseruatio: facile namque fieri potuit, ut Andreas Ianuensis, si non per fraudem, saltem per errorem, ex u. II, id est Urbano II, collegerit uII, ac per consequens putarit, hanc epistolam non posse esse nisi Gregorii uII, cum circa illa tempora non fuerit alius Romanus Pontifex numero nominis sui septimus. Idem dici potest de u. III, id est uictore III, ex quo Andreas Ianuensis, omissa unitate, effecerit uII, putans scriptoris negligentia, ut sepe fit, I redundare, cum tum temporis etiam nullus fuerit  Romanus Pontifex nominis sui numero octauus. Hec non improbabiliter dicuntur; sed utinam D. Ioannes Aurelius Casari solide ostenderet Andream Ianuensem fuisse primum, qui hanc epistolam produxerit. Quod de more scribendi nomina initialibus litteris addit, non nego; at probatum cuperem, Romanos Pontifices solitos fuisse initialibus nominis sui litteris etiam numerum addere. Hec duo si liquido demonstrata uiderem, maiori cum confidentia iudicium ferrem.

105. Nunc tamen, ut dicam quod sentio, arbitror hanc epistolam »licet uenerande memorie,« etc. Gregorio uII adiudicandam esse, quamuis Baronius, Mabillonius, Binius, Labbeus aliique Conciliorum collectores eam ipsi adscribant. Nam forte hi omnes  ex eodem fonte, id est Andrea Ianuensi, hauserunt, et alii alios secuti sine maturo examine eam Gregorii uII esse bona fide crediderunt. Ad ita opinandum me impellit auctoritas Beati Andree scriptoris synchroni, cuius hec sunt disertissima uerba: »Cap. de Domno GG. uII Apostolice Sedis PP. qui cum archidiaconatus in eadem Apostolica Sede officium gereret, ob illius patientiam comprobandam, cum dure increpare curabat. Mox ad eius intuitum mutauit mentem, ac preordinata, que se putabat dicere, oblitus est uerba: Qua eius perfectione ab eo ita comperta, tantus deinceps inter utrumque firmatus est amor, quantus inter carissimos atque uterinos solet esse germanos. Hec namque a ueneralili uiro abbate Rodulfo Passinianensis cenobii, qui tunc  ibi aderat, sepius audiuimus, atque de tali teste dubitare nichil debemus.«



§ IX. De serie chronologica uite S. Ioannis Gualberti referuntur uarie opiniones, et manifesti errores refelluntur.

Nequaquam mirum est, auctores circa chronotaxim uite Gualbertine in uarias abiisse sententias, cum antiquissimi uite scriptores res ab illo gestas chronologice non digesserint. Hinc, ut opinor, recentiores maxime sibi probabilia fabricarunt systemata, que hic eruditis lectoribus expendenda proponemus. uallumbrosani moderni asserunt, S. Patrem suum ad etatem 88 annorum peruenisse, atque adeo, cum iuxta communissimam historicorum sententiam mortuus sit anno 1073, natum esse  anno 985. Hanc opinionem oppugnat Guido Grandus in Dissertationibus Camaldulensibus Luce anno 1707 impressis, et cum Breuiario Romano facit S. Ioannem Gualbertum decem annis iuniorem, Dissert. 2, cap. 4. num. 14, ita scribens: »Omitto aliud argumentum ex etate ipsius S. Ioannis Gualberti petitum, de quo uetusti omnes auctores memorie prodiderunt, quod et in Breuiarii Lectionibus habetur, anno uidelicet MLXXIII, etatis sue LXXuIII, Deum adiisse.« Quinam sint illi »uetusti omnes auctores,« nescio. Ego saltem in antiquis uite scriptoribus determinatam sancti senis etatem hactenus non reperi.

107. Idem Grandus, deducens ex eo incredibile consectarium, sic prosequitur: »Frustra uero Didacus  Franchus in prefatione sue Historie contendit, S. Ioannem Gualbertum LXXXuIII annis uixisse, ut recens unius seculi opinio inuexit, et Chronici in Archiepiscopatu Florentino seruati fidem eleuare nititur, ubi legitur, Monasterium S. Miniatis anno MXIII sine abbate et sine ullo monachorum collegio uelut derelictum iacuisse. Ex quo loco optime intulerunt prisci uallis Umbrose scriptores, non nisi longe post annum MXIII, potuisse Ioannem in dicto monasterio ad monasticem admitti.« Dolendum est hic iterum non nominari priscos illos uallis Umbrose scriptores, qui obscure huic questioni magnam lucem adferrent. Ioannes Croisetus noster in Exercitiis Pietatis, nuper Lugduni editis, quibus inseruit quotidianas Sanctorum uitas critice, ut ait  in prefatione, examinatas, assignat S. Ioanni Gualberto tantum 74 uite annos. Hanc eius sententiam etiam alii quidam tuentur Galli. Nos, uenerande antiquitatis auctoritate destituti, certum de hac re iudicium ferre non possumus; sed in dubio opinioni Breuiarii Romani adherere malumus.

108. Recentior Gallus anonymus in Historia Ordinum Religiosorum et Militarium tom. u, pag. 301, scriptores aliquot uallumbrosanos proprio, ut aiunt, mucrone iugulare conatur. Si, inquit, Andreas Ianuensis, Eudoxius Locatellus, Didacus Franchius dicant S. Ioannem Gualbertum octogenarium obiisse, consequenter concedere debent cum natum esse anno 993. At fallitur bonus uir et cum umbris a se fictis pugnat: auctores enim illi diserte asserunt,  S. Ioannem Gualbertum octogesimum octauum etatis annum attigisse. Nec multo melius contra Franchium argumentatur Guido Grandus dissert. 2, cap. 4, num. 14, sic inferens: »Unde si anno MIII  Ioannes monachus factus esset, octennis seculum reliquisset; quod perridiculum est, quia profecto armis idoneus et militari disciplina instructus, post ueniam hosti ob reuerentiam S. Crucis indultam, se religioni addixit.« Attende, obsecro, mi Grande. Id recte sequeretur, si Franchus tuam de etate S. Gualberti sententiam admitteret. At ille eam pernegat; contenditque  S. Patrem suum 88 annis uixisse; adeoque, si anno 1003, Ioannes monachus factus esset, sequitur in Franchi  hypothesi, eum non octauo, sed decimo octauo etatis anno seculum reliquisse, ut cuilibet annorum calculum subducenti patebit. Nunc ad alia uite illius tempora procedamus.

109. Scribunt passim uallumbrosani, S. Patrem suum, cum esset octodecim annorum, religiosam uitam in monasterio S. Miniatis amplexum esse, ac post quatuor annos inde discessisse ad eremum Camaldulensem, tandemque post aliquot annorum moram iecisse Ordinis sui fundamenta; nempe circa annum 1015, uel etiam 1012, ut alii uolunt. Contra hoc eorum systema fuse et acriter insurgit laudatus Guido Grandus, monachus Camaldulensis, in opere iam aliquoties citato, ex quo nonnulla hic carptim  dabimus. Sic disputat dissert. 2, cap. 4, num. 4. »Quod autem Didacus Franchus, et cum eo nonnulli ex uallumbrosanis scriptoribus negotium Uberti abbatis et Athonis episcopi ad annum MuII referant, et consequenter Ioannis conuersionem quadriennio ante, nempe anno MIII, eiusdemque Ioannis Gualberti ad Camaldulensem eremum aduentum anno MuIII statuant, et in Aquebelle, seu uallisumbrose eremum ingressum circa annum MX, id omnino commentitium est; eque ac fictitius ille, nescio quis Atho primus, ante illum, qui ab anno MXXXII Florentinam cathedram tenuit, arbitrarie positus ad eiusmodi hypothesim tuendam, maioremque uetustatem sue familie initiis frustra conciliandam. Nam is alter Atho, qui anno MuII Ecclesie  Florentine presideret, aliunde prorsus ignotus est, atque nullis monumentis celebratur, sed, attentis sequentibus monumentis, omnino expungendus esse conuincitur, totumque illud chronologicum systema uel ex eo refellitur, quod annis predictis MIII et MuII ne quidem ullum monachorum collegium, nec abbas ullus apud S. Miniatis ecclesiam residebat, sed anno dumtaxat MXIII cura Lamberti  Florentini episcopi restaurata fuit uenerabilis illa basilica, et monachi, a quibus pridem deserta fuerat, illuc reuocati.«

110. Postquam hanc suam assertionem uariis authenticis instrumentis ex Ughello adductis, argumentisque inde formatis probauit, sic pergit num. 9: »Denique cum solo Athone illo, qui ab anno MXXXII  floruit uiuebat Ubertus Simoniacus abbas, cui anno MXLIu, Athone sedente, priuilegium quoddam largitus est Benedictus IX Papa apud Ughellum p. 82, cuius initium est: Dilecto filio Oberto uenerabili abbati monasterii S. Miniatis Florentini suisque successoribus perpetuam in Domino salutem. ualde bonus uidetur, etc. Itaque non modo episcopi Athonis, sed abbatis etiam Uberti tempus conspirat, ut hanc Ioannis Gualberti ad Camaldulensem eremum profectionem ad annum MXXuII, imo circa MXXXuI, factam patemus.« Deinde suam sententiam ex Itte Abbatisse donatione, oratorii uallumbrosani consecratione ac Theuzonis eremite etate confirmat. Que si omnia adferre uelim, nimium excrescet  hic paragraphus. Quilibet curiosus ea legere poterit, apud predictum Guidonem Grandum tota dissertatione secunda. Ut autem de argumentis eius dicam, quod sentio, iis expensis mihi uidetur necesse, ut uallumbrosani, aut Florentinorum episcoporum Catalogum corrigant, aut Attoni Simoniacam labem aspergere desinant, aut denique ordinem suum serius institutum fateantur: nam, que in hanc rem Didacus Franchius lib. 4, cap. 69, ad marginem ex corrupto Ioannis Subdiaconi Aretini catalogo notat, nec nominibus nec temporibus conueniunt, ut cuiuis manifestum fiet legenti uitam S. Zenobii editam apud Surium die 25 Maii. interim ego huius litis iudex esse nolim.

111. Aliam Gualbertine uite seriem texit Ioannes  Mabillonius in Annalibus Benedictinis tom. Iu, ubi ad annum Christi 1028, sic scribit: »Forte is sit Ioannes Gualbertus, qui hoc ipso tempore ad S. Miniatis monasterium se recepit. Certe uix post hoc tempus, in quo nunc sumus, eius conuersio differri potest; quippe qui post annos decem abbas electus, in uallis Umbrose solitudinem secessit, ubi prima sui Ordinis iecit fundamenta.« Postea ad annum Christi 1038, ita narrat: »Paulo ante hunc annum Ioannes Gualbertus e sancti Mini tis monasterio discessit, secessitque in uallem Umbrosam, ubi Congregationis sue fundamenta iecit. Certe illic nullam dum habebat ecclesiam hoc anno, cum Imperator Conradus una cum uxore sua Gisla Augusta, et filio suo Henrico rege, eiusque coniuge Cunichilde  Florentiam accessit. Quod ubi resciuit Imperator, id sibi honoris celitus reseruatum existimans, ut sanctis illis Fratribus subueniret, uacante post mortem Iacobi diecesani episcopi Fesulana ecclesia, Rodulfum Patherbrunnensem presulem, quem alii Rothonem uocant, uallumbrosam consecrandi oratorii causa misit.« Hec omnia ex litteris Itte abbatisse se didicisse affirmat.

112. Circa Oratorii huius consecrationem Guido Grandus dissert. 2, num. 12, obseruat sequentia: »Frustra uero nonnulli Ordinis huius uallumbrosani scriptores post Didacum Franchum Hist. S. Ioan. Gualb. lib. 5, duplicem consecrationem Oratorii distingnunt, alteram anteriorem anno MXIII sub Henrico I Imperatore, alteram sub Conrado II. Unde  totius instrumenti Itte sensu corrupto, et Henricum Conrado substituunt, et pro Gisela eius uxore Chunegundem legunt, et pro Redulpho Pauiuronensi episcopo, ad consecrationem misso, Menuercum eius antecessorem subrogant, tam nullo penitus fundamento, quam casso prorsus labore; Franchus enim mutila citat in margine uerba Itte abbatisse, subtracto Rudolphi nomine, hoc modo. Imperator dirigens Pauibronensem dignum Deo presulem,« citatque instrumentum Itte abbatisse de anno MXXXIX, quod certe Rodulphum exprimit, eumque a Conrado missum, non ab Henrico fatetur, idque post Iacobi Fesulani episcopi mortem, adeoque anno MXXXuIII, non MXIII; et quidem de prima, non  de secunda consecratione: nam ad illud usque tempus sine ecclesia moratos monachos decet.

»113. Qui uero rem hanc ad Henricum referunt, ut B. Theuzo in uita S. Ioannis cap. 10, Xantes Perusinus in eadem uita pag. 43, et S. Atho pariter in uita cap. 22, intelligendi non sunt de Henrico I sed de II, qui Conradi ipsius filius erat, iamque regis titulum obtinuerat, et patrem in Italiam comitatus est, ut ex uerbis Itte supra relatis liquet omnesque historici consentiunt. Unde a S. Anthone loco citato rex, non imperator dicitur, eiusque coniux non Auguste sed regine titulo distinguitur: erat uero hec non Chunegundis, sed Chuneildis regis Danie Chanuti filia, que paulo post peste consumpta obiit. Nullus autem uetustiorum auctorum duplicem oratorii  consecrationem distinxit; priorem sub Henrico per Menuercum, posteriorem sub Conrado per Rodulphum, ambos Paderbornenses episcopos; sed tantum preter primam Oratorii consecratiem ab eo episcopo, quem imperator miserat  factam, narrat S. Atho cap. 22 laudato, oratorium ampliatum, consecratum rursus post aliquot annos fuisse ab Huberto S. R. E. Cardinali S. Ruffine; aliam certe consecrationem  eodem loco non pretermissurus.« Episcopum catholicum ad uallis Umbrose monasterium, qui summum altare consecraret, ab Henrico II missum fuisse tenet etiam Baronius tom. XI Annalium ad annum Christi 1055. Sed ab hac digressione ad Mabillonii chronotaxim reuertamur,  nostrumque de ea iudicium sincere exponamus.

114. Confirmat sententiam suam, supra memoratam, in obseruationibus preuiis ad uitam S. Ioannis Gualberti seculo uI Benedictino, parte 2, pag. 166, his uerbis: »Quo tempore in uallumbrosanam solitudinem secesserit Ioannes, colligimus ex litteris Itte, sancti Hillari abbatisse, que locum, antea Bellam Aquam dictum, ipsi ad exstruendum monasterium concessit anno MXXXIX.« Ut mentem meam candide aperiam, iudico omnino incerta esse que superius de tempore Gualbertine conuersionis, de decennali commoratione in monasterio S. Miniatis, et de anno causaque discessus tradidit. Quamuis autem ex litteris Itte abbatisse anno 1039 datis non  improbabiliter uallumbrosani Ordinis primordia colligat, tamen hec eius argumentatio tempus institutionis non satis euidenter determinat. Potuit namque S. Ioannes Gualbertus ante Itte donationem et Oratorii sui dedicationem dudum in illa solitudine uixisse. Id quodammodo significare uidetur B. Andreas, quando num. 16, dicit eos mansisse »tempore multo, ligneum tantummodo habentes oratorium;« ac dein num. 19, agit de monasterii loco ab Itta abbatissa tradito; tandemque num. 28, loci consecrationem seu dedicationem memorat. Quantum autem inter ea fuerit temporis interuallum, non est promptum diuinare. Quapropter mihi non est animus ex indefinitis ueterum terminis et incertis recentiorum coniecturis  hanc inter uallumbrosanos, Camaldulenses ac Benedictinos controuersiam dirimere; sed quisque, quod uolet sentiat, donec ex certioribus monumentis, forsan hac occasione eruendis, de rei ueritate liquido constiterit. Nunc aliorum opiniones a precedentibus discrepantes audiamus.

115. Baronius tom. XI Annalium ad annum Christi 1051, agens de miraculo, quod occasione Leonis IX pape, in monasterio Passiniano hospitantis, a S. Ioanne Gualberto patratum est, uagis admodum et obscuris terminis sententiam suam sic expressit. »Ante decennium  innotescere orbi cepit egregia sanctitate ipse Ioannes; dum parcens inimico ueniam in nomine Christi crucifixi petenti, sibi oranti crucifixi imaginem inclinare caput  in signum grate sibi admodum actionis aspexit. Cum tanta uictus diuina clementia monastice uite arripuit institutum. Sed postea abbatem deserens Simoniacum, noui Ordinis monachorum, dictorum uallis Umbrose, factus est institutor et auctor, uirtutibus atque miraculis clarus.« Quid ex his omnibus ante decennium contigisse uelit, nescio. Quare id alteri me peritiori discernendum relinquo. Ughellus agens de Regembaldo episcopo Fesulano, qui mortuus est ante annum 1028, uallumbrosanam Congregationem facit antiquiorem, et ita indeterminate loquitur tom. III Italie sacre, col. 283. »Huius episcopi temporibus Fesule funditus excise sunt, una cathedrali excepta, anno MX. Illustrauere Regembaldi optimi presulis pontificatum data in ipsius  diecesi Ordini uallumbrosano a Ioanne Gualberto nobilissimo Florentino ciue, ac religiose sancti Miniatis domus Benedictine familie monachorum initia.« Attendat hic lector ad monasterii S. Miniatis exordium, illudque cum supradictis conferat.

116. Ad Ughelli opinionem proxime accedunt Onuphrius Panuinius in Chronico ecclesiastico, Ioannes Baptista Ricciolius in Chronologia Reformata tom. III, pag. 150, Philippus Labbeus in Chronologia Historica tom. II, part. II, ac Alphonsus Ciacconius in Historia Pontificum Romanorum ac S. R. E. Cardinalium tom. I, col. 771, qui omnes Ordinis uallumbrosani institutionem ad annum Christi 1030 referunt. At non uideo, quomodo Ciacconii historia a uictorello et Oldoino aucta satis sibi constet. Legitur enim  tom. I, col. 1024, hec assertio: »Sub Ioanne XIX anno Domini MXXX, Congregatio tertia sancti Benedicti, que uallis Umbrose dicitur, originem habuit.« Atque eiusdem tomi col. 862, dicitur ad S. Ioannem Gualbertum accurrisse »Dominice Incarnationis anno MXuIII, inter discipulorum primos, adolescentulus quidam Florentinus, Petrus nomine, clara, ut ferunt, Aldobrandinorum stirpe progenitus, ipsius sancti Patris coniunctus et affinis.« Hec dum conciliari non possunt, nisi quis dixerit S. Ioannem Gualbertum multis annis in solitudine uallumbrosana discipulos habuisse, antequam Ordinem suum institueret. Hoc si quis solide ostenderit, has duas epochas non pugnare libenter fatebor.

 117. Postremo hoc loco palpabiles quorumdam circa huius Ordinis institutionem parachronismos detegam, quos retulisse, refutasse erit. Legendarius Gallus, alibi hypercriticus, hic crisim suam perdidisse uidetur: Nam tom. II, in uita S. Ioannis Gualberti dicit hunc Ordinem anno 1051 institutum esse. Franciscus Longus a Coriolano in suo Breuiario Chronologico putat, Congregationem uallis Umbrose initium habuisse anno Christi 1060. Idem sentit Ioannes Gualterius in Chronico Chronicorum tom. I, pag. 1634, sic scribens: »uallis Umbrose Ordo, seu, ut malunt, uallis Umbrensium, ut quidam etiam, uallis Ambrosii, cepit, auctore Gualberto Florentino, anno MLX, sub Nicolao II prope Florentiam. Utitur partim cineracei, partim cerulei coloris uestibus.«  Hi forte secuti sunt errantem Polydorum uirgilium, qui in opere de rerum inuentoribus pag. 7, cap. 2, etiam annum 1060, prime huius Ordinis institutioni assignat. Crassius errarunt uolaterranus lib. XXI, et Arnoldus Pontacus episcopus uasetensis in Chronographia, qui tenent hanc Congregationem cepisse anno 1070. Nec defuere etiam adeo historie ignari, ut anno 1400 hunc Ordinem primo exortum esse somniauerint. Sed tedet diutius his referendis inherere. De morte S. Ioannis Gualberti disputare non est necesse: nam inter omnes ferme conuenit cum obiisse anno 1073. Quare nichil hic moramur paucos, qui ad unum alterum annum ab hac communi sententia recedunt.



§ X. An admissa Mabillonii aliorumque sententia circa seriem chronologicam S. Ioannis Gualberti, potuerit idem Sanctus cum S. Romualdo agere in eremo Camaldulensi.


Ex chronotaxi Mabillonii, Baronii, aliorumque paragrapho precedenti relata uidetur historice sequi S. Romualdum a S. Ioanne Gualberto in eremo Camaldulensi non fuisse inuentum, utpote qui e uiuis excesserat ante annum 1027, sicuti ex authentico instrumento donationis, Petro Dagnino a Theobaldo episcopo Aretino facte probat idem Mabillonius seculo uI Benedictino parte I in obseruationibus Romualdine uite premissis. Neque hanc chronotaxeos sue sequelam dissimulat Mabillonius; sed in Annalibus Benedictinis tom. Iu ad annum Christi 1038, sic cam aperte ponit: »Antequam uallumbrosam se  reciperet Ioannes, Camaldulum profectus est, sanctam illic habitantium conuersationem exploraturus. Erat adhuc eius loci Prior Petrus, qui sanctos illos hospites in suam societatem adoptare tentauit. uerum cum eorum de preferenda cenobitica uita propositum intellexisset, eos ad illud persequendum adhortatus est. Inde Ioannes cum sociis uallumbrosam accessit, que medio fere itinere Camaldulum inter et Florentiam posita est.« Eamdem consequentiam admittere debet Baronius, cum in Annalibus, tom. XI, ad annum Christi 1027 S. Romualdi obitum collocet.

119. Scio hunc congressum S. Ioannis Gualberti, cum S. Romualdo a plerisque scriptoribus, tum  uallumbrosanis tum Camaldulensibus, mordicus teneri, quamuis de tempore huius facti aliqui plurimum inter se dissentiant, sicut mox clarius intelligetur. Horum auctorum opinioni aperte fauet Breuiarium Romanum, quod festo S. Ioannis Gualberti ad XI Iulii in lectionibus propriis expresse tradit sanctum Ioannem ad Camaldulensis eremi incolam Romualdum profectum esse, ab eoque celicum sui instituti uaticinium accepisse. Utramque hanc auctoritatem proponit Guido Grandus Dissert. 2, cap. 4, num. I, sententie sue fundamentum iacere incipiens, his uerbis: »Id itaque iam persuadere conabimur ex D. Ioannis Gualberti ad Camaldulense eremum aduentu, qui non ante annum 1034 uel 1036 contingere certissime potuit, cum tamen ibi sub Romualdo  uixisse Ioannem expresse tradant scriptores probatissimi uallis-Umbrose  Andreas Ianuensis, qui circa annum 1419 floruit, in uita S. Ioan. Gualberti cap. 11; Hieronymus Radiolensis, qui anno circiter 1480 eamdem uitam patrio sermone expressit; Xantes Perusinus, qui circa annum 1500 eadem Gualberti Acta collegit pag. 24; Ioannes Ioannalius, qui sub Clemente uIII Lectiones S. Ioannis Gualberti, Breuiario inserendas, composuit, ut re ipsa demum inserte sunt, atque a S. R. C. approbate; ac demum nouissime Ascanius Tamburinus de Iur. Abb. tom. disp. 24, quest. 5, num. 20; et Didacus Franchus in eiusdem S. Ioannis Gualberti Historia, lib. Iu; nostrisque diebus uenantius  Simius in suo Catalogo litt. I, num. 9.«

120. Hunc Romualdinum et Gualbertinum congressum a citatis auctoribus ac Breuiario Romano doceri non inficior; ac uetustissimi uite scriptores eum intactum reliquerunt, quod iuuerit intelligere ex uerbis ipsiusmet Grandi Dissert. 2, cap. 8, num. 2, ita fatentis: »Ex una parte, que ad asserendum Romualdum post annum 1032 adhuc superstitem superius adducta sunt, inuicte non probant intentum, cum nichil absolute et euidenter euincat Ioannem Gualbertum in Camaldulensi eremo potius Romualdo uiuenti, quam Petro Dagnino Priori, post Romualdi obitum auscultasse ab eoque sui Ordinis instituendi uaticinium et auspicium accepisse. Nam, ut cap. 4, num. 2, notaui, uetustiores ex his, qui rem gestam  referunt, ad Camaldulentis eremi Priorem, nulla nominis designatione distinctum, diuertisse Ioannem Gualbertum tradunt; posteriores id de Romualdo diserte interpretantur, illum tunc Camalduli degentem supponentes, non probantes; itaque in ambiguo relicta res est.« Ingenua sane ipsius aduersarii confessio.

121. His iactis quasi fundamentis, statum questionis hic agende breuiter explico, ut quisque clare intelligat quid intendam. Sciant igitur omnes, mihi non esse litem cum auctoribus paulo ante citatis, qui S. Ioannis Gualberti aduentum in eremum Camaldulensem ante annum 1027 statuunt. Dixi enim paragrapho precedenti, hanc controuersiam, spectato  precise ueterum biographorum textu, a me indecisam relinqui, donec certiora utrimque afferantur monumenta, que rem plane conficiant. Non est, inquam, mihi lis cum iis, qui S. Ioannis Gualberti cum S. Romualdo conuersationem defendunt, et simul S. Romualdum ante annum 1027 mortuum esse concedunt; qualis inter alios est Augustinus Fortunius, qui lib. I Hist. Camald., cap. 34, ita scribit: »Itaque B. Ioannes, sanctissimi Patris Romualdi benedictione munitus, ex eremo Camalduli recedens, in uallis-Umbrose abditas obscurasque siluas sese recepit;« ac deinde eiusdem libri cap. 40, affirmat quod »Deo plenus antistes Theodaldus anno 1027, post felicem S. Romualdi transitum . . . . . primam donationem, primumque exemptionis ac libertatis  priuilegium sacre cremo concesserit.« Itaque tantummodo contendo, admissa sententia eorum qui S. Ioannis Gualberti ingressum in eremum Camaldulensem ultra annum 1027 differunt, probabilissime sequi quod S. Romualdus ab eo tum temporis ibi non potuerit uiuus inueniri.

122. Huic consequentie manibus pedibusque obnititur sepe iam laudatus Guido Grandus, uitamque S. Patris sui Romualdi usque ad annum Christi 1037 protrahit; in Appendice autem post dissertationem secundam duas Romualdine uite exhibet tabulas chronologicas, in quarum prima ad annum Christi 1036, notat sequentia: »Camaldulum S. Pater rediens Ioannem Gualbertum ad se confugientem per sex menses  eremitice uite preceptis instruit, mox sua benedictione et uaticinio Ordinis ab illo instituendi ad uallem Umbrosam siue Aquam Bellam dimittit.« Hoc systema suum, quod innumeris difficultatibus subiectum est, uariis coniecturis et contortis explicationibus, artificiose tamen undique corrasis, stabilire conatur. Singula eius argumenta excutere et refutare hic non uacat. Nam hoc iuste molis librum exigeret. Quod si quis circa hanc rem plura desideret, consulere poterit scriptores uenetos, quos libris editis contra ipsius chronologiam insurrexisse intelligo. Nos, omissis aliis non leuibus argumentis, unicum systemati eius diploma opponemus, et omnem effugiis aditum precludere conabimur.

 123. Diploma illud est Theobaldi Aretini episcopi, quod integrum uideri potest apud Augustinum Fortunium lib. I Historiarum Camaldulensium, cap. 40. Quippe cum prolixum sit, multaque contineat ad controuersiam nostram non spectantia, nobis hic sufficiet, accuratum illius dedisse compendium, ex propriis Theobaldi uerbis hoc modo exceptum: »In nomine sancte et indiuidue Trinitatis. Theobaldus sancti Donati uicarius;« ita passim Aretini episcopi sese uocant, ut notat Mabillonius sec. uI Benedictino parte I, pag. 277. »Omnium fidelium Christianorum hoc dilectio nouerit, quod nos ob amorem pie memorie spiritalis Patris nostri D. Romualdi, clarissimi eremite, communi consilio et consensu fratrum clericorum nostrorum episcoporum donamus,  et concedimus pro remedio anime nostre omniumque successorum nostrorum episcoporum D. Petro uenerabili eremite ad usum et sumptum confratrum, eremeticam uitam sub eo ducentium, suisque successoribus eremitis, quamdam ecclesiam in mediis Alpibus, iura episcopii sancti Donati, quam nos rogatu prefati D. Romualdi eremite consecrauimus sub honore et nomine Domini nostri Iesu Christi sancti Saluatoris, consistentem in territorio Aretino ad radices Alpium, diuidentium Thusciam et Romaniam, in loco qui dicitur Campo Malduli per sua loca designata . . . .

124. »Hunc igitur locum D. Romualdus pius eremitarum Pater delegit, et prouidit aptissimum contemplatiue  uite Deo seruientium. Constructaque inibi basilica sancti Saluatoris, quinque cellulas cum suis tabernaculis ibidem distinxit, atque ab inuicem separauit. Sed et singulis cellulis singulos deputauit fratres eremitas, qui secularibus curis et sollicitudine remoti, soli diuine contemplationi insistant. Quibus etiam Petrum uenerabilem eremitam, tanquam fidelem ministrum et preceptorem dedit. Cui nos quoque cum nostris posteris successoribus, ut cum denominato sancto uiro, Romualdo scilicet, partem in eterna uita habeamus, donamus, largimur pretaxatum locum secundum prefixos terminos ad usum et sumptum fratrum eremitarum, pro tempore ibidem Deo famulantium, atque per paginam huius nostri priuilegii eum inuestimus de his  omnibus, que infra designatos terminos nos hodie ad manum nostram donnicatam  habemus et detinemus . . . . Quia ergo quod nos pro salute et remedio anime nostre, nostrorumque successorum episcoporum Deo contulimus, per eterna seculorum spatia ratum, firmum atque inconuulsum debet permanere, a Deo Patre omnipotente et Domino nostro Iesu Christo, sanctoque Spiritu interdicimus, et modis omnibus inhibemus, ut nullus noster successor, episcopus Aretine Ecclesie, predictum fratrem Petrum eremitam, suosque posteros successores eremitas de his, que S. Saluatori concessimus ad usum et sumptum fratrum eremitarum, aut ipsi a nobis, siue ab aliis hominibus acquisiuerint, deuestire, molestare, inquietare,  aut ullam diminorationem inferre presumat . . . . Datum anno 1027, anno pontificatus Domini Theodaldi u, mense Augusto, indictione X.«

125. Huius diplomatis uim et auctoritatem agnoscit ipsemet Grandus, cuius uerba hic lubet transcribere, quia in ore aduersarii maius pondus solent habere. Hec itaque fatetur Dissert. II, cap. 8, n. 3. »Ex alia uero parte difficultates huic systemati opposite, non nisi probabiliter expediuntur, ultima presertim ex priuilegio Theodaldi petita, que maius mihi semper negotium facessere pre reliquis uisa est, ac minus exactam, quam cetere solutionem admittere, adeo ut uerba, ex illo priuilegio nobis opposita, quondam addititia crediderim, quasi diploma illud, uel ab aliquo interpolatum inuenisset,  uel ipsemet nobis interpolatum exhibuisset Fortunius, que tamen suspicio nunc cessat; postquam autographum, ipsius Theodaldi manu subscriptum, et sigillo munitum in Camaldulensi Archiuio, armario 1, num. 36, diligentissime lustrauimus, neque suppositionis uel interpolationis notam ullam offendimus, sed integrum, et undequaque sincerum deprehendimus, ut propterea non nisi probabili interpretamento superius adducto, exemplisque cap. preced. num. 14 allatis confirmato, eludi eius auctoritas possit.« At probabile illud interpretamentum audiamus.

126. Peremptoria systematis sui uerba in diplomate posita sic interpretari incipit Dissert. II, cap.  7, num. 13. »Itaque difficultatem nanc eludere utcunque tentabimus, obseruando clausulam hanc pie memorie, fortasse non mortuum, sed celebratissimum ac memorande pietatis uirum designare, ut memoria pro fama, celebritate, nomine, usurpetur. Ut enim hortari solemus uiuentes, ut aliquod memoria dignum facinus patrare uelint, quo sui nominis immortalitati prospiciant, ita uiros ipsos egregiis operibus claros, adhuc uiuentes immortali memoria dignos, uel immortalis aut gloriose memorie uiros appellare merito possumus, et sepe consueuimus.« Preterquam quod hec explicatio sit uiolenta, et a communi hominum commercio abhorrens, ingens est discrimen inter expressiones a Grando contorte excogitatas, et inter usitatas diplomatis  nostri phrases, ut cuiuis mature eas conferenti clarum fiet. Iudices hic appello quoslibet lectores, a partium studio alienos, et confidenter interrogo, an non iudicauerint, S. Romualdum mortuum, ubi primum in diplomate legerant hanc donationem Petro Dagnino factam esse »ob amorem pie memorie D. Romualdi, ut Theodaldus cum denominato sancto uiro, Romualdo scilicet, partem in eterna uita« haberet: nisi enim Theodaldus Romualdum iam celo receptum, et semper timendo humane fragilitatis periculo ereptum credidisset, quomodo partem habere cum illo in eterna uita desiderasset? Adde quod formula pie memorie in sexcentis diplomatibus mortuum manifeste significet.

 127. Iam examinanda sunt duo exempla, que ad stabiliendam suam qualemcunque interpretationem adfert Grandus. Primum occurrit apud Ughellum tom. III Italie sacre col. 297, ubi Iacobus Bauarus, Fesulanus episcopus, dicit, se quedam largiri concredite sibi ecclesie pro remedio anime sue, speque remunerationis future, et pro animabus antecessorum suorum presulum, »nec non pro salute Conradi serenissimi imperatoris felicis memorie, sueque coniugis Gisle Auguste, etc. Ecce, inquit Grandus, Conradum Cesarem felicis memorie dictum anno 1032, cum obierit anno 1039, die Iu Iunii apud Traiectum.« At Fesulanum antistitem nichil aliud hic uelle, quam ut hec donatio prosit anime Conradi, felixque sit post mortem eius memoria, satis patet  ex hac formula diplomati subscripta: »Actum est autem hoc anno Dominice Incarnationis 1032, Imperii D. Conradi Augusti anno u, indictione Xu feliciter.« Quando Grandus in genuino diplomate ostenderit, Theodaldum dedisse ecclesiam Petro Dagnino anno Dominice Incarnationis 1027, uite Romualdi 110, sicut in prima tabula sua chronologica statuit, facile ipsius explicationi acquiescemus; quando, inquam, hoc parallelum inuenerit, uerba Theodaldini diplomatis a communi significatione in peregrinum sensum detorquebimus; quod faciendum non est, nisi dum manifesta cogit necessitas.

128. Transeo nunc ad alterum exemplum, quod adeo leuiter ac perfunctorie attigit Grandus, acsi male sibi conscius timuisset, ne argumenti fallacia  detegeretur. »Circa annum 870, inquit loco proxime citato, Andreas episcopus Florentinus in abbatissam monasterii S. Andree ordinat Idembertam apud Ughellum tom. II  pag. id est col. 35, ubi hec formula legitur: Secundum illa precepta, que Dominus  et bone recordationis Dominus Ludouicus imperator constituit. Qui tamen Ludouicus anno 875 Mediolani obiit mense Augusto.« Unde, obsecro, nouit Grandus, Idembertam anno 870 abbatissam fuisse ordinatam, cum diplomati nullus annus subscribatur? An forte id conficit ex eo quod post finitum diploma sequantur hec Ughelli uerba: »Hic Andreas, Florentinus episcopus, anno 870 interfuit iudicio quondam Lucensi ad fauorem Gerardi episcopi  Lucensis an. Xu Ludouici II imp. ind. III.« Sed hec nil ad precedens diploma pertinent. Eodem iure colligere potuisset, Idembertam anno 876, post mortem Ludouici abbatissam esse creatam, quia eidem diplomati precedunt hec Ughelli uerba: »Andreas successor Rodingii. Ille fuit, qui, cum Carolus Caluus ab Asperto Mediolanensi archiepiscopo diademati regni insignetur, augustiorem speciem pompe facturus, interfuit anno 876.«

129. Cum itaque hec precedentia Ughelli uerba nullo modo ad eam rem spectent, ex iis diplomatis annus determinari nequit. Unde miror, adeo rotunde Grando asseri, id circa annum 870, datum fuisse. Quapropter possem meliorem Grandi fidem requirere in obiiciendo hoc exemplo, aut certe maiorem  in eo examinando diligentiam. Interim aduersarius fateri debet Andream, in eodem diplomate de Rodingo predecessore suo bone memorie loquentem, agere de Rodingo iam mortuo. Idem ego de Ludouico bone recordationis existimo, adeoque diplomata post illius mortem datum esse iudico, quia nulla me mouet ratio, ut communem huius formule significationem inuertam. Piget his cauillationibus diutius immorari. Potius ad sacros celitum honores, sancto nostro a summis pontificibus decretos, progrediamur.



§ XI. Canonizatio S. Ioannis Gualberti.

Narrant utraque acta, huic commentario subnectenda, quomodo S. Ioannis Gualberti corpus post  felicem anime ex hac uita transitum inter estiuos calores ab omni fetore per triduum immune fuerit, ac dein maximo populi concursu sepulture traditum. uallumbrosani scriptores uolunt, S. Patrem suum paucis post mortem annis a Gregorio uII in sanctorum numerum fuisse relatum. Sic Andreas Ianuensis in eius uita, cap. 89, ait: »Liquide patet ex Chronica Florentina, a Ioanne uillani ciue Florentino compilata, libro Iu et capitulo 16 eiusdem Chronice, eumdem beatum Ioannem prius per centum quatuordecim annos uel circa fuisse canonizatum et catalogo dictorum sanctorum adscriptum per beate recordationis sanctissimum in Christo Patrem et Dominum Gregorium papam septimum, eiusdem beati Ioannis deuotissimum, qui floruit et incepit  anno Domini 1073.« Idem asserit Bernardus Del Sera in compend. Abb. Gen. cap. 1. »Quamuis, inquit, pro certo habeatur S. Ioannem in catalogum sanctorum a Gregorio uII fuisse canonice cooptatum, tamen nunc per litteras Celestini III de hac re dubitandum non est.« Hec illi. uerum cum ille Ioannes uillanus, qui hic citatur, sit recentior, et prioris istius canonizationis authentica instrumenta non proferantur, ad certiora documenta properamus.

131. Celestinus III, petente D. Gregorio abbate Passinianensi, S. Ioannem Gualbertum sanctorum catalogo adscripsit, ut liquet ex eiusdem abbatis epistola, quam hic ex Didaci Franchii lib. 12 excerpo, ut omnes canonizationis ordinem et modum,  aliaque ad eam spectantia, clare intelligant. Sic itaque sonat epistola: »Frater Gregorius, humilis abbas monasterii sancti Michelis archangeli de Passiniano, dilectis in Christo fratribus et Capitulo de Passiniano et aliis eiusdem amicis et deuotis salutem in Domino et gaudere. Pro magnitudine gaudii et letitie, quam nostris mentibus infundit abunde superni gratia largitoris, in exaltatione nominis beati et eximii Patris nostri Ioannis Gualberti, a quo post almificum Patrem beatissimum Benedictum, religionis et honestatis monastice cultum recepimus, antequam narrandi sumamus initium, hortamur uos uoce non solum corporis, sed  affectione interioris hominis, ut pro ipsius honore Patris in Domino gaudeatis,  gemine substantie giganti [id est Christo] gratias referrentes, qui cum esset excisus de monte sine manibus, creuit in montem magnum, ut per ipsum, quod est ineffabile, regnum accipiat pusillus. Per uicarium namque suum, uidelicet Dominum Papam Celestinum III, Dominis episcopis Ostiensi et Portuensi assistentibus, et religiosis et reliquis presbyteris et Diaconibus similiter Cardinalibus in die Kalendarum Octobris, inspectis testimoniis et uita eiusdem Sancti, nomen eiusdem et memoriam, iam quasi negligentia suorum discipulorum sepultam, exaltauit, et ubique colendam censuit.

132. »Cum   pro aliis negotiis Urbs in feruenti nos calore Iulii recepisset, super quo amici nostri non modicum tristabantur, timentes nobis propter uite dispendium, meritis, ut credimus, beati Ioannis omnia sunt cooperata in bonum. Salutantes itaque deuote et reuerentes humiliter prefatum sanctissimum Dominum Papam, postulauimus ut sancti Ioannis nomen canonizatione suo tempore exaltaret. Quid plura? Receptis litteris testimonialibus Abbatis uallisumbrose, et aliorum abbatum atque episcoporum et aliorum prelatorum, duobus elapsis mensibus post nostrum in Urbem ingressum, prefatus sanctissimus Apostolicus diem statuit, ut eo presidente Dominis Cardinalibus uerbum proponeremus quod uoto gerebamus inclusum. Quarto igitur Kalendas  Octobris, uocati coram eodem summo Pontifice et Dominis Cardinalibus, in hunc modum petitionem nostram exorsi sumus, uitam S. Ioannis tenentes pre manibus:

133. »De uestri luminis plenitudine, tanquam de firmamento celi nos modice scintille, lucis et scientie incrementa suscipientes, liquido nouimus, quod qui discipulos honorat ueritatis, ipsum magnificat, qui eos tales fecit, ut suos faceret coheredes. Ecce, ut paucis utar uerbis, Reuerendissimi Patres et Domini, mandragora dedit odorem in portis nostris: Beatus siquidem et eximius Pater Ioannes institutor et magister uallumbrosane Congregationis et Ordinis, quem Dominus mirabiliter ad se traxit, dum ei per crucem caput inclinauit, miraculis  quoque et uite splendore enituit, sicut ex ipsius gestis apertius declaratur. Unde ego et fratres mei, uicini quoque episcopi et alii ecclesiarum prelati petimus a Sanctitate uestra, ut sicut eum firmiter credimus cum suo Rege regnare in celis, ita ipsum in catalogo Sanctorum iubeatis ascribi in terris; quatenus eius meritis et intercessionibus de statu lippientis Lie ad formose Rachelis perueniamus amplexus.

134. »His decursis, genibus curuatis uitam S. Ioannis Domino Pape obtulimus; quam Dominus Cardinalis Ostiensis eius mandato recipiens, diebus tenuit aliquantis. Die igitur predicto Kalendarum Octobris in pleno consistorio Dominus Papa, commendata plurimum uita S. Ioannis predicti, laudans  Congregationem suam et specialius domum nostram, ut de cetero eiusdem S. Ioannis nomen in Catalogo Sanctorum poneretur, et festiuitas eius eodem die, quo obiit, scilicet duodecimo mensis Iulii celebraretur, consensu suorum fratrum Dominorum Cardinalium, quorum nomina subsequenter adnotantur, Apostolica auctoritate decreuit, replicando, quod eadem petitio aliis summis Pontificibus, suis predecessoribus, fuerat porrecta, et suis ad complendum temporibus reseruata.

135. »Huic canonizationi interfuerunt hi presbyteri Cardinales, uidelicet: Pandulphus, natione Lucensis, basilice duodecim Apostolorum presbyter Card. Petrus Placentinus, S. Cecilie presb. Card. Iordanus,  quondam Abbas Fosse noue, S. Potentiane presb. Card. Ioannes Lombardus, olim Tuscanen. episcopus, S. Clementis presb. Card. Romanus, quondam Primicerius, S. Anastasie presb. Card. Hugucio S. Martini in monte presb. Card. Guido S. Marie trans Tiberim tit. S. Callisti presb. Card. Ioannes, olim. Cassinen. monachus, S. Stephani in Celio monte presb. Card. Centius Romanus S. Laurentii in Lucina presb. Card. Sofredus, olim Pistorien. Canonicus, S. Praxedis presb. Card. Benardus olim S. Frigdiani Canonicus, S. Petri ad uincula presb. Card. Atque Ioannes, olim S. Pauli monachus, presb. Card.

136. »Diaconi Cardinales, qui interfuerunt, hi sunt: Gregorius S. Marie in Porticu Diac. Cardin.  Gregorius Crescentii S. Marie in Acquiro Diacon. Card. Romani. Lotharius SS. Sergii et Bacchi, natione Campanus, Diac. Cardin. Gregorius Carelli S. Georgii ad uelum aureum Diac. Card. Nicolaus S. Marie in Cosmedin. Diac. Card. Romani. Magister Aegidius Anagninus S. Nicolai in carcere Tulliano Diac. Cardin. Centius Camerarius S. Lucie Diac. Card., atque Magister Petrus Capuanus S. Marie in uia lata Diac. Card. Preterea interfuerunt etiam prefate canonizationi ex multis et diuersis prouinciis in dicto consistorio tanti principis, imo tantorum principum, uiri honorabiles, Archiepiscopus Amalphie, Episcopus Puteolanus, Episcopus Nolanus, Ariminensis tunc electus, et Electus famosi monasterii Fuldensis de Alemannia, qui eadem hora  fuerat confirmatus. Nuntius uero N. Imperatoris Constantinopolitani non defuit, atque N. nuntius regis Anglie; plures alii conclerici et laici, quorum nomina ille nouit, qui nos finxit.

137. »Capellani uero prenominati domini Pape non defuerunt, qui nobis assistentes, Te Deum Laudamus, alta uoce cantauerunt. Moxque in ipsa celebratione, presente eodem summo Pontifice, ipsius S. Ioannis oratio est a presbytero recitata. Unde puluere excusso uitiorum ad laudandum in Sancto eius Dominum sitis preparati, et quia hactenus fleuistis, tanquam ueri filii, de morte Patris, de ipsius quasi resurrectione spiritum gaudii induatis, et cum Psalmista ueraciter decantetis: Mihi autem nimis honorati sunt amici tui, Deus. Presens denique  gloria, que de Sanctorum celebratione habetur, illius glorie et gaudii est imago, quam nullius sensus ualet comprehendere, nec sermo quantumcumque disertius explicare. Ea igitur die, qua uos contigerit litteras tanti tripudii recipere, beati Ioannis, Domini et Patris nostri, sicut in sui natalis die, nocturnis et diurnis laudibus studeatis memoriam celebrare, superne Maiestatis clementiam attentius implorantes, quatenus sic nos faciat per huius uite stadium currere, nostro duce et patrono preeunte S. Ioanne, ut per unum et in uno, qui dicit, Ego et Pater unum sumus, perfecti cursus brauium capiamus. ualete.«

138. Huic epistole subnecto Bullam canonizationis  anno 1193, a Celestino III editam, que exstat apud D. Thesaurum uelium, S. Praxedis abbatem, ante uitam S. Ioannis Gualberti, anno 1612 Rome editam, apud Didacum Franchium lib. 12, pag. 516, et in Bullario Lertii Cherubini tom. 1, pag. 31. Franchius pag. 508 dicit eam datam esse ad Abbatem et conuentum Passinianensem. Alii autem duo hunc habent titulum: »Celestinus episcopus, seruus seruorum Dei, dilectis filiis, Abbati et Conuentui uallis-Umbrose salutem et Apostolicam benedictionem.« Tenor Bulle apud Lertium Cherubinum loco citato est talis: »Gloriosus Deus in Sanctis suis, et in maiestate mirabilis, ministros suos, qui sibi ueraciter et sincere ministrant, non solum immarcescibili brauio et eterno remunerat, uerum etiam  in presenti uita, per exhibitionem plurium miraculorum, commendabiles reddit, et, secundum propheticum uerbum, eos facit in eterna esse memoria, et ab omnibus celebriter uenerari. Nec enim quisquam Catholicus ambigit, cum et hoc Scriptura sacra testetur, quod in Sanctis suis laudatur Dominus, et qui honorat eos, ipsum Dominum prorsus honorat; ipso attestante qui dicit: Qui uos honorat, me honorat, et qui uos recipit, me recipit. Et item: Quod uni ex meis minimis fecistis, mihi fecistis. Et quidem rationi consentaneum esse probatur, ut, quandoquidem omnipotens Pater Filii sui coheredes eo quo ipsum honore uoluit insigniri ipso orante et dicente: uolo, Pater, ut ubi ego sum, illic sit et minister meus; et rursum: Si quis mihi ministrauerit,  honorificabit eum Pater meus, qui in celis est, homines, qui ex lutea materia sunt, ipsius memoriam celebrent et uenerentur in terris, cuius nomen creditur scriptum esse in celis.

139. »Hac nimirum consideratione inducti, cum preces dilectorum filiorum nostrorum Georgii [lege Gregorii] Abbatis et Conuentus Passinianensis monasterii, uestrumque testimonium recepissemus et litteras, ut inclite recordationis Ioannem quondam Abbatem, uallis-Umbrosane Congregationis institutorem, qui Creatoris sui seruus prudens extitit et fidelis, et familie sibi commisse in tempore tritici mensuram impendit; et quem, quia fuit super pauca fidelis, post obitum suum super multa Dominus ipse constituit, et multis miraculorum priuilegiis insigniuit,  istis etiam temporibus ut dicitur, incessanter illustrat, Sanctorum Catalogo annumerare et consociare uellemus. uisum itaque est nobis, et communi consilio fratrum insedit, et uicinorum episcoporum et aliorum Prelatorum Ecclesie, deberemus de conuersatione eiusdem boni uiri et miraculis testimonia prestolari. Demum uero cum Episcoporum, Abbatum, Priorum, Archidiaconorum, Plebanorum, Prepositorum, Ecclesiasticorum et Monasticorum Conuentuum atque aliorum super eiusdem Ministri Iesu Christi uita et conuersatione atque miraculis recepissemus testimonia et preces; super canonizando eodem, fratrum nostrorum conuenientia requisita et habita, referentes gratias Creatori, qui  Ecclesiam suam semper noua prole multiplicat, et tam rosarum, quam liliorum flore decorat, prenominatum B. Ioannem canonizauimus, et numero confessorum Christi decreuimus adiungendum. Confessorum omnium Regem prece humili deposcentes, ut eiusdem Confessoris, qui sibi propter lucidas et conspicuas placuit actiones, precibus et meritis recolendis, ab instantibus periculis eruamur et in nostris necessitatibus ipsius patrocinium sentiamus.

140. »uestre itaque deuotioni per Apostolica scripta mandamus atque precipimus, quatenus de tanti Patroni suffragio, quem genuit et nutriuit ipsa Italia, spiritualiter gratulemini, et eius memoriam certo die inter alios Confessores ueneratione celebri  recolatis, ipsius festiuitatem colere studeatis, in eo diuinam omnipotentiam exaltantes. Si enim, attestante uoce Dominica, Deum diligere comprobatur, qui mandata eius obseruat, a fructibus prenominati sancti uiri cognoscitur, quod apud Deum possit et debeat pro peccatoribus efficaciter exaudiri; qui Euangelice predicationis non surdus auditor, mundi gaudia, tanquam stercora reputans, dereliquit, et sequens Christi uestigia, non solum in uestro monasterio monasticam religionem instituit, uerum etiam septem monasteria fabricauit, et ad ultimum Passinianense monasterium reparans, in eo presentem uitam laudabili decessu finiuit. Illud tamen inter eius miracula primum et precipuum inuenitur, quod pro quodam opere misericordie cuidam in se delinquenti,  ante ipsum in modum crucis prostrato, prouide et clementer exhibito, imago Crucifixi ei, adhuc in seculari militia existenti, caput dicitur inclinasse. Dat. Laterani secundo Non. Octobris Pontificatus nostri anno tertio.«

141. Circa diem huic Bulle subsignatum quamdam aduerto in diuersis editionibus discrepantiam. Didacus Franchius lib. 12, pag. 519, in fine ita subscriptum legit. »Datum Laterani, 1. Nonas Octobris Pontificatus nostri anno tertio.« Si per hoc intelligat pridie Nonas Octobris, in assignanda die sexta Octobris cum Lertio Cherubino conueniet. Thesaurus uelius supra citatus, omisso die, subscriptionem sic edidit: »Datum in Lateranensi nostro palatio anno Domini 1193 anno III Pontific. nostri.«  Alphonsus Ciacconius Historie sue tom. 1, col. 1153, in assignando canonizationis die certo errauit ita scribens: »Eodem anno 1193 Celestinus Pontifex Ioannem Gualbertum in Sanctorum numerum retulit Kalendis Septembris.« Error hic eodem tomo col. 1155, in additionibus uictorelli aliorumque sic corrigitur: »11 Non. Octob. anno 3 Pontificatus id prestitit Celestinus Constit. 2, Gloriosus Deus,« etc. Forte Ciacconius unum mensem pro altero posuit, uoluitque dicere id factum esse Kalendis Octobris; quod de edita isto die Bulla intelligi non deberet, sed de canonizatione Rome facta, uti testatur in litteris supra allatis Gregorius Passinianensis Abbas his uerbis: »Die igitur predicto Kalendarum Octobris  in pleno consistorio Dominus Papa . . . . ut de cetero eiusdem S. Ioannis nomen in Catalogo Sanctorum poneretur . . . . Apostolica auctoritate decreuit.«

142. Aliud preterea quidpiam circa hanc Bullam obseruaui, quod satis combinare nequeo. Franchius lib. 13 Historie sue, pag. 508 et 516, ait tres eiusdem tenoris Bullas, uariatis inscriptionibus, a Pontifice missas esse: primam quidem ad Episcopos Tuscie, alteram ad Presules Longobardie, tertiam denique ad Abbatem Passinianensem. Huic ultime, pagina 519, ad marginem dexteram subscribit: »Datum Laterani 1 Nonas Octobris;« ad sinistram uero: »Dat. Lateran. uIII Idus Octobris Pontificatus,« etc. Hec duorum dierum differentia facile  explicari posset, si Franchius unum Bulle exemplar Abbati Passinianensi, alterum Abbati uallumbrosano missum esse diceret. uerum cum tantummodo unum proferat exemplar, illudque directum esse contendat ad Abbatem Passinianensem, quomodo hec dierum uarietas in ipsius systemate componenda sit, discere cupio. Puto ego Bullam superius ex Lertio Cherubino transcriptam dirigi ad Abbatem uallumbrosanum; id ipse clamat contextus, in quo preter alia, que attente legenti occurrent, hec de S. Ioanne Gualberto dicuntur: »Sequens Christi uestigia non solum in uestro monasterio monasticam religionem instituit, uerum etiam septem monasteria fabricauit, et ad ultimum Passinianense monasterium reparans, in eo presentem uitam laudabili decessu finiuit.«  At hec uerba »in uestro monasterio« apud Franchium et Thesaurum uelium non leguntur; que, utrum ab his, an ab aliis suppressa sint, nescio. Saltem, teste Franchio pag. 519, Purpurati Patres anno 1595 bullam canonizationis, omni uitio carere declararunt; quod nobis sufficit.

143. Anno 1194 idem Celestinus, festum S. Ioannis Gualberti solenni pompa celebrari uolens, has dedit litteras, quas exhibet Thesaurus uelius ante uitam S. Ioannis, et Didacus Franchius, pag. 520: »Celestinus episcopus, seruus seruorum Dei, uenerabilibus Fratribus Aretino, Senensi, et Pistoriensi episcopis salutem et apostolicam benedictionem. Saluti nostre plurimum credimus expedire, si eorum in terris celebrem habeamus memoriam, eorum merita  solennibus recolendo preconiis, quorum in celis speramus intercessionibus assiduis adiuuari. Hinc est igitur quod, cum dilectus filius noster Gregorius abbas monasterii de Passiniano ad Sedem Apostolicam accessisset, et de sancta conuersatione, uita et meritis B. Ioannis confessoris, cuius uenerabile corpus in eius ecclesia requiescit, plurima certa indicia coram nobis et fratribus obtulisset; nos, auditis uirtutum eius et miraculorum insigniis, et quod inter carnales spiritualem, inter homines etiam conuersationem angelicam habuisset, ipsum, qui corporaliter dissolutus cum Christo iam esse meruit, ne debito ipsius honori et glorie quodammodo detrahere uideremur, si sanctificatum a Deo permitteremus  ulterius deuotionis humane carere ueneratione, de Fratrum nostrorum consilio Sanctorum Catalogo censuimus adscribendum.

144. »Cum igitur lucerna eius sic arserit hactenus in hoc mundo, quod per Dei gratiam iam non sub modio, sed super candelabrum meruerit collocari, in se ardens per opera caritatis, aliis lucens per exemplum, Fraternitatem uestram monemus et hortamur in Domino, per Apostolica scripta mandantes, quatenus a predicto Abbate et fratribus eius fueritis requisiti, ad iam dictum monasterium pariter accedatis, et cum honore et reuerentia, quam in talibus adhiberi oportet, corpus sancti uiri ab eo loco, in quo positum fuerat, sicut decet sanctum, solenniter erigentes, deuotionem fidelium ad uenerationem ipsis  salubriter excitetis, ipsumque festiuitate solenni pronuntietis constituto die annis singulis specialiter excolendum. Datum Lateran. X Kalend. Iunii Pontificatus nostri anno quarto.« Hec cum editione Thesauri uelii conueniunt, preterquam quod in fine Thesauriane ita ponatur: »Datum Rome apud sanctum Petrum X Kalendas Iunii Pontificatus nostri anno quarto.« Scio quidem hec cum prioribus non pugnare, sed hoc discrimen, licet exiguum, significo, ut omnes intelligant nos more nostro etiam minuta queque obseruare.

145. Hoc Breue Celestini III, nescio qua de causa, executioni mandatum non fuit; ita ut Innocentius III eius successor post aliquot annos nouas dederit litteras, quibus Episcopum Florentinum et Fesulanum  ad celebrandam S. Ioannis festiuitatem hortatur. Ee apud Franchium pag. 522, sic habent: »Innocentius episcopus, seruus seruorum Dei, uenerabilibus fratribus Florentino et Fesulano episcopis salutem et Apostolicam benedictionem. In litteris bone memorie Celestini predecessoris nostri perspeximus contineri, quod cum ipse de beati Ioannis confessoris, cuius corpus in monasterio de Passiniano quiescit, uita et meritis et conuersatione laudabili, et quod idem Sanctus post obitum suum miraculis plurimis et uirtutibus coruscari per oblata indicia et probata, plenam notitiam habuisset, et eum cum Christo regnantem Christianorum deberet deuotio uenerari, de fratrum suorum consilio ipsum Sanctorum Catalogo censuit adscriptum, Aretino, Senensi et Pistoriensi  episcopis, datis litteris Apostolicis in mandatis, ut cum ab abbate et fratribus monasterii memorati requisiti fuissent, ad ipsum monasterium pariter accedentes et cum reuerentia et honore, qui debet in talibus adhiberi, corpus Confessoris predicti ab eo loco, in quo positum fuerat, sicut decet Sanctum, solenniter eleuantes, deuotionem fidelium ad uenerationem ipsius salubriter excitarent, et solennitatem eiusdem annis singulis suo die statuerent excolendam: sed per eos mandatum Apostolicum non fuit mancipatum.

146. »uolentes igitur, ut tanti uiri memoria, de quo exultatio est Angelis Dei, apud homines celebris habeatur, Fraternitati uestre per Apostolica scripta  mandamus, quatenus ea, iuxta quod idem predecessor noster mandauerat, exequi procuretis tam libenti animo, quam deuoto. Datum Lateran. uI Kalend. Aprilis Pontific. nostri an. tertiodecimo.« Hanc Innocentii epistolam breui effectum suum consecutam esse ita tradit Iacobus Mindria in Chronico: »Anno MCCX, die decima Octobris, per Ioannem episcopum Florentinum, et Raynerium episcopum Fesulanum, aliosque plures in dignitate constitutos, de consensu Domini Pape magna cum deuotione translatum fuit corpus S. P. N. Ioannis.« Ubi autem repositum fuerit, indicant hec Breuiarii uallumbrosani uerba apud Franchium lib. 12, pag. 524 citata: »Magna cum ueneratione et hymnis et canticis spiritualibus reliquias sanctissimi Ioannis  ex eo loco, quo in die depositionis sue locate fuerant, extraxerunt, et in altari, ad sinistram intrantibus posito, recondiderunt in eodem Passiniani monasterio.« At iam sensim sine sensu ad sacras exuuias delapsus sum, de quibus sigillatim disseram paragrapho sequenti, postquam aliqua de Sancti cultu premisero.



§ XII. S. Ioannis Gualberti cultus, reliquie et gloria posthuma.

147. Quamuis Sancti nostri cultum, summorum Pontificum decretis satis firmatum, pluribus stabilire non sit opus, tamen ut consuetam Maiorum nostrorum in illustrandis Sanctorum Actis methodum sequar, paucas Martyrologiorum quorumdam annuntiationes enumerabo. Auctaria Usuardi, non ita pridem illustrati,  pari consensu eum celebrant. Florentini codices in quibusdam uoculis discrepantes ita fere omnes enuntiant: »In Tuscia, in territorio Florentino, apud monasterium sancti Michelis de Pasignano Fesulane diecesis, transitus sancti Ioannis abbatis, fundatoris Ordinis uallis-Umbrose, qui uiuus in seculo se totis uiribus mortificauit pro Christo. Huius uenerabilis obitus exstitit anno Incarnati uerbi MLXXIII [alias MLXXIu]. Tamen festiuitas fit in Tuscia uI Idus Octobris.« Belinus sic habet breuius: »Item sancti Iohannis Gualberti.« Eodem modo Molanus, nisi quod in eius editione minoribus typis addatur: »Cuius uitam edidit Blasius Milanesius;« que additio uidetur esse Molani, qui forte aliam »S. Ioannis Gualberti« uitam non nouerat.

 148. Memorant eumdem Sanctum omnes Martyrologi recentiores, e quibus paucos selegisse suffecerit. Petrus Galesinius sic refert: »Passiniani in finibus Florentinorum sancti Ioannis Gualberti confessoris, qui rerum humanarum despicientia et magnitudine pietatis excellens, uallis-Umbrose ordinem instituit; cuius uiri sanctitate, que et multis miraculis spectata est, et in religiose pieque factis mirifice eluxit, cognita, Celestinus tertius, Pontifex Maximus, illum in sanctos retulit.« Arnoldus Wion in Ligno uite, lib. 3, quarto Idus Iulii sic eum annuntiat: »In monasterio Passiniano prope Florentiam depositio sancti Ioannis Gualberti abbatis, institutoris Ordinis uallis-Umbrose, sanctitate et miraculorum gloria  clarissimi.« Denique Martyrologium Romanum XII Iulii ita habet: »In monasterio Passiniano prope Florentiam S. Ioannis Gualberti abbatis institutoris Ordinis uallis-Umbrose.« Fusioribus elogiis seu uite epitomis eum exornarunt Franciscus Hareus in Compendio Surii, Philippus Ferrarius in Catalogo Sanctorum Italie, Gabriel Bucelinus in Menologio Benedictino, Hugo Menardus et Benedictus Dorganius in eiusdem Ordinis Calendario, aliique quibus hic supersedeo.

149. Possem preterea afferre quedam publice uenerationis indicia, atque inter alia cantilenam Hetruscam, iam a tribus seculis in S. Ioannis Gualberti honorem concinnatam, que plusquam sexaginta strophis eius uirtutes et miracula complectitur. uerum  cum nimis prolixa sit, et ex antiqua lingua Italica magno labore in Latinam conuersa rhythmi leporem et uernaculam simplicitatem perderet, facile locum eius supplebit hymnus Sapphicus ex Breuiario uallumbrosano descriptus, qui est ueluti quedam predicte cantilene synopsis. Is itaque sic habetur apud Philippum Ferrarium in Catalogo Sanctorum Italie die XII Iulii.


Dum Crucis signum uidet nic in hoste,
Parcit, et constans odium remittit:
Orat in templum [lege templo], caput ecce Christi
   Flectit in illum.

Postea seclum fugiens malignum
Se suis uestes manibus Ioannes
 Induit sacras, monachusque seruit
   Relligioni.

Hic Dei zelo iugiter perardens,
Utque uir fortis, uitium duorum
Presulum pandens, populum ruentem
   Terruit omnem.

In uia pergens, inopi reperto
Unicum panem dedit, ac recepit
Ipse tunc ternos; Deitas suprema
   Misit ad illum.

uallis Umbrose struit inde sacra
Tecta uir sanctus, simul atque secum
Edocet multos homines beatam
   Ducere uitam.

Dum tegit culpas monachus pudore,
 Detegit illas humili Ioannes
uoce, ne frater pereat silendo
   Propter omissa.

Fluctuat demens rapidis in undis:
Inuocat Sanctum metuens aquarum
Impetus Arni, columis fit amens
   Intus et extra.

Nubium plenus minitatur er,
Dum suas fratres properant aristas,
Ut terant, orat; penitus refugit
   Nubibus er.

Dum tenet letus monachus malignum
Spiritum, formam leporis gerentem
Nesciens, Sanctus metuens retexit,
    Ne cadat ille.

Carne non audent monachi, carentes
Pane, se uesci; prece supplicantis
Angelus panes tulit, atque cunctis
   Trusit orexim.

Mane consurgens onerat petentes
Pauperes multos, minuitque nunquam
Triticum, dum dat; grauior sed arca
   Semper abundat.

Iussit occidi rapidum sequentem
Buculas ursum; properauit ultro
Ursus ad mortem patienter, eque
   Si foret agnus.

Transit illesus monachus per ignem.
Pontifex signo remouet scelestum
 Presulem uiso, metuens docentem
   Dogmata falsa.

Cessit e uita meditans olympum,
Corpus in terris ueneratur huius
Spiritus letus superam petiuit
   Protinus arcem.

Ecce nunc fagus memor est Ioannis:
Flore nam cunctis folioque fagis,
Singulis annis prior, et uidetur
   Omnibus ista.

Ante sacratum tumulum Ioannis
Fit salus egris, medecina fessis,
Lumen orbatis, fugiuntque monstra
   Tartaris atra.
Romani Pontifices eiusdem Sancti cultum magis  magisque paulatim promouerunt: nam Clemens uIII decreuit ut de eo fieret commemoratio in Officio Ecclesie Romane. Dein Clemens X permisit de eo recitari Officium proprium ritu semiduplici. Tandem Innocentius XI iussit ut ritu duplici legeretur ipsius Officium, prout hodiedum est in Breuiario Romano. Respublica Florentina iam ab anno 1500 publicum edidit decretum, quo sub mulcta pecuniaria iubentur claudi officine et taberne die sancto Gualberto sacra. Hoc publice uenerationis testimonium in archiuis uallumbrosanis conseruatum hic indicasse sufficit. Hec de cultu. Nunc de reliquiis, aliisque monumentis ad Sanctum nostrum spectantibus, agamus.

150. Corpus S. Ioannis Gualberti, paulo post eius  obitum, ut utraque narrant Acta, reconditum est in monasterio Passiniano; quod ut maiori cum splendore conseruaretur, R. D. Aurelius uulgo Foroliuiensis anno 1580, sacellum eleganter exornauit, et magna cum pompa ac presulum frequentia sacra ossa recognita ac uisitata marmoreo tumulo condidit. Caput ibidem in prima translatione inclusum fuerat peculiari thece, quam R. D. Placidus Pauanellus Patauinus circa annum 1440 multo pretiosiorem reddidit. R. D. Columbinus de Alphiano concessit ecclesie Florentine sanctissime Trinitatis maxillam S. Patris Gualberti, que anno 1586, in sacello eiusdem ecclesie collocata est. Brachium dexterum bis miraculose ad uallem-Umbrosam delatum est,  uti pluribus describit Thesaurus uelius inter miracula, post S. Ioannis uitam impressa, cap. 4, 5, 6, 7, 8, 9 et 10. Franchius lib. 10, pag. 370 et seqq. De eadem prodigiosa brachii translatione uideri potest Hieronymus Radiolensis in miraculis, hic post utramque uitam edendis, num. 7, 8 et seqq. In eodem uallis-Umbrose monasterio seruatur crux, qua S. Ioannes Gualbertus demones fugare solebat, de qua preter Thesaurum et Franchium agit Hieronymus Radiolensis in Miraculis mox citatis num. 5 et 6. Franchius lib. 10, pag. 361, hanc putat esse eamdem, quam S. Gualbertus Petro Igneo innoxie flammas transeunti gestandam dedit. Quidquid sit de ea re, constat crucem illam mire uirtutis esse contra demones, ita ut anno 1634, a R. D. ualentino  Balduino abbate argenteis ornamentis fuerit condecorata. Denique ibidem olim ostendebatur imago Crucifixi, que S. Ioanni caput inclinauit. Hanc uero nuper Florentiam translatam esse dixi § 2, huius Commentarii num. 18.

151. Hec omnia Papebrochius noster, testis oculatus confirmat in schedis post mortem relictis, in quibus inter alias itineris sui Italici, anno 1660 cum Henschenio instituti, obseruationes hec notauit: »Ad corpus B. Ioannis Gualberti celebrauimus in monasterio Passiniano. Est istud in proprio sacello post altare intra murum reconditum, marmoreoque obtectum lapide, super quem ipsius Diui ex marmore elegans statua in cubitum innixa iacet, capite uersus populum erecto, et manu dextra, que ad genu pertingit,  crucem tenens. Sub ipso lapide hec inscriptio legitur:


D. O. M.

D. Ioanni Gualberto ciui Florentino, uallumbrosani Ordinis Fundatori, Italie a Simonia atque heresi  miraculis liberatori, uiro uite sanctissime ac ideo per Celestinum III Pont. Max. Kal. Oct. MCXCIII Canonizato; Patri Opt. Abbas huius monasterii Passin. humilis filius, ut eiusdem S. uiri corpus hac in arca, in qua illud nunc iacet, digne conderetur, hec monumenta pietate erexit an. D. MDLXXX. Obiit Iu [Idus] Iulii MLXXIII. uixit annis LXXXuII.«

152. Dubito an Papebrochius hec festinanter describens non omiserit unum etatis annum, ut facile contingit. Nam, ut superius dixi, recepta iam est apud uallumbrosanos sententia, Sanctum Patrem suum LXXXuIII annis uixisse. Eumdem annorum numerum subscriptum inuenio effigiei eius, quam iuxta exemplar Musei serenissimi magni Ducis Etrurie hic eri incisam exhibeo. Hanc acceptam referimus  D. Germano Ruini, sacriste uallumbrosano, qui in Epistola ad Papebrochium data ait, eam esse ueram S. Ioannis Gualberti effigiem. Nos eam exactissime delineari curauimus, ut omnibus illam cum Florentino exemplari conferentibus patebit. En ipsam:  [Figure: [S. Ioannes Gualbertus] 22Kb]

 153. Reliqua sacra monumenta a se uisa sic describere pergit Papebrochius: »Caput ibidem est in herma argentea; Maxilla in monasterio S. Trinitatis de Florentia; Brachium in uallumbrosa in antiquo et eleganti 4 pedum ciborio inuolutum pannis, ubi et cuspis Dominici claui, in uicem manus ex ho brachio misse, per S. Ludouicum donata, pulchra in ramonstrantia spectatur. Ibidem crux lignea uilis, alias magne aduersus demones potestatis, argentee grandi inclusa. Crucifixi, qui eidem in templo S. Miniatis caput inclinauit, imago sub eleganti marmoreo tabernaculo ibidem ante chorum uisitur, sed coloribus omnino iam exoletis. Ad pedem montis arctissima semita abscedit ad latus, ubi erectum tabernaculum pictura sua locum indicat, in quo  inimico occurrens S. Ioannes ipsum se uicit. In pariete sinistre ale Crucis insertus est lapis religiose tectus, qui corpus S. Ioannis Gualberti per 300, et quod excurrit, annos texit. Imago altaris eius miracula representat.«

154. Preter hec sacra monumenta a Papebrochio memorata, alie in uariis Italie locis reperiuntur eiusdem Sancti reliquie. Franchius lib. 12, pag. 526, ait, dentem aliasque ossium partes a D. Tiberio Corsellino Romam fuisse delatas, atque anno 1585 in ecclesia S. Praxedis collocatas; pagina uero sequenti scribit, partem digiti sinistre manus in ecclesiam Foroliuiensem S. Mercurialis anno 1587 fuisse translatam, ac ibidem in sacello, quod eidem Sancto dedicatum est, honorari. Idem scriptor lib. 7, pag. 187,  asserit, cucullum S. Ioannis Gualberti in monasterio S. Saluii a monachabus uallumbrosanis conseruari; huius cuculli partem, articulo digiti maiorem, a P. Ianningo nostro mihi traditam, studiose conseruo, una cum Italico testimonio, quo D. Bruno Tozzi Cancellarius Ordinis anno 1700, die 4 Aprilis fidem facit, has ueras esse S. Gualberti Reliquias. Paulus Masinius in sua Bononia perlustrata XII Iulii, inuenit in templo Religiosarum S. Catharine in platea maiore eiusdem Sancti reliquias, additque illic esse puteum iam a multo tempore extructum, in quo est aqua e fonte S. Ioannis Gualberti, ad quam deuote hauriendam multi homines concurrunt. Non dubito quin etiam in alia eiusdem Ordinis monasteria dispertite  sint alique eiusdem Sancti exuuie. Sed he sunt precipue, quas post operosam inquisitionem in Italia inuenire potui. Nunc etiam de iis agemus, que in alias regiones dicuntur translate.

155. Non intra solos Italie fines sacra Ioannis Gualberti lipsana continentur, sed a regibus expetita, in Galliam et Hispaniam fuerunt transmissa. De translatione Reliquiarum in Galliam preter Thesaurum uelium, Locatellum, Franchium aliosque uallumbrosanos, Michel Pocciantius Ordinis seruorum B. Marie uirginis in Catalogo scriptorum Florentinorum pag. 30, agens de Benigno abbate uallumbrosano, hec scribit: »Hic Pater Ludouico Francorum regi brachium S. Ioannis Gualberti concessit, quod postmodum Parisiis delatum; [et] eidem S.  uiro templum dedicatum est, uallumbrosella dictum.« Manum tantummodo pio Regi concessam fuisse tradit cum aliis uallumbrosanis scriptoribus Bernardus Del Sera, ita apud Franchium lib. 12, p. 526, ad marginem citatus: »Ludouicus Francie rex, accepta ab abbate Benigno dextri brachii  manu S. P. N. Ioannis, quam efflagitauerat, pro ea monasterio uallis-Umbrose crucem unius palmi auream, pretiosissimis gemmis distinctam, cum particula ligni Crucis Christi dono dedit.«

156. Historici uallumbrosani cum Pecciantio mox citato narrant, S. Ludouicum, preter ueneranda Dominice Passionis instrumenta, ad uallem Umbrosam  ingrati animi signum transmissa, S. Ioannis Gualberti honori templum ac monasterium Parisiis edificasse. Id inter alios Bernardus Del Sera, apud Franchium lib. 6, pag. 276 citatus, asserit his uerbis: »Rex Francie, accepta a B. Benigno S. Ioannis dextri brachii manu, ad Dei et ipsius sancti honorem instituit Ordini magnum monasterium, quod uallumbrosella appellauit, in quo multa diuitiarum ornamenta collocauit.« Addit Locatellus lib. 1, cap. 90, ex testimonio Hieronymi Radiolensis, quosdam monachos Gallos ex hoc monasterio uallumbrosellensi anno 1450 uenisse ad uallem Umbrosam, qui testabantur, per hanc sanctam manum in Gallia plurima et maxima patrari miracula. Quidquid sit de huius templi ac monasterii fundatione, de qua ne  uel minimam dubii suspicionem mouere uolo, saltem nulla hoc tempore utriusque memoria Parisiis exstat, ut fatentur illi, qui antiquitates Parisienses sedulo examinarunt. Utrum antem hi monachi uallumbrosellenses omnino desierint, an mutato nomine in aliam religiosam Congregationem transierint, ignoro.

157. In Hispaniam etiam eiusdem Sancti reliquie summa cum ueneratione recepte fuerunt; qua de re Chrysostomus Talentus in oratione panegyrica B. Attonis ita loquitur pag. 19. »uallimbrosana respublica inclyte recordationis Philippo secundo iure innumeras debet gratias, quod, a serenissimo Francisco Mediceo Etrurie magno duce sanctissimi Patris nostri sinistre manus articulo quodam obtento, gloriosum  illius nomen in tota Hispania celeberrimum fecit.« Non dubito quin per has aliasque S. Ioannis Gualberti Reliquias multa recentiora facta sint miracula, que ad nostram notitiam non peruenerunt. Quis enim salutiferam uirtutem sacris ossibus deneget, si aqua solo sancti uiri attactu sacrata tantam habeat uim ad pellendos morbos, ut ad eam hauriendam febricitantes certatim confluant, et sepe sanitatem, diu frustra optatam, obtineant. Id testantur fontes et putei Bononie, Florentie et alibi, S. Ioannis memoria et miraculis celebres, quorum efficaciam prodigiosis quibusdam exemplis probat Locatellus lib. I, cap. 112. Nimis longum foret singulis hisce glorie posthume monumentis immorari; sufficiet de precipuis pauca dixisse.

 158. Fons est in ualle-Umbrosa, in quem sanctus Ioannes sepe pedes et manus intinxisse fertur. Teste Hieronymo Radiolensi, abest a monasterio quingentis passibus; tanta autem religione olim conseruabatur, ut per plura secula eodem topho et herba, quemadmodum tempore S. Ioannis erat, cingeretur nec uellent antiqui patres uallumbrosani reuerentie carsa illum exsculptis exornare lapidibus. Idem auctor narrat, huius fontis aqua uarios morbos fuisse curatos; qua de re suo loco postea agemus. Didici autem ex Franchio lib. 4, pag. 79, iam hunc fontem altari et Oratorio esse exornatum  locumque, Sancti Reliquiis sacrum, a peregrinis et egrotis pietatis causa plurimum frequentari. Alter fons est, testante Locatello,  lib. 1, cap. 112, uicinus monasterio Passiniano, etiam miraculis clarus, in quo miraculose dicuntur capti duo lucii, uti narratur in uita per B. Andream et B. Attonem scripta.

159. Aliud denique prodigiosum Gualbertine sanctitatis monumentum in ualle Umbrosa cernitur de quo post B. Andream n. 13 sic scribit Andreas Ianuensis in uita cap. 11. »Quedam arbor, que fagus dicitur, que a loco, ubi beatus Ioannes morabatur, parumper supereminendo seiungebatur, licet multas arbores circa se eiusdem generis haberet, ante omnes tamen per multos dies omni anno floribus rutilabat, frondibus uernabat, omnesque supergrediens, ceteris amplius flores frondesque conseruabat.« Idem prodigium confirmat hic uersus, ex hymno uallumbrosano  supra relato desumptus.

Ecce nunc fagus memor est Ioannis:
Flore nam cunctis folioque fagis
Singulis annis prior et uidetur
   Omnibus ista.
 Quin imo annuum hoc miraculum tempore suo perseuerasse testatur Didacus Franchius lib. 4, pag. 89; additque fagum illam anno, quo scripsit aut impressit S. Ioannis Gualberti uitam, prudenter nouo aggere fuisse firmatam, ne paulatim decurrentium aquarum impetu eradicaretur.

160. Ioannes Mabillonius de prodigiosa hac fago aliisque monumentis anno 1686 a se uisis scribit sequentia in Itinere suo Italico tom. 1, pag. 183: »uallumbrosa situm habet maxime solitarium in cliuo altissimi montis, qui monasterio ex parte Orientis incumbit. Prospectum habet uersus septentrionem in subiectam uallem unius fere milliario. In edito montis aggere sita est cella sancti Ioannis Gualberti. . . . . et non longe inde exstat fagus, sub qua per  multos annos delituit Gualbertus, que hactenus, nouis surculis subinde succrescentibus, ante omnes alias fagos uirescit, et post omnes uirorem suum conseruat. Sancti Iohannis corpus Passiniani, unum eius brachium apud uallumbrosam habetur cum eiusdem Psalterio et manuali precum quotidianarum; item acies seu acumen claui Dominici, in suum monasterium a sancto Ludouico Francorum rege  dono transmissum; quod sane acumen in clauo illo, quem ad sanctum Dionysium prope Parisios asseruamus, desideratur. In Psalterii litaniis post sanctos Benedictum et Maurum sanctus Placidus inuocatur. Multe sunt ibidem alie beatorum domesticorum reliquie, quorum elogia Hieronymus de Raggiola eiusdem loci monachus scripsit  ad Laurentium Medicem.« Hec de cultu, reliquiis et monumentis posthumis dicta sufficiant. Nunc ipsa Sancti Acta ab antiquis ac beatis auctoribus scripta, dein miracula, ac denique solennem Crucifixi translationem, eo, quo promisimus ordine, exhibeamus.





S. IOANNIS GUALBERTI uITA, AUCTORE BEATO ANDREA ABBATE STRUMENSI,
Ex ms. uallumbrosano, quod nuper e latebris eruit R. D. Ioannes Aurelius Casari.



CAPUT PRIMUM. S. Ioannis Gualberti natales, ingressus in monasterium, Simoniaci abbatis derelictio, et in uallem Umbrosam aduentus.


[1. Tempore quo Simoniaca  , et Nicolaitarum   nereses per Tusciam, et pene per totam Italiam, diebus Henrici  Imperatoris Ecclesiam Catholicam in locis plerisque fedabant, erat quidam nobilis, Gualbertus nomine, uir militaris, patria Florentinus, habens duos filios, quorum unus Ugo; alter Iohannes  uocabatur. Qui, secundum etymologiam sui nominis gratia Dei  , uariis uirtutum operibus insignitus est, ut in hoc opusculo de ipsius sacra conuersione, ac piis moribus, in sequenti clarebit. Iste dum satis carus parentibus ac uicinis, et qui eum nouerant, pro honestate morum suorum uehementer existeret, accidit ut quidam, maligno spiritu commotus, quemdam propinquum eius occideret; unde occursum eius, aliorumque parentum, qui de consanguinitate defuncti erant, prefatus homicida modis omnibus deuitabat.

2. Sed iam propinquauerat tempus, quo gratia diuina misericorditer declararet in Ioanne, quis futurus esset; et qualis ac quantus in exemplum humilitatis et misericordie fidelibus multis esse deberet.  Qui dum uno die cum armigeris suis Florentiam ire disponeret, in eodem itinere prefatum homicidam qui propinquum eius interfecerat, ex improuiso obuium habuit, in loco, quem sic arcta semita comprimebat, ut neuter posset in partem aliam declinare. Quem dum homicida predictus uenientem eminus conspexisset, desperatus uita, protinus semetipsum equo proiiciens, in terram uultu demisso, expansis manibus in modum Crucis, moribundus suum interitum expectabat. Iuuenis autem benignus uidens eum taliter ex nimio timore solo procumbentem, misericordia motus in eum, pro sancte Crucis reuerentia, quam brachiis et manibus signabat, indulgere sibi  disposuit, et ut concite surgeret, nec timeret, admonuit.

 3. Postquam autem inimicum in pace transire permisit, ac de cetero libere, quocumque uellet, abire concessit, progressus paululum, ad quamdam uenit ecclesiam; quam cum oraturus ingreditur, Crucem eiusdem ecclesie caput sibi flectere contuetur, quasi gratias eidem redderet, quia pro reuerentia ipsius suo inimico miseri orditer pepercisset. Et quid mirum, si Omnipotens sibi huiusmodi reuerentiam per imaginem sue Crucis tunc uoluit exhibere, quem suo timori subditum, obsequio deditum, et circa proximum uisceribus caritatis undique plenum uidit? Ipse se amantes amat, seruientes remunerat, seque glorificantes glorificat. Eadem uero Crux pro indicio tanti miraculi, in Monasterio sancti  Miniatis tunc usque  sub multa cautela seruatur. Famulus autem Domini hoc uidens, admiratus et nimis pauidus factus, cepit secum cogitare, quomodo melius posset Deo placere, credens et in animo suo sepe uoluens quanta foret premia recepturus in celo, si Domino pro uiribus deseruiret, qui tantum tamque preclarum miraculum pro paruo obsequio, sicut ei uidebatur, apparuisse cognouerat.

 4. Disposuit itaque intra semetipsum odium mundi concipere, terrenos honores falsasque diuitias eius prorsus abiicere, ac sollicite cogitare quanta gloria iustis, quanta pena promittatur iniustis, et quam uanum sit spem in caducis rebus prius ponere, et post eternis suppliciis subiacere. Dum talia, progrediens itinere quo tendebat, anxius cogitaret, uenit iuxta ciuitatem, ubi suo armigero precipiens ait: uade ad hospitium ubi solemus descendere, et que nobis et equis sunt necessaria, concitus prepara. Socius autem, sicut ei dominus imperauerat, fideliter est executus. Recedente eo, seruus Domini Iohannes, afflatus diuino spiritu, ab itinere, quod ceperat, diuertit, et ad Monasterium sancti Miniatis absque mora peruenit. Et descendens equo, Monasterii  Abbatem mox quesitum humiliter postulat audire desiderium suum, et ad effectum ex caritate Dei producere, aperiens sibi misericordiam quam predicto homicide clementer impenderat, et qualiter ecclesiam post ingressus Crucem sibi flectere caput aspexit, unde sue conuersionis initium concepisset.

5. Tunc Abbas, audito de Cruce quod ei intimauerat, inauditum miraculum, et stupendum fore  perpendens, consuluit ei mundum eiusque gloriam per omnia derelinquere. uerumtamen optans eius uelle plenius scire constantiam, et perseuerantiam probare, cepit ei dura et aspera predicere, et quod homo, corpore ualidus, iuuentute floridus, non facile posset monasticam pauperiem tolerare. Cui  Iohannes: Non, inquit, appetenda est gloria temporalis, que cito transit, nec corporis fortitudo, que quotidie deficit. Cumque hec et his similia loquerentur, nec Abbas ad plenum uoluntati sue responderet, famulus quem Florentiam miserat, dominum suum non uenire considerans, domum rediit, et que facta fuerant de eo genitoribus retulit.

6. Unde pater turbatus Florentiam uenit, et totam ciuitatem per notos inquirit, quid de filio suo factum esset scire desiderans; per ecclesias quoque discurrens, et ad Monasterium sancti Miniatis ueniens idem inquirit. Quid multa? Dum illic filium suum esse audit Gualbertus rogat Abbatem ut filium suum ad se deducat.] Deridet  , nunc tamen uocetur, et ueniat. Ad quem accersendum Abbas per semetipsum  accedens, cumque alloquitur sic: Pater tuus adest, et causa te uidendi aduenit huc. Tu autem uade, et cum eo, quid agendum est, age. Et ille: Desine, Pater mi, desine si placet, quia super hoc tuis precibus obsecundare non audeo: ne forte cum eum adiuero, ui me abstrahat de monasterio, secumque reducat. Cumque hec Gualbertus ille paululum persensisset,  ut mos est obstinatis animo hominibus magna minari, cum aliquando nec possint facere parua, cepit magnis uocibus obstrepere, terribiliter minari ac dicere: Nisi protinus redditus fuerit filius meus, in quibus preualeo, fortiter hoc monasterium aduersabor.

7. Tunc magnanimis ille Iohannes sancti Spiritus igne adustus, cum patrem audisset talia perstrepentem, ex Fratrum uestimentis unum secum assumit, concitusque ecclesiam petiuit, eumque super Altare posuit, et comam capitis sibi semetipse totondit, apprehensoque e regione utraque manu uestimento, se induit, et in claustrum reuersus arrepto libro legere cepit. Nihilominus Abbas cum hec, que erant gesta, perpendisset, blanditer leniterque  sciscitari cepit dicens: Filius tuus non ad te uenire uult; tu autem, si libet, ueni ad eum. Et cum ad eum uenisset Walbertus, et ut erat compositus, uidisset, tam ille quam omnes, qui cum eo uenerant, ceperunt pectus tundere, capillos uellere, uestimenta scindere, et in terram semetipsos percutere, magnisque uocibus eiulare, ac dicere: O dulcissime, atque amantissime, quare nobis sic fecisti ut clam, nobis dimissis, sic abires? Cumque hec et alia, atque diu multumque replicassent, tandem Pater ad semetipsum reuersus, eum benedixit, et ad propria recessit.

8. Post hec igitur ille Deo fidelissimus Iohannes, gratia Dei undique circumfusus, permansit in eodem monasterio in omni obedientia, et sancta conuersatione,  usque ad obitum Abbatis, qui eo tempore in eodem monasterio degebat. Tunc itaque in eodem monasterio erat quidam callidus et ingeniosus monachus, nomine Ubertus  , qui gloria cupiditatis captus et illectus, per pecuniam regimen ab episcopo Florentine ciuitatis, qui illi monasterio preerat accepit. Quod beatus Ioannes comperiens, cum alio sibi fauente clam exinde discessit, et ciuitatem ingressi, ad quemdam magnum, et famosissimum senem, nomine Teuzonem  , uenerunt, qui uenerabilis uite tunc intra Florentine urbis menia in quadam parua cellula iuxta monasterium Beate Marie semper uirginis  prefate ciuitatis se concluserat, de qua cunctis salubria dabat monita, et salutifera nemini negabat consilia.

 9. Hic publice Simoniacam [heresim] damnabat, que totum Ecclesiasticum Ordinem tempore multo penitus inuaserat. Ad quem uir Dei Ioannes accedens, his uerbis alloquens: Obsecro, ait, mi Pater, ut mihi in hesitatione posito non modica, sancta tua ne deneges consilia. Sub simoniaco Patre uiuere timeo  ualde, et qualiter id declinem penitus ignoro. Cui respondit senex: Quod dicis gratum satis habeo, sed quod consilium tibi dem, penitus ignoro. Nam ut sub Simone Mago milites, a me nullo modo consilium accipies. Ad aliud si te in his partibus transferas monasterium, cum te putas dentes fugere leonis, morsum non euades serpentis. Cui Ioannes: Nec, Pater, omittas, quin consilium prebeas; nam paratus sum pro sequenda ueritate quidquid iusseris facere.

10. Cernens igitur senex uiri fidem et constantiam, gratulans dixit ad eum: Perge itaque cum tuo sodale, et in foro publico ciuitatis, coram omnibus Episcopum et Abbatem exclama esse Simoniacos, et tunc demum cede locum. Qui eius monita complens,  ad forum die, quo sciebat omnes adesse, ueniens, Episcopum et Abbatem appellauit Simoniacos. Quod factum, magnum omnibus intulit pauendum errorem [leg. terrorem], proclamantibus multis: Nullatenus euadat, sed occidatur. Tunc quidam propinquorum illius eruentes eum, clam dimiserunt. Qui ad magnum senem reuersi retulerunt quid euenisset sibi. Et ille congratulans precepit in Romanie  partibus pergere, et aptum monasterium inquirere, ubi possent Christo seruire.

11. Pergentibus itaque per diuersa monasteria per aliquantos dies, quidam pauper in una die se illis obuium tulit, deprecans ut sibi misericordiam tribuerent. Tunc uir Dei Iohannes ad suum comitem: Mitte manum, inquit, in peram, Frater, et panem,  quem habemus, diuide, medietatemque pauperi tribue. Renuente illo atque dicente: Per diuersa ostia hodie iste gradietur, et abundanter ei tribuetur; nos autem, qui non nisi unum panem habemus, unde sustentabimur? Et ille: Ne cuncteris, Frater, tribuere. Accepto itaque pane pauper gratias agebat; et rursum imperat sodali aliam medietatem tribui. Quo peracto, imperat castrum ingredi, et sumptus sibi necessarios per domos inquiri. Perlustrante itaque eo per diuersas domos, ad ultimum reuersus: En, inquit, qui panem iussisti tribuere, per totum castrum circumiens non nisi tria oua acquisiui. Tunc quidam pastorum hec inspicientes, ad castrum pergentes, quecumque uiderant intro nuntiauerunt. Et quidam misericordia motus, illis occurrens, unum  panem porrexit, necnon et quedam femina nitenti linteo aliunde tulit, tertium quoque alius condonauit. Tunc Iohannes: En Frater, accipe quod dedisti.

12. Peragrantes itaque diuersa monasteria, non admodum sibi apta inueniebant: ad Camaldulas  uenire decreuit, ubi per multos dies degens, abstinentiam  et conuersationem illorum inspexit, necnon et iniuriam pertulit. Tunc Prior, qui illo tempore aderat, ad sacrum Ordinem eum promouere uolens, et ut stabilitatem daret, renuit, quia eius feruor nonnisi in cenobitali uita erat, ut beati Benedicti Regula indicat. Imperat ille discedere, suumque desiderium adimplere. Fertur namque, diuino reuelante Spiritu, dixisse: uade, et tuum institutum incipe. Qui inde progrediens, ad uallis Umbrosanum  perrexit uidere locum. Ubi cum peruenisset, susceptus est gratanter a duobus Fratribus ibidem morantibus, licet seiunctis. Cui cum placuisset locus, firmare deliberauit gressum.



CAPUT II. S. Ioannes Gualbertus uarios discipulos pietate illustres sibi adsciscit, nouosque rigide exercet, a quibus ob eximiam uirtutem abbatis officium acceptare cogitur.


13. Quo ibi morante, et in sancta conuersatione proficiente, non est Deus passus diu lucernam latere, quam disposuerat ad multorum animas illuminandas super Ecclesie ponere candelabrum. Ad comprobandam namque eius uitam uenerabilem, Creator omnium rerum Deus miraculum ibidem ab ipso sui aduentus tempore, usque nunc demonstrare dignatur. Nam arbor quedam, que uulgo fagus uocatur, supra non longe a loco eminens, per singulos annos ante omnes flores producit, foliisque uestitur.

14. Nam dum eius paulatim fama per uicinitatem  diffundi cepisset, ceperunt ad eum uenire laici, et clerici gratia uisitationis et conuersionis. Inter quos ille tunc uenerabilis qualitatis, et in Religione feruentissimus Herizo  , qui custos Fratrum et Prior existens, supra triginta annos in eodem monte ita stabilis perseuerans, ut in his nec semel [descenderit de] moute ad uillas. Tunc ille summe grauitatis et precipue discretionis uenerabilis Albertus  , qui  supra quadraginta annos eiusdem cenobii Cellararius fuit et coquus; nec umquam pro labore celle deseruit officium coquine, nec pro labore coquine, curam omisit celle. Tunc ille Teuzo  magnanimis uenit, qui ita usque ad senectam caritate feruens exstitit, ut non solum animas, sed etiam omnia uellet mederi corpora.

15. Exierant de prefato cenobio Fratres plerique exemplo et amore Ioannis, et ad eum uenientes, nouam cum eo apprehenderunt conuersionem. Hi Magistri exemplo et exhortatione, dum in sancta feruere cepissent conuersione, tantorum uirorum cepit fama spargi undique. Hoc audiens Itta, sancti Ylaris  Abbatissa, cuius iuri locus pertinebat, gauisa nimis, misit eis librorum et uictuum quantulumcunque  subsidium. Sed, ut ait Apostolus: Omnes qui pie uolunt uiuere in Christo Iesu, persecutionem patiuntur; tam grauem infestationem a quibusdam uiris iniquis, instigantibus spiritibus malignis, tunc sunt passi, de loco uolentibus expellere eos, ut eos etiam tederet uiuere. Qui innocentiam et patientiam amplectentes, eius uerbis et actibus bona pro malis reddentes, post multa certamina adepti sunt gratiam et uictoriam.

16. Manserunt tempore multo, ligneum tantummodo habentes Oratorium. Indigentiam uictuum tantam perpessi sunt, ut plerumque tres per diem unum diuiderent panem. Quecumque erant camerule et uestiarii unius capacitas continebat sacci   . In qua diu penuria ita erant exultantes et gaudentes, uelut solent letari homines ceteri deliciis multiplicibus ferculati, et opibus nimiis ditati. Ceperunt confluere ad eum de diuersis partibus etiam longinquis clerici, et laici gratia conuersionis. Tunc uenit ille magnus Rodulfus  , [qui tempore multo in eodem loco curam hospitalitatis habuit, et post monasterii Muscetani  curam gessit in abbatis  officium. Petrus  quoque, qui diu procurator asinorum, post uaccarum fuit, deinde in Passiniano  Prioris gessit officium, exhinc Abbas in Piciclo  , et in ultimo Romane Ecclesie Cardinalis, et Episcopus Albanensis exstitit. Tunc letus  uultu et nomine uenit, qui fuit Abbas de Passiniano, et Rusticus  qui, donec Ioannes Pater uixit, curam exteriorem gessit, et tertius ob obitum sancti uiri Ioannis multo tempore totius Congregationis curam Prior obtinuit.

17. Cernens igitur Pater Iohannes tot talesque uiros sibi celitus in auxilium missos, disposuit cum eisdem beati Benedicti Regulam in omnibus obseruare, cepitque nouiter uenientes ea probatione suscipere, quam insinuat Regula. Aduenientibus  siquidem causa conuersionis hospitibus, non facilis dabatur receptionis responsio, illorum perseuerantiam uolens cognoscere, an uidelicet in ea deuotione ac supplicatione persisterent, dura scilicet eis et aspera predicendo, et secundum Regulam eos in omnibus comprobando. Hi enim tales si diu recusati persisterent, seque non corde ficto seculum relinquere, ac monasticam uitam uelle profiteri ostenderent, porcorum eis primitus iungebatur cura, multa inserebantur opprobria, fame et siti, calore et frigore affligebantur, labore et nuditate, uilitate et extremitate, ieiunio quoque ac silentio exercebantur.

18. His atque aliis modis sollicite aforis comprobati, et in omnibus uoluntarie patientie et obedientie  ac humilitatis cogniti, ducebantur iterum comprobandi regulariter in interiorem cellam, ubi multoties eis Regula legebatur; et sic anno completo examinati, recipiebant monasticas uestes, regularem inde professionem publice facientes in manibus et presentia eiusdem Patris Iohannis. Quibus non licebat exinde aliquid sumere, uel querere, sed a patre Priore] eis dabantur omnia, ut precipit Regula. Habebat enim et hanc gratiam singularem Ioannes Pater, ut in prima cum eo locutione et uisione nosceret, si corde ueniret quilibet recto, an ficto. Et hoc ei donum a Iesu Christo collatum est, ut personam potentis uel diuitis non libentius sumeret, nec aliter tractaret, quam infimi et pauperis. Et amabilius recipiebat pauperem cum mortificatione  uere uenientem, quam diuitem cum tota sua substantia. Magnum aiebat diuiti esse impedimentum ad cor humiliandum, ipsam quam defert pecuniam ad monasterium.

19. uidens denique Itta Abbatissa  locum crescere in nomine et religione, celitus inspirata tradidit eidem loco per scriptum diffinitas terminationes in eius circuitu. Tradidit etiam tunc uineam Pitigianam  , que grata tunc, et est nunc usibus Fratrum. Similiter in diuersis locis diuersas mansas  . Per idem tempus dum Ioannes Christi famulus, nomen et officium gerens Prioris, Fratrum animas et corpora sollicite procuraret, permaximam abstinentiam et preualidum laborem sibi imposuit. Nam quando tempus reficiendi erat, paruissimo cibo  uel potu sue necessitati subueniebat; ita ut non uideretur se recreare, sed utcumque periculum famis et sitis temperare. Cum uero ante reficiendi tempus, utpote operi manuum anxie frequenter insudans, sitiebat, in frigidam aquam manus et pedes mittebat, ut ex nimio aque frigore, sitis utcumque periculum effugeret. In omnibus enim, prout possibilitas erat, obseruans Regule mandata, nullo modo extra constitutam horam comedere uel bibere uolebat.

20. Sed debilitas corporis id ferre non ualens, in illam syncopen fracto stomacho cecidit, quam pertulisse legimus beatum Gregorium. Nisi enim eum frequenter reficerent, emittere spiritum funditus uideretur. Quam usque ad senectam, immo usque  ad obitum pertulisse cunctis, qui eum nouerunt, claret. Unde secum solebat semper portare quod ineuitabili necessitate cogente posset sepe manducare. Quando autem famis uiolentiam frequenter se [id est ipsum] deprimentis indiscrete superare uoluisset, aut refectionum differre conabatur, pre nimietate infirmitatis adeo dentes eius constringebantur, quod, nisi eos aliquis cultellum intromittendo diuideret, et aliquem liquorem in os poneret, expirare continuo crederetur.

21. uerumtamen sic incredibili languore iugiter cruciatus nullatenus murmurabat, sed suis hoc peccatis deputans, continuis laudibus diuinam iustitiam commendabat. Qui priusquam infirmabatur tante fortitudinis sibi et ceteris, tanteque abstinentie  fuerat, ut nisi ille, cui cantamus: Domine, inclina celos tuos, sub infirmitatis huius occasione mentem eius humiliasset, ualde rarus existeret, qui posset eius instituta seruare. Cognita uero et experta propria infirmitate, tante misericordie tanteque discretionis effectus est, ut nemo misericordior eo crederetur. Qui licet corpore foret infirmus, in omni tamen custodia et sollicitudine mente peruigil erat.

22. Quod uidentes Fratres eiusdem loci, decreuerunt ipsum eligere Abbatem, quem nouerant sanum et infirmum, peruigilem Priorem et sollicitum fuisse custodem. Itaque Florentini Teuzonis consilio conuenerunt de urbe, et de castellis religiosi Clerici ac fideles Laici, sancti Hilari Abbatissa id maxime cupiente, et cum Fratribus eiusdem loci, ipsum  predictum Patrem elegerunt in Abbatis officium. Quem nolentem, et totis uiribus resistentem, de lecto traxerunt, et ipsum, licet inuitum, in maiori sede constituerunt. Qui, dum ad id uiolenter cogeretur, dixisse fertur astantibus: Quid insanitis? Si pelicano nomen accipitris imposueritis, nunquam erit nisi pelicanus  .



CAPUT III. S. Ioannes factus abbas exacte regulas obseruari iubet, et discipulorum numero aucto uaria monasteria edificat et pia opera exercet.

23. Itaque uir Dei, sumpto officio, nullum Monachorum permittebat ad mercata, uel ad loca secularia ire, infirmos extra monasterium uisitare, ac sensum Regule diligenter inspiciens, eius obseruationi operam  dabat. uetuit defuncta  ad monasterium deferenda; prohibuit accipere Capellas  ad hoc, quod aliquando a monachis regi deberent; Canonicorum, non monachorum hoc esse officium dicebat. uiderat enim, sub talibus occasionibus false obedientie, multos monachorum ire per abrupta, et inrecuperanda animarum incidere detrimenta. Nam id, quod duo uel tres monachi quolibet loco sub occasione obedientie, absque presenti pastore morantur, detestabatur, et suis id facere omnino interdicebat.

24. In animarum enim feruens custodia, constituit ut nullus monachorum [extra] limitem Claustre  progredi presumeret, nec etiam ad ipsa  olera colligenda, nisi tres una progrederentur, exceptis his, quibus suscipiendorum hospitum cura erat iniuncta, et obedientia exteriorum procuranda. uestitos  cucullis, aut scapularibus, et cinctos omnes dormire precepit; hunc esse rectum sensum Regule, constanter affirmabat. Nec patiebatur esse Dormitorium nocte sine claro lumine. Dicebat enim leuius ferendum sine lumine esse in nocte Oratorium, quam Dormitorium, si egestas id in loco fore utroque non sinit. Fratres uero, absque omni controuersia uel contentione aliqua, prompto animo obseruabant quecumque Pater precipiebat. Nam eius admonitione, pariterque exemplo in tantum amorem obseruande Regule uenerunt, ut nec manuum opera, nec alia, que uidetur Regula precipere, grauia omitterent, quin cuncta leto animo complerent. uilitatem et extremitatem secundum consilium Regule ita apprehenderunt, ut nec ipsas panum  incisiones, cum comederent, super mamilia ponerent, liceat ea coram haberent, sed super mensam nudam. Cilicina uero tunc ueste ita uti ceperunt, ut nec ad portandum quis, eam ferre non ualens, cogeretur, nec ad fereadum uolens prohiberetur.

25. Procurauerant Fratres pro sustentatione uestium habere gregem ouium; quas cum prouidus Pater diuersi coloris esse cerneret, nigredinis scilicet et albedinis, timuit, ne si seorsum faceret nigram, et seorsum albam, alter aliquando pannum uellet nigrum, alter album, et hac de causa inter Fratres oriretur diuersitas mentium, sicut exterius esset diuersitas uestium: qua de causa fieri precepit pannum promiscuum  . Quod Dei actum est prouidentia, ut deinceps nosceretur huius designatione, omnis monastica  persona, qua de tanti Patris esset schola. Licet, proh dolor! tempore moderno appareant, qui se de hac schola esse uestibus, non moribus ostendant.

26. A diebus, quibus monachi ceperant ad eum uenire, Deus qui est inspector puri cordis, et cuius dilectione eius filius curabat monachos constringere sub districtione Regule, misit ei fideles laicos  diuersi ordinis, tam puram conuersionem ostendentes in omnibus modis exhortatione pii Patris, ut pene nichil differrent a monachis. Quibus nec proprium habere, nec carnem comedere, nec ad mensam loqui, nec a parentibus, uel amicis quidquam sumere licebat. Et nichil omnino a monachis distabant, preter quod permittebantur uti lineis uestibus in  nimio feruore estatis, et preter silentium, quod in exterioribus occupati obseruare nequibant.

27. Nam ea probatione recipiebantur nouiter uenientes,  ut eis per totum annum non daretur permanendi uerbum certum, sed sequestrati comedebant, et ad Capitulum, uel ad Communionem cum ceteris Conuersis communicare eis libere non erat licitum. Tales igitur probatos Conuersos Pater ad mercatum, et ad omnia exteriora procuranda, mente mittebat secura. Si igitir aliquis horum, postquam esset receptus, inueniretur in aliqua reprehensione de supra scriptis rebus, peracta culpa, acerrima mulctabatur pena. Nam si inueniretur, a Patre non accepta res aliqua in aliquo, coram cunctis igne comburebatur, et preuaricator talis peculiaritatis publice disciplinabatur duris flagris.

28. Erat Iohannes Pater tante austeritatis et increpationis contra delinquentes, ut cui irascebatur,  sibi irasci terra et celum, immo ipse Deus uideretur. Sed post paululum tanta benignitate et tanta tranquillitate ad increpatum et correptum conuertebatur, ut non nisi materna habere uideretur uiscera. Qua de re, qui eum pure amabant, nimis metuebant; et qui timebant, ualde amabant. Fama itaque tante conuersionis et tanti feruoris ita longe lateque cepit crebrescere, ut Henricus  Rex Florentie, tunc ueniens, eam audiret. Cui audita sic placuerunt, ut Episcopum Catholicum  illuc ad consecrandum locum dirigeret; et Regina  etiam grata mitteret enxenia.

29. De uirtute denique euntes in uirtutem, Officium sacerdotale in tantam habere ceperunt uenerationem, ut ministrare Altari eorum nullus presumeret,  si forte a Simoniaco Simoniace, uel etiam gratis esset ordinatus. Similiter si concubinam uel ante, uel post ordinationem habuerit, siue in aliquo crimine post Baptismum acceptum esset prolapsus, ministerio fungi Altaris nullomodo presumebat. Et merito: nam eorum Magister et Pater tantam circa omnes Ecclesiasticos gradus reuerentiam semper habuit, ut nullatenus aliquando potuerit cogi, nec etiam Ostiarius fieri; sed cum ecclesiam ingredi uellet, et fores essent clause, eas ingredi nullo modo presumebat, donec Ostiarius, qui illas aperiret, uocaretur.

30. Per idem tempus ceperunt ad tantum Patrem concurrere de diuersis partibus uiri nobiles et fideles. Alii ei offerebant loca cum supplicatione nimia  ad edificanda nouiter cenobia; alii uetusta, et dissoluta offerebant monasteria, et instabant precibus nimiis et importunis, ut ea ipse in suo sumeret regimine, et ad suam normam studeret corrigere. Tunc sancti Saluii  famosum cenobium nouiter edificauit. Tunc in Musceta alterum in honore sancti Petri apostolorum Principis. Tunc in Razolum  in honore sancti Pauli. Tunc in suo regimine uetustum suscepit Passinianum, et alterum in Romania sub nomine et honore sancte Reparate  . Tunc edificauit aliud in Scalario monte  .

31. Directis itaque Fratribus, et ordinatis Prepositis per singula loca, Pater ea, cum ab infirmitate subleuaretur, uisitare, et qualitatem cunctorum diligenter noscere studebat. Que uero corrigenda  erant, sollicite corrigebat, et que ordinanda caute et prouide ordinabat. Nam si quilibet de Prepositis noua super uetera condere reperisset, si tamen tunc pauperes egestas opprimeret, duris increpationibus tenacem arguebat, et exhortabatur, ut potius in Deum quam in horreis confiderent plenis.

32. Quodam tempore, quibusdam monasterii uisitatis, cepit ad uallimbrosam reuerti. In itinere uero positus, nimia stomachi infirmitate constrictus, dixit conuiatori suo, ut aliquid ad comedendum sibi tribueret, antequam ex toto deficeret. Sed cum ille diceret non nisi panem adesse, et sanctus Ioannes responderet se panem sine alia re conuenienter edere non posse, nimietate languoris coactus, precepit tandem ut paruulum scyphum tolleret, ac in  fluuiolo, qui iuxta influebat, ablueret. Cumque homo mitteret scyphum in paruam aquam fluuioli, piscis unius palmi repente supra scyphum prosiliuit; quem ille mox apprehendit, et sancto Ioanni detulit, quem ipse statim coquere fecit, comedit, et discessit. Nullus certe in illo flauiolo piscem unquam uiderat nec piscem uiuere posse in tam paruissima aqua credi poterat.

33. Alio quoque tempore, cum apud Passinianum esset, Leo papa  cum multo comitatu superuenit, atque iuxta monasterium cum suis refectionem accepturus requieuit. Tunc sanctus Ioannes economum interrogauit, si pisces in cenobio haberentur, ut pape suisque comitibus darentur? Cognoscens uero pisces minime haberi, quibusdam Conuersis  in lacum quemdam, monasterio proximum, piscatum ire precepit. Omnibus autem dicentibus nunquam in lacu illo pisces fuisse, iussit tamen ut pergerent, ac Domini patrocinium sine dubitatione affuturum crederent. Perrexerunt tandem, et cunctis admirantibus duos magnos lucios inuenerunt, eosque statim comprehendentes beato Ioanni attulerunt, quo ipse gaudens recepit, et pape continuo presentari fecit.

34. uenerat inter ceteros Teuzo, qui adhuc superest, uenerandus pater et senex, quem Ioannes Pater Fratribus in Razolo prefecit. Hunc semper multum ex corde dilexit, eo quod in caritate feruentem pre ceteris, et eius manum ad porrigendum largam experimento inuenit. Erat enim Ioannes  pater multum misericors, ita ut pluuiales, quos ecclesiam uallis Imbrose habebat, tempore egestatis uenderet, et pretium pauperibus tribueret. Que enim lingua, etiamsi esset ferrea, ipsius cuncta posset referre bona? Ipso exhortante, et magnum auxilium impendente, super diuersas aquas firmissimi edificati sunt pontes. Que usque ad suum tempus per Tusciam erant hospitalia? Que clericorum congregatio uitam erat ducens communem? Quis clericorum propriis et paternis rebus solummodo non studebat? Quin potius perrarus inueniretur, proh dolor! qui non esset uxoratus, uel concubinatus. De Simoniaca quid dicam? Omnes pene ecclesiasticos Ordines hec mortifera bellua deuorauerat, ut, qui eius morsum euaserit, rarus inueniretur.

 35. Posita itaque a Iesu Christo omnium dispositore bonorum tam clara lucerna super Ecclesie candelabrum, et uerbis et exemplis lucente coram cunctis, clerici, spretis connubiis et concubinis, in unum ceperunt conuenire, et apostolicam regulam sequentes exhinc uitam communem ducere. Hospitalia tot et tanta huius exemplo et exhortatu iam uidemus nunc per Tusciam edificata, et ecclesias uetustissimas tot renouatas, ut nos cogant dicere: Ecce transierunt cetera, et facta sunt omnia noua. Indumentis semper uilissimis utebatur uenerandus Pater; fulcrum in tot et tanta sua infirmitate sibi supponi nullo modo patiebatur, etiam plumeum capitale non ferebat sibi poni sub capite.

 36. Antequam infirmaretur inscius litterarum, et quasi idiota erat; sed cum decumberet ita die noctuque, sanctos coram se faciebat libros legere, ut peritissimus diuine legis et diuinarum sententiarum efficeretur. Cuculla decumbens et pergens ac equitans semper utebatur. Erat enim tante largitatis ut, cum alicui aliquid dare deberet, siue hominem siue pecus, uel aliud aliquid, semper studebat dare  melius, et tenere deterius. Erat tante religionis ut quilibet suorum nullo modo auderet die Dominico cum asinis oneratis nec de modo egredi, nec domum reuerti. Monachum equitare die Dominico omnimodo non sinebat, nisi ineuitabilis cogeret necessitas.

37. Annuum et celebre officium in nocte sancte Resurrectionis debite agendum, quis in Tusciam mutauit de die nocte, nisi ipse? Nam negligentia subrepente, et cogente edacitate, ad Nonam id officium in Sabbato agebatur  , quod nunc iuste et digne, id Ioanne patre nostris temporibus instituente et incipiente, agitur in sancta nocte. Per idem tempus comes Bulgar  sub Patris Ioannis regimine deliberauit suum committere cenobium Septimense   . Quod cum post multum laborem, post longam et obnixam precem, tandem impetrare promeruisset, ualde gauisus est: erat enim nimis inflexibilis ad sumenda uetera sub suo regimine monasteria, sed accepta constans nimis ad retinenda erat, etiamsi dura acciderent aduersa



CAPUT Iu. uaria miracula que S. Ioannes Gualbertus in uita patrauit.

38. Cepit preterea ita in miraculis clarescere, ut uni profecto ex antiquis Patribus possit cequari. Quippe Berizo  abbas uotum moriendi habebat, non in suo, sed in uallimbrosano cenobio: unde et communem patrem Ioannem sepe rogauerat ut suis hoc impetraret precibus. Qui die quadam cum eum  uenisset inuisere, predicto Patri nuntiatum est, qui referenti ter asseruit dicens: Mihi credito; moriturus uenit; mihi credito; moriturus uenit. Deinde eum presentem percontatus est dicens, utrum obedientiam cuperet adimplere? Cui ille: Iuxta Dei, inquit, uoluntatem et tuam, Pater, deuotissime opto. Post hec uerba super cubilis puluinar caput ponens graui se corripiente languore, die tertia defunctus atque sepultus est. Fratres itaque conquerentes inter se, quod uentilare non poterant, eo quod nulla traheret aura, mox ipse cum fratribus accedens ad aream, in manibus accepit uentilabrum: Statim competens uentus perflare cepit.

39. Quodam tempore, dum nimia eum indigentia  premeret, et quid secum commorantibus daret, preter tres panes solummodo non haberet [id est, cellario] cellarario suo precepit, ut tres illos panes diuideret, et unicuique fratri fragmen unum apponeret. Precepit iterum ut unum arietem mactaret, et edendum fratribus illum ministraret, atque de larga Dei misericordia in egestate securius speraret. Hodie, inquit, egemus, cras uero, Deo prestante, abundabimus. Quod cum dixisset, ad monasterium  sancti Saluii, sicut disposuerat, cepit pergere confidens, quod suos famelicos nunquam Deus desereret. Fratres uero hora prandii ad mensam pergentes, carnem sibi appositam perexhorrentes, paruissima fragmenta panis cum gratiarum actione comederunt, carnem autem nullo modo tetigerunt. Alio uero die secundum beati Ioannis prophetiam, multi homines uenerunt cum asinis onustis panibus, frumento, farina, dicentes quod nobiles homines Florentie fratribus miserint: sed qui essent, qui illos misissent, nunquam sciri potuit.

40. Alio quoque tempore, cum economus omnes cibos consumpsisse se diceret, et beatum Ioannem quid fratribus dare iudicaret, inquireret; iussit ut unus ex tribus bubus quos tunc habebat,  occideretur, et fratribus edendus daretur. Cui economus: Quid, inquit, faciemus postquam istum manducauerimus? Ille uero: Uno, ait, comesto, occides alium; quo consumpto, dabis et tertium: Beatus enim Ioannes nec de Dei largitate dubitabat, nec peccatum se incurrere credebat, si fratribus carnes daret, cum nichil aliud haberet; iustius credens carnibus reficere, quam fame illos interficere. Oeconomus uero iussa compleuit, carnes coxit, mense superposuit. Fratres autem hora constituta ad mensam perrexerunt, uisisque carnibus obstupentes, easque nullatenus tangentes, silenter patienterque steterunt. Qui cum sic starent, quidam cepit monasterii portas pulsare. Cellararius uero hoc audiens, festinato iuit, quemdam hominem cum pulchro  manutergio panibus pleno inuenit, quos letanter accipiens, fratribus uelociter apponens, quis esset qui eos duxisset, quisue eos misisset, interrogare neglexit. Sed cum ad hominem, gratias et manutergium redditurus, rediret, nequiuit illum inuenire, uel quis fuisset, unde uenisset ulterius scire, et quoscunque de illo interrogabat; nullum hominem eo die ibi cum panibus se uidisse dicebant.

41. Quando ex precepto Comitisse Beatricis  uenerunt milites, ut eum raperent, ac de Tuscia Longobardis. sanctitatis causa, aut consentientem, aut inuitum secum perducerent; hoc ille cognito, cum Domino in ecclesia intentissime preces funderet, tanta pluuiarum tempestatumque diffusio,  tanta quoque exstiterunt tonitrua, ut prefati milites uix redire inlesi ualerent.

42. Alio quoque tempore, uir quidam plenus insania in eiusdem Patris morabatur cenobio. quem ille medendi gratia Passinianum transmisit: qui ad fluuium, cui uocabulum est Arnus  , repertam  intrauit scapham, atque ab illa, ut sua eum compellebat insania, se in amnem proiiciens dixit: Hic quis Ioannes, et qualis eius uita sit prorsus cunctis patebit. Quem cadentem mox aqua suscipiens super se, ne mergeretur sustinuit, eumque sancti uiri comitatum meritis de ripa una ad alterum sanum saluumque, quasi leue lignum portauit. Hic luco clarius constat quam carum, quamque mirabilem atque dilectum uirum hunc apud se Deus habuerit, quando, eius memorato solummodo nomine tam uelociter, tamque benigne miserum de morte eripuit.«

43. Quodam namque tempore, dum idem uenerabilis Pater, aliis cenobiis uisitatis, de quibus illi magna inerat cura, ad proprium reuerteretur, prospexit inesse perualidam indigentiam per plurimos.  Dum in monasterium introiret, dispensatorem familie, nomine Giosfredum  , et Rusticum  fratrem procuratorem monachum euocans ait: Inspiciamus nostrum horreum, quomodo se habeat, reperitque tunc illud abundantius repletum. Quibus ironice: Hem, inquit, quam plurimi ab instanti necessitate opprimuntur, uos autem uberius abundatis! Precepitque uasculum quemdam capientem quatuor uel quinque modios impleri, et sic per semetipsum ab hora circiter tertia usque nonam, et eo amplius preoccupatus, inde, nullatenus progressus, unicuique, qui conuenerant, cui multum, cui parum distribuit; et semper plenus exstitit.

44. Qui cum in beati Saluii extra Florentinam urbem demoraretur cenobio, prefato iam uiro  ,  qui in reclusione degebat, per Azonem  , qui postmodum beate Reparate rexit cenobium, ciborum pro benedictione transmisit exenia  . Qui cum predicta munuscula detulisset, eodemque rediret itinere, uia digrediens quoddam intrauit tugurium, et Fratribus, quos ibi reperit, que et quanta uoluit uerba locutus est, atque ad Patrem rediit. Cui per se cunctanti: Unde uenis? cum respondisset, quo missus fuerat, isse ac redisse, mox ab eo audiuit: Ego quidem non te unde uenis mandaui; ac deinceps digressum de uia, et ingressum tugurii, atque uerba, que cum inuentis habuit Fratribus per spiritum recognoscens, cuncta luce clarius patefecit per ordinem.

 45. Eo tempore, quo Simoniaca heresis per Tusciam pullulauerat, cum predictus Pater in eodem Florentino cenobio moraretur, quidam religiosus uir, ex generosa Florentinorum progenie ortus, cuius filius graui languore in lecto constrictus decubans uicinam opperiebatur mortem, ad eum, ut sibi  egrum natum sanaret ac redderet, rogaturus accessit. Cui cum ille, hec non sua, sed apostolorum esse diceret, ille gemebundus eius prostratus uestigiis, tamdiu precibus institit, donec pius Pater, miseratione commotus, eum remittens ad propria, se pro eo Deum rogaturum promisit; et, eo descendente, conuocatis Fratribus, suppliciter orationi incubuit. Quibus humiliter in terram prostratis atque orantibus, ille, in cuius manibus cunctorum salus consistit, egrotum per dilecti intercessionem integre sanitati restituit. Hoc quoque miraculum ille cui per Ioannem beneficium sanitatis impensum est, ita euenisse, ut dicimus, usque hodie uiua uoce testatur.

46. Quodam itaque tempore, cum monasteria, que sub suo erant regimine, solito more inuiseret, uenit  ad cenobium, cui uocabulum est Muscetum, ubi, cum casas cerneret grandiores pulcrioresque quam uellet, accersito uenerabili uiro domno Rodulfo  , qui eas construxerat, et ab illo ibi ordinatus fuerat abbas, seuerissimo uultu dixit: Tu in isto loco hec tibi fabricasti palatia? Et conuersus ad paruissimum riuum, qui inibi iuxta currebat, dixit: O Rigambule  , si me de Rodulfo, et istis eius domibus uindicaueris, utrem, aqua Seue  fluminis plenum, undis tuis augebo. Et hec dicens sine mora discessit. Cuius imperium, ac si rationabilis homo, riuus ille suscipiens, illo recedente intumescere cepit, et nescio unde largissima aquarum fluenta congregans, relicto proprio alueo de monte precipitanter ruit, grauissimos petrarum scopulos atque arbores secum  trahens, [in] predictas domos illisus terratenus eas deiecit. Qua ultione completa, quasi pro mercede, quod promiserat, Pater recepit. Qua pro re Abbas ille turbatus cum Fratribus, de loco mutare disponebat cenobium. Quibus ille hec consolationis uerba locutus est: Nolite, inquit, timere, ne habitetis, quia riuus ille nec quidquam mali uobis facturus est, nec ultra uobis nocebit. Quod eius uaticinium uerum firmumque usque hodie permanet. Denique ille sepe dictus riuulus, quod tunc casu, immo plus imperio Patris acciderit, nec antea fecerat, nec ulterius fecit.

47. Alia quoque uice, cum intimatum esset ei, quod uir quidam ad conuersionem ueniens, patrimonium suum totum sibi scripsit in cartula, secumque  ad monasterium detulit; mox festinus ad predictum uenit cenobium, atque abbati loci, qui cartam susceperat, imperauit, ut sine mora eam sibi deferret; quam ab eo acceptam ungulis eam minutatim discerpens, in terram cuncta frusta proiecit, Deumque et apostolum eius inuocans dixit: Deus Omnipotens, et Petre apostolorum omnium princeps, ulciscimini me de cenobio isto. Et hec dicens, confestim  discessit iratus. Quo non longe digresso, repentinus inibi accensus est ignis, qui predictum monasterium ex omni parte combussit. Quod incendium pedissequus eius dum cerneret, eique nuntiaret, nec retro respexit, neque ad locum rediit, sed uia, qua ceperat, ad uallimbrosanum cenobium festinanter perrexit.



CAPUT u Alia eiusdem sancti miracula.

48. Alio quoque tempore, cum in predicto Musceto adesset, et papa Leo [Leg. Stephanus]  per illam uiciniam pergeret, suos legatos ad eum misit, eumque ad se ire rogauit. Cumque infirmitate grauatus ad eum nec posset ire, nec uellet, legati ad papam reuertuntur, sibique illum ad se uenire non posse asserunt. Ille uero  dixit: Ite, sibique dicite, quod si aliter non potest uenire, in lecto faciat se adducere. Qui mox ad ipsum reuertentes, et uoluntatem pape sibi nuntiantes, statim ecclesiam intrauit, Deumque et sanctos eius exorauit, ut aliquod sibi impedimentum daret, ne ad supradictum papam ire ualeret. Oratione completa ad legatos pape exiens, lectoque se proiiciens, aliquantos Conuersos uenire fecit, et se ad papam portari precepit. Cumque a monasterio paululum abscessisset, mox se er ualidissime turbauit, uentorum nimietas, pluuieque immensitas proruit. Quod cum legati pape uidissent, illum uere sanctum credentes, ad monasterium reuerti fecerunt, et concito cursu ad papam redierunt. Hoc autem cum cognosceret, ipsumque Sanctum esse dicerent, ait: Nolo  illum ultra ad me uenire, sed in cenobio cum Dei benedictione quiete manere.

49. Alio quoque tempore quidam miles ex Cerlianensi  castello grauiter fuerat ex quadam infirmitate detentus, qui ex amicitie gratia beate recordationis  Ioanni Abbati notus erat. Cum quidam eius familiaris seruus ad Muscetanum cenobium, ubi tunc uenerabilis uite Ioannes manebat, uenisset, ut eum conspexit, statim ad se uocauit, et de suo domino interrogare curauit. Qui respondens ait: Domine Pater, iam per duos, et eo amplius menses ualde grauatur infirmitate. Quod cum uenerabilis Ioannes audiuit, panem accepit, eique pro benedictione misit: comedit, sanatus est. Post  quartam diem per semetipsum ad eum uenit, et pro sanitate quam receperat, ei plenam gratiam rependit.

50. Post multum uero temporis, cum idem uir iterum egrotaret, et se iam iamque mori crederet, equum, cui sedere consueuerat, sancto Ioanni iudicauit  , suoque filio, ut illum sibi deferret, postquam eum sepelisset, precepit. Quo mortuo ac  sepulto, filius eius equum beato Ioanni minauit, atque ut ipsum reciperet, et pro patre intercederet rogauit. Sed sanctus Ioannes transitoria despiciens, paupertatem diligens, celestia concupiscens, equum homini reddidit, et ut cum eo ad propria rediret, precepit. Cumque uehementer obsisteret, et se equum non reducturum assereret, coactus tandem precepto sancti Ioannis, cum equo ad propria repedauit  .

51. In eodem autem Muscetano cenobio cuidam fratri uenerabilis Pater medicamen quoddam pro quadam sua infirmitate manu sua tradidit, et extemplo, urgente causa necessitatis, ad aliud monasterium secessit. Qui nichilominus non se, ut decuit, cautius habuit, et intra paucos dies expirauit.  Ad memoriam cuius retinendam iam dicti monasterii Pater per uallimbrosanam cunctam congregationem, sicut ex eorum mortuis mos est, eius obitum per apices  designauit. Et tunc non multum post predictus Pater, abbatem Ioannem uisitandi gratia adiit, a quo continuo requisitus de illo fratre qualiter defecisset, et ille ei cuncta ordinatim retulisset, inquiens illi: uade quantocius, et ex cuncta congregatione eius memoriam dele. Quod et factum est.

52. Tunc demum euoluto aliquantum temporis, cuidam monacho ex eodem monasterio circa medium diem apparuit. Ad quem inquiens: Numquid tu non es monachus talis? Sum, inquit prorsus illi: Qualiter agis nunc? Tum ille: Sum excommunicatus,  et a consortio sanctorum separatus. Et ille: Quare? Quia abbas Ioannes dissociauit me a congregationum cetu. Inquiens illi: Quomodo iuuare te possumus? Ait: Si domnus Ioannes uult, reconciliari possum. Qui statim ad abbatem Ioannem adiit, et cuncta ei seriatim per ordinem retulit. Tunc ille, mente piissimus ut erat, predictum abbatem accersiri precepit et pro excommunicati fratris anima officium et eleemosynam, nec non et per congregationem totam, quasi eodem die obisset, instanter agere precepit. Qui omnia fideliter adimpleuit. Et tunc iterum, defunctus post dies XXX cuidam monacho similiter apparuit, eique dixit: uade, et domno Ioanni pro me gratias age, et inferens [id est  et refer] quia ego sum reconciliatus in electorum cetu.

53. Alio quoque tempore, quidam eius conuersus suasione diaboli, seculum dereliquisse, et ad monasterium se uenisse penituit. Unde cum beatum Ioannem importunis precibus frequenter rogaret,  ut redeundi ei ad seculum licentiam daret, illeque predicando celestia, denuntiando infernalia, ne id faceret, admoneret, illoque in sua obstinatione, diabolo inobligante  , persistente, beatus Ioannes precepit ei tandem irato animo, ut discederet Cumque paulum a monasterio uallimbrosano esset, diabolo deducente, digressus, de alta rupe per quam ibat, ab eodem, quem sequebatur, precipitatus animam continuo exhalans, presentibus est subtractus. Unde patenter ostenditur quam periculosum fuerit uel beatum Ioannem relinquere, aut eius iram incurrere.

54. Quodam autem tempore fuit uir quidam, uidelicet Florentius  nomine urbane quidem eloquentie, uerum etiam et ciuis  omnimodo, tamen  Simoniaca perfidia cuiusdam episcopi defensione erat ualde maculatus. Qui cum quadam die grauissimam incidisset in egritudinem, mori se funditus desperauit. Sed inter grauissimos suorum lacrymarum luctus, crebrosque singultus, e suis nobilibus amicis aliquantos ad se accersiri fecit, quos ad uenerabilem Ioannem quantocius ire rogauit, quatenus eorum supplicationibus in monachico habitu ei penitentie locum concederet. Qui euntes ad uenerabilem Ioannem ex uotis amici, ceu rogauerat, retulerunt. Sed nobilis Ioannes eorum precibus minime renuit, nec statim omnimodo concessit. Propter illud quod dicitur: Probate spiritus, si ex Deo sunt. Quo cum dilatione suscepto, monachicum habitum ei tradidit, et paucos dies sic factus est conualescens,  ita sane ut claustra monasterii, bacillo se sustentante, circumquaque lustraret.

55. Sed non multum post, cum hec eadem infirmitas eum repeteret, ad extrema deductus est. De quo cum relatum fuisset abbati Ioanni, adhibitis secum Fratribus, lectum egroti festinus petiuit. Interim Fratres, quibus poterant precibus Deo eum commendando iuuabant, qui in proximo erat moriturus. Sed ille ex pallio, unde erat coopertus, sepius replicando cepit cum toruis oculis uultum operire. Ad quem abbas Ioannes: Quid est hoc, quod agis? Tum ille pallens et tremens inquit: Terribilibus oculis diabolum prope assistentem uideo, ex cuius ore mire magnitudinis flamma, et ex naribus sulphureus  et immensus nimis fumus egreditur. Prorsus illi: Ubi est, inquis? Ecce ibi est, Domine Pater. Tunc beatus Ioannes raptim ex eius manibus, qui eam tenebat, crucem adstulit, et diabolum ex ea fortiter percussit, qui statim ex oculis mirantis uelut fumus euanuit. At ille uoce, qua poterat, clamare  cepit, dicens: Deo gratias, Deo gratias, ecce fugit, ecce recessit. Et ecce nunc adest beata uirgo Domini mater, necnon et beatus Petrus simul cum sancto Benedicto. uix necdum uerba compleuerat, mox spiritum exhalauit uite.

56. Quidam rusticus ad eum ueniens, genibus eius prouolutus, strictimque exosculans, magnis uocibus cepit obtestare, atque obnixe rogare pro unico nato suo, in agone constituto, ut suis sanctis precibus ab instanti periculo liberare dignaretur. Qui nimium compatiens, Fratres imperat adesse, et pro illo Domini misericordiam iubet exorare. Quid multa? Fratres in ecclesia, illeque solo, ubi decumbebat, prostratus, magnis gemitibus Christi misericordiam supplicans, panem transmisit, statimque  sanitati reddidit.

57. Quodam namque tempore predictus Pater ante fores monasterii permanens, uaccarum pinguium gregem, in nemoroso iugo Alpium dum pascerentur, conspexit, atque unam ex illis beato Paulo petiuit dicens: O sancte Paule, si pauperibus istis unam dares ex illis mihi. Hec eo dicente, una ex illis deorsum ruit, statimque exstincta est; cuius cadauer dispertiri iussit pauperibus. Qua consumpta, eodem ordine orando, secundam, et tertiam, et quartam accepit, tribuitque pauperibus semper. Qua de causa pastores tristes effecti, ex alio montis latere uaccarum gregem duxerunt. Sed iisdem uir sanctus dum non haberet quid tribueret pauperibus,  iterum beato Paulo petiuit, dicens: Sancte Paule, isti locum mutando fugerunt, te tamen, qui loci patronus es, effugere non possunt. Ergo tribue mihi, quid pauperibus tribuam, adhuc. Hec eo dicente, confestim quinta corruit, et exstincta similiter distributa est pauperibus. Hoc etiam de uI, uII, uIII, uIIII, eodem ordine accidit.

58. Extrema uero consumpta, pro damno contristati pastores uenerunt ad eum, magnas inclamantes aduersus eum querelas: Melius, aiunt, in tuo ualimbrosano cenobio stares, quam huc tot animalia occisurus uenires. Quibus ille placido uultu respondit: Scio uos de hoc, quod largitus sum, tristes; nec amplius uultis impendere. Nolite ergo timere, quia nulla earum hoc tempore amplius morietur.  Quod et factum est. Et sic, eo orante, ruina uaccarum, et mors semper secuta est, et mox ut cessauit orare, iuxta quod pollicitus est, incolumes permanserunt. Interea sanctissimus pater Ioannes, cuius cor flamma urebat caritatis, cernens adhuc famelicorum inopia, et se animalium carnes sine grauissimo scandalo non posse largiri, totum earum lac distribuere iussit pauperibus, et sic diutius lactis  prebendo liquorem, usque ad septem uiros de famis morte eripuit.

59. In illis diebus etiam cum uenerabilis Pater ad ualimbrosanum reuerteretur cenobium, ad quamdam curiam  deuenit cui uocabulum est Ronta  ; accersitoque eiusdem curie uillico, promisit ei berbicum  gregem mittere, in quo plurimi habebantur arietes. Simulque precepit, ut de predictarum ouium lacte, se suumque, quem habebat, nepotem, et quantos posset pauperes, quam competentius ualeret, quotidie aleret: predictos uero arietes, donec superesset ex illis, opportune largiretur pauperibus: cum illis etiam magnum hircum, quem inibi solum habebat. Sicque factum  est.

60. Quidam eius famulus ex Razolensi cenobio ualimbrose ad illum peruenit nuntians ursum depopulationem quam maximam facere uaccarum. Qui precipiens dixit: uade et amodo interfice eum. Qui regressus, uaccas in pascuis, predictumque ursum in antro quodam arboris stantem inuenit. Itaque securim manu tenens, arborem repercutiens, et nichil uerens  , dicebat: Egredere, quia domnus abbas imperauit ut te occidam. Egressus namque, ab illo est interfectus.

61. Quadam itaque die uenerabilis Pater inde transiens, uenit ad locum, uidensque obstaculum arboris, et se uiam ullatenus declinare non posse, modice turbatus queritando cepit dicere: Heu! quid  faciemus! Cuius audita querela socius, qui eum preibat, Ugo nomine, sancti Ioannis Maioris  plebanus, tentans si undecunque posset irrumpere, super equum, cui assidedat, se sub illa inclinans, arborem leuauit in collo, cuius pondus multorum paria boum ullatenus mouere non possent, eamque ac si leue uirgultum, aliquandiu, ut ipse testatus est, sustulit. Sicque uenerandus pater Ioannes, predictusque plebanus transierunt inlesi. Hocque actum est non longe a Razolensi cenobio, in loco qui dicitur: Ad cellas ueteres.

62. De Ioanne quodam iam antiquissimo fratre a predicto patre Ioanne septennis suscepto. Qui dum grauiter doleret oculum, mulierculam ad se curandum  conduxerat. Cuius medicamina dum ergo nichil proficerent, ad monasterium predicti Patris reuersus est. Quem ille dure arguens, eo quod cum illa uel confabulationem, uel ab ea quesisset medelam, ei tantummodo bonum fimum calidum super oculis poni iussit, et mox sincerissime sanitati restituit. Quod ille adhuc superstes sic actum fuisse, et illa, que superius diximus, uiua uoce testatur. Et  non solum illa, sed etiam, que inferius subiungemus.

63. Item predictus Pater boum custodibus contra morem die tota necessitatis obtentu arare precepit, et in nocte carpere pabula. Cumque illi responderent: Quomodo, inquiunt, Pater, hoc perficere possumus, cum ursos ac lupos, nocturnosque timeamus latrones? Respondit: Sinite, inquit, sinite; Deus enim, eiusque Paulus apostolus de illis possunt habere custodiam, eosque conseruare illesos. Remanserunt itaque nocte illa contra morem sine custodia boues. Tunc duo latrones superuenerunt, qui unum ex bubus funiculo ligauerunt per cornua, cumque rapere, secumque usque mane nitebantur perducere. Sed bos immobilis permanens de loco  ulla ratione moueri non potuit. Sed mane a custodibus inuentus bos, ligatus lacrymasque more hominum fudisse repertus est. Hoc cum predicto Patri nuntiatum fuisset, accessit, bouisque caput leniter demulcens, dixit: O bos, bos uade, tuumque officium imple; non enim te beatus Paulus adhuc perdere uoluit.



CAPUT uI. Cordis arcana cognoscit, aliaque prebet sanctitatis argumenta.

64. Quidam uir ex Poniensi territorio, Gerardus scilicet nomine, renuntians seculum, Passiniano se ad predictum Patrem contulit. Qui quasi respuens, et, ut abiret, indignans iussit. Sed ille, ut sui misereretur supplicans, quatenus ei pro suorum omnium  delictorum, que illi ex integro professus est per omnia confiteri  , in monastice uite regula locum penitentie tribueret. Nec immerito ille sane omnibus ad Deum confugientibus, ut erat mitissimus, ut sibi uisum fuit, precibus pie petenti non renuit, sed quod rogauit concessit, et eius anime salutis curam habuit. Qui non assecutor uoti, quod promisit, reatum suum ex parte prodidit, et, erubescente conscientia, maiora infra seipsum retinuit. Pauco tunc itaque interiecto tempore, ad susceptionem hospitum, et ministerium peregrinorum, ob salutem sue anime, eum exterius locauit.

65. Et cum quadam die idem Gerardus, quibusdam superuenientibus hospitibus, uictu alimenta  ministraret, abbas Ioannes tum superueniens, eumque ex nomine uocans, ait: Gerarde, Gerarde, quare mihi sic fallere uoluisti? Qua de re, domine mi, inquit? Et ille: Cum uacaueris, occurre quantocius, et dicito mihi quod professus es. At ille preceptum Patris fideliter adimplens, cum opportunum tempus inuenit, adiit ad Patrem. Inquiens illi: Nunquid non dixisti quia ex integro patefaceres  secreta tui cordis mihi? Utique dixit. Et ille: Et si ita dixisti, quare tam crudelissimum facinus, quod in die sancte Apparitionis Domini, et eiusdem diei uigilia cum uxore illius talis hominis commisisti, mihi patefacere noluisti? Et addens: Insuper non sufficiebat tibi tam terribile malum, nisi nunc ad confusionem tui iterum disponis in mente, ut ad tam grande piaculum reuertaris? Tunc ille mente confusus, uidens se in captionis laqueo deprehensum, confestim ad terram corruit, et penitentiam sui criminis quesiuit, et ita omnia esse, ut sanctus pater indicauerat, dixit.

66. Quodam itaque tempore quidam uir inter seculares ualde nobilis, Ubaldus nomine, qui in Figlinensi  castro, et in aliis quam pluribus fuerat  nimis gloriosus: Hic erat beate recordationis Ioanni abbati ualde notissimus, et inter mundiales amicos familiarissimus. Qui cum quodam tempore in egritudinem incidisset, ad extrema uidebatur deduci; conuocatisque suis militibus, et familia cuncta, de domo propria disponere curauit. Tunc uxor eius unum ex suis nobilibus, Benzonem nomine, marito iam in agone constituto, ad se accersiuit, et ad Passinianense cenobium, unde predictus erat compatronus, nuntiare sui funeris aduentum quantocius ire precepit. At ille, mestus ut erat, sine cunctatione, festinanter pergere precepit.

67. Iam eo in medio itinere appropinquante, quidam curialis  ei occurrens, requisiuit quo tenderet. Dixit euentum rei. Sed quanquam mestus  similiter illum requirit. Tum ille: A cenobio sancti Cassiani  uenio, ubi domnum abbatem Ioannem ualimbrosanum uisitandi gratia perrexi. At ille, ut hoc audiuit, ad prefatum cenobium illico peruenit. Quem nescio de psalmis, aut quid aliud mumurantem ante fores monasterii inuenit. Qui cum eum officiosissime salutasset, et satis ab eo hilariter resalutatus requisiuit qualiter illi esset. Respondit: Tristis et merens nimis me esse confiteor pro nobili uiro, et uestro fideli amico, qui nunc uidetur e seculo exire. Ad quem inquit: Quis ille est? Et ille: Illustris Ubaldus uester ualde fidelissimus. Statim uenerabilis Ioannes uersis ad orientem luminibus, parumper subsistit et oratione completa  Benzonem respexit, eum ire precepit, eique dixit: Quantocius ad propria reuertere, quia infirmus ille, super quo mestus eras, incolumem inuenies. Quod ut dixit, ita actum est.

68. Cap. de domno Gregorio uII, apostolice sedis pontifice, qui, cum archidiaconatus in eadem apostolica sede officium gereret ob illius patientiam comprobandam eum dure increpare curabat. Mox ad eius  intuitum mutauit mentem, ac preordinata, que se putabat dicere, oblitus est uerba. Qua eius perfectione ab eo ita comperta, tantus deinceps inter utrumque firmatus est amor, quantus inter carissimos, atque uterinos solet esse germanos. Hec namque a uenerabili uiro abbate Rodulfo Passinianensis cenobii, qui tunc ibi aderat, sepius audiuimus, atque de tali teste dubitare nichil debemus  .

69. Qui dum quodam tempore nimis egrotus pulmentum, quod egroto conuenit, ante se coctum teneret, quidam religiosus frater, Gerardus nomine, uisitationis gratia aduenit, atque ante illum presentatus est. Cui mox predicti pulmenti particulam quamdam porrexit, qui nec recusare, nec nutu quolibet resistere [ausus], eam accepit, silenterque comedit,  et inter edendo, se reum, se reprehensibilem atque lupum accusare cepit, atque per cogitationem rixando multa dicere uerba, quod uel semel hoc non refutasset, quod almus pater porrexerat. Quem ille per spiritum recognoscens, et audiens, quasi lingua proferret, expleta refectione, dixit: Si plus uel minus ex hoc, quod per cogitationem dixisti narrauero, te ipsum uolo habere testem. Et mox arcanum sui pectoris patefaciens, queque cogitauerat, queque per cogitationem dixerat, lucide enarrauit.

70. Cui discessuro, insanum quemdam fratrem commendans, segregatim nocturnali expleto officio, ut secum duceret imperauit. Cuius iussionem et libenter audiuit, et dulciter se adimplere promisit. Nocte uero surgens, nocturnali expleto officio, [dum]  cum socio abire disponeret, siti grauissima laborare cepit. Hoc Ioannes Pater per cordis illuminatorem recognoscens, ministrum suum, qui ei solebat assistere, nutu aduocans, non paruum scyphum uino aqua mixto summatim implere fecit. Deinceps discessurum fratrem, si adesset, ad se uenire signauit. Cui ad se accedenti porrectum scyphum sumere, uinumque fecit bibere.

71. uir quidam in uicinitate ualimbrose permanens, beato Ioanni ualde fidelis et deuotus existens, quodam die ad eum cum canibus uenit, seque in uenatu diu frustra laborasse, nullam uenandam bestiam uidens, asseruit. Beatus uero Ioannes mox sibi precepit ut comederet, esum lassis canibus tribueret, et postea ad uenandum rediret, quia captura, Deo  prestante, statim perueniret. Quo facto, in agrum, qui est monasterio contiguus, illico exiuit, quosque mox lepores in niue, qua tota tunc terra erat cooperta, uidit; post quos canibus concitatis, ambos cum omni festinatione comprehendit. Post hec uero ad sanctum Ioannem remeans et ei, que sibi, Deo  miserante, et ipso patrocinante, acciderant nuntians, salutaribus ab eo uerbis instructus, gaudens et exultans reuersus est ad propria.

72. Alio quoque tempore cum nimia nix terram tegeret, quidam lepus ex niue egressus, tugurium, in quo beatus Ioannes tunc cum quibusdam fratribus stabat, est ingressus. Quem quidam fratrum mox apprehendit, et in gremio brachiis circumplectens abscondit, cepitque fratribus dicere quod licenter illum, utpote diuinitus datum, possent edere, maxime cum nichil fere preter ipsum ad edendum haberent. Beatus uero Ioannes, quod acciderat, quod dictum fuerat, Deo reuelante, cognoscens, fratrem quid in gremio absconditum teneret requirens, manifestatum leporem sibi dari imperauit, quem blanda manu  diu attrectauit. Dicendo sibi: Follis, follis  cur huc uenisti? Postea uero leporem  miseratus, portas cenobii egressus, illum terre supposuit, ac liberum abire permisit. Sequenti autem die quidam rusticus asinum panibus onerauit, sanctoque Ioanni in magna inedia cum suis fratribus portauit.

73. De clerico, qui fama reuerendi Patris audita, et cum uita qualis esset eius doctrina, cuncta, que possidebat in seculo, uendidit, et plurima numismata exinde sumens, eaque crumena includens, ad cenobium predicti Patris uenit. Cumque inde Patri se placere crederet, unde amplius erat odibilis, fiducialiter ad locum accedens, se uenisse significat. Quem cum ille, paupertatis amicus, nummatum fore cognosceret atque audiret, qua pro causa aduenerat,  sic eum alloquitur: Quandiu, inquit, unum ex his super te nummum habueris aut reseruaueris apud te, nec mecum participare poteris, nec me habebis amicum. Hec itaque clericus audiens recessit, pretium sui patrimonii quod deicola spreuerat, illis totum distribuit qui possessione carebant, libenterque manum porrigebant munificis. Deinde remeauit ad illum, qui Deum auro, et seminudos preponebat diuitibus. Hoc Ioannes pater audiens, et quid egisset, discutiendo reperiens, qui ante locupletem spreuerat, factum pro Christo pauperem, dilectum suscepit in filium.



CAPUT uII. S. Ioannes Gualbertus alios excitat ad exstirpandam Simoniacam heresim.

 74. Contra Simoniacam autem heresim ita Pater sanctus zelo diuini amoris exardescebat, ut totis nisibus, in quibus ualebat, circumquaque exhortando et admonendo uideretur repugnare. Denique episcopo uoluternensi  melliflua atque salutifera scripta direxit, que hic pro magna utilitate conscribi  necessarium duximus: Herimanno  uoluternensi Dei nutu episcopo, Ioannes indignus seruus seruorum Dei, cum omnibus suis monachis et fratribus quidquid melius fit apud Deum hominibus. Petitionibus uestris consulere dignum duximus, maxime cum non de secularibus et mundanis, sed de ecclesiasticis et diuinis, que in Dei cultu ad salutem animarum fiunt, quereretis. Requisitis enim adiutorium in exhortatione pastorali, ex his que in uestra cura et studio sub Dei protectione permanere uidentur. Que fructum bonis operis tunc germinant boni, cum populi obedientia nec in minimis contra pastorem rebellat. Sed sanctitas et sapientia pastoris talis debet semper apparere et esse, ut delinquentes Dei iudicio terreat, et obedientes diuinis preceptis digna  remuneratione demulceat.

75. Unde oportet uestram uigilare sollicitudinem ut, postquam omnia diuina precepta sine reprehensione percurrerit, omnia que clero et populo imperaueris, de sanctarum Scripturarum studeat proferre sententiis. Scilicet ut clerus secundum statuta apostolorum et canonum precepta permaneat, et populus secundum mandata sanctorum in omnibus illis obediant. In primis quia oportet episcopum irreprehensibilem esse, quod etiam ad omnem pertinet clerum. Deinde ut omnem sollicitudinem episcopus cum clero et populo impendant, ut innocentes in innocentia sua permaneant, et peccantes peccare desinant, et penitentiam agentes de bono in melius crescant; certissime credentes ut qui in malis  dies suos finiunt, eternam luant uindictam, et qui in bonis, eternam suscipiant palmam. His promissionibus confortentur boni, et his nimis terreantur mali

76. Interea sollicite satagendum est ne alicuius heresis quamuis parue aliquis eorum immunditia sordeat, quia quandiu quis in ea permanserit, etiamsi pro Christi nomine sanguinem fundat, nichil ei proderit. Heu! quam pessimum et grande peccatum, quod nec in presenti etiam pro morte, nec in futuro pro multo tempore pene poterit solui. Ergo tam pessimum nefas cito dimittere, et anathematizare debemus et penitendo delere, ut cum Christo in presenti et in futura uia possimus manere. Quia  quandiu quis in aliqua heresi manserit, nullum eius bonum opus Deo placebit. Simoniaca igitur heresis, que prima et pessima ante omnes alias hereses iam diu ante nos usque ad nostra tempora uiguit, quam Deus nostro tempore sua miseratione detegendo destruxit, omni sollicitudine a uobis abiiciatur. Et cum illa heresis ante omnes hereses in ipso initio Ecclesie a principe apostolorum percussa palluerit, miramur, quomodo a quibusdam, pessimis indumentis palliata, uiuido colore, quasi Christiane fidei cultrix operosa monstretur: scimus enim quia, quod Christus  odit, nullus, qui Christianus est, diligit. Si autem dilexerit, Christianus esse non potuit. Christus igitur Simoniacam heresim odit. Ipse enim dixit: Qui in Spiritum sanctum peccauerit, neque in hoc seculo, neque in futuro dimittetur ei.

77. Itaque dum tempus ordinandi clericos ad diuinum cultum aduenerit, non alicuius pretii datione palam uel occulte aliquis ad ecclesiasticum promoueatur officium, non aliquis indignus, uel ignarus officii, non alicuius reatus uel infamia tactus, nonnisi uirgo, aut monogamus, et hic qui uirginem secundum sacros canones duxerit; non superbus, non elatus, non alicuius honoris cupidus, sed humilis et mansuetus et timens Deum. A nullo  clerico aliquid commodi pro sacro officio requiratur, neque ab archipresbyteris, neque ab archidiaconis, neque ab illorum subiectis. Dum autem parecias per ecclesias baptismales, quas plebes  dicunt, episcopus circuit, et ne forte aliquid mali, aut criminis, aut inimicitiarum causas inueniat, inuestiget, nil questus, nil pecunie exinde requirat, nec eos qui ibi fuerint, pro suo suorumque cibo affligat, sed quasi pater filiis misereatur, et emendatis culpis, omnes in pace relinquat, ut omnes pro suo episcopo et sacerdote Dominum benedicant, et pro eius salute tam corporis quam anime, Dei misericordiam petant.

78. Taliter enim episcopo faciente, populus cum clero apud Deum saluabitur, et idem episcopus a  Deo remunerabitur. Si autem contra hec fecerit, uel pecuniam requisierit, Simoniacus hereticus iudicabitur atque damnabitur. Igitur ante omnia Simoniacam heresim persequendo abiicite, sacerdotes cum omni clero sancte regule ecclesiastice uiuendo subiicite, populum tam maiores, quam minores sanctis suasionibus ad bene agendum sollicite inuitate, peccatores ut resipiscant et peniteant, predicate; qui penitere noluerint excommunicate; qui ad penitentiam reuerti uoluerint sacris canonibus subiugate, uiam salutis omnibus demonstrate, circa omnes benignitatem ostendite; et Deus iudex iustus omnia secundum iustitiam uestram uobis restituet. Si enim omnia, que supra dicta sunt, in uestro episcopatu  studueritis obseruari, dum tempus fuerit et facultas, ad uos ueniemus si expedierit, et quidquid uobis necessarium et nobis licitum et possibile fuerit faciemus. ualete.

79. Post hec cum longe lateque odor tante sanctitatis perflagrasset, ceperunt de diuersis terris, et regnis ad eum certatim currere monachi, et clerici, et fideles laici. Precipue Mediolanenses, et Cremonenses, atque Placentini. Monachi uero sua monasteria relinquentes, et longam peregrinationem sumentes, ad eum ueniebant. Alii siquidem pro apprehendenda  sub eo audita laudabili conuersione [forte conuersatione]; alii uero ut a tanto instruerentur Patre qualiter Simoniacam heresim deberent uitare. Audierant enim Ioannem Patrem hanc cum suis fratribus publice damnare, et contra hanc exardescere multos mortales.

80. Quis itaque ad eum umquam uenerit, postquam uiderit illum et audierit, se dispendium pertulisse, uel laborem longi itineris sumpsisse penituerit? Nam si cor dubium, uel fortasse tepidum, uel euacuatum marsupium aliquis ueniens detulerit, alacer repedabat, et cor in fide confirmatum reportans, et marsupium profecto non uacuum. Acceperat enim a Iesu Christo dono et uultum omnibus gratum, et sermonem cunctis placidum, et ad largiendum amplissimam  manum. Iam causa expetit ut referam, quam Ioannes Pater cum suis contra Simoniacam toto coram mundo sumpserit pugnam.

81. Per idem tempus quidam Papiensis  Petrus sedem Florentine ecclesie inuaserat clam interuentu pecunie, quod Ioannem Patrem eiusque fratres minime latuit. Elegerunt itaque uitam mortalem potius perdere quam ueritatem celare. Ideoque Papiensem Petrum esse publice Simoniacum et hereticum ceperunt dicere. Facta est denique inter clerum et populum contentio perualida. Alii quidem temporalia intuentes commoda, ipsum defendebant. Alii cum monachis iam illorum creduli uerbis uehementer impugnabant.

82. Cum igitur contentio hec inter clerum et  inter populum per dies haberetur multos, et seditio inde frequenter oriretur, estimauit hereticus Petrus populum terrere et clerum, si faceret necare monachos, a quibus uerba sibi aduersa sumpsere principia. Qua de re missa multitudine equitum et peditum nocturno tempore, iussit sancti Saluii cenobium igne comburi, et monachos quos reperissent interfici. Ioannem uero Patrem ibi tunc existimauit inueniri. Ipse quidem die altero recesserat.

83. Ingressi igitur ecclesiam, cum nocturnum fratres celebrarent officium, euaginatis ensibus ceperunt Christi mactare oues, ut immites carnifices. Alii siquidem in fronte tam graue infixerunt uulnus, ut perueniret acies ferri usque ad testudinem  cerebri  . Alterum uero tam impie grauiterque sub oculis percusserunt, ut nasus et dentes superiores cum superno labio a sua diuiderentur compagine, et cuncta dependerent super barbam. Alii quidem infigentes aciem gladii uulnusque ad interiora perduxerunt. Huiuscemodi igitur plagis multis in diuersis perlatis, euerterunt altaria, et depredati sunt, que inuenerunt omnia, et igne in domibus apposito, monachis tunc in ecclesia septem Psalmos cum Letaniis decantantibus, in nullo reluctantibus,  nec silentium fragentibus, ipsisque nudatis, et semiuiuis relictis, abierunt.

84. Nam eiusdem monasterii Abbatem, nomine Dominicum  , etate uetustum, conuersatione sanctissimum, omni nudauerunt amictu. Qui tantum sic nudus cepit sollicite querere, si quid inuenire posset quod se indueret. Tandem pelliceum indumentum, quod ob incuriam inter fratrum lectos ceciderat, inuenit, seque illud dissutum, et conscissum ac uetustate dilapsum induit. Sed unde inimicus acquirere putauit uictoriam et exaltationem, inde inuenit detrimentum et confusionem: nam multi de populo et clero, qui hactenus eius uidebantur fautores, ipsius intuentes impietatem, facti sunt ipsi deinceps omnimodis aduersi.

 85. Altera quoque die tam homines, quam mulieres Florentie ad supradictum monasterium perrexerunt, et quecumque poterant, necessitatibus fratrum necessaria fideliter detulerunt. Felicem se quisque credebat si aliquem monachorum uidere ualebat, uel ex eorum sacro sanguine, ex terra, lapidibus, et lignis, suis pannis possent extergere, uolentes illum pro magnis reliquiis habere.

86. Beatus autem Ioannes, ualimbrose tunc positus, hoc quod acciderat audiens, martyrii flagrans amore, ad Sanctum Saluium festinato ueniens, abbatem ceterosque flagellatos fratres, cesos, nudatosque considerans, dixit: Nunc uere monachi estis: sed cur sine me hec perferre uoluistis? ualde enim doluit quod prefate persecutioni defuit, in qua  tamen ipse martyrii obtinuit brauium, qui ad tolerandum martyrium suos tam strenue instituit discipulos. Ad hoc enim uenit, quod se credebat teneri, flagellari, detruncari, quod etiam pro amore Dei, et defensione catholice fidei cupiebat, si posset millies, occidi.

87. Monachi uero tanto fortiores deinde sunt effecti, quanto securiores de corona, quam iam gustauerant, martyrii. Nam euntes Romam tempore synodi, constanter et publice proclamauerunt Petrum Simoniacum et hereticum, se igne proferentes intraturos ad id comprobandum. Alexander uero papa qui tunc Sedi Apostolice presidebat, nec tunc accusatum uoluit deponere, nec igneam declarationem sumere: fauebat enim maxima pars episcoporum  parti Petri, et omnes pene erant monachis aduersi. Sed Archidiaconus Ildeprandus  monachorum in omnibus est factus adiutor et defensor.

88. Lite itaque tunc permanente, immo deinceps nimis crescente, facta est persecutio tanta aduersus clerum Florentinum catholicum, ut eam ferre non ualentes Archipresbyter ceterique quam plures de ciuitate exeuntes, ad Septimense confugerent cenobium. Quos Ioannes Pater benigne suscipiens, omni benignitate et caritate prebebat eis pro posse subsidium:  fauebat enim dux Gotifredus  parti Simoniaci Petri, ita ut minaretur interimere monachos et clericos eidem aduersarios. Qua de causa Petri pars tunc ualde preualuit: que enim lingua fari potest persecutiones et angustias quas tempestate illa catholici perpessi sunt? Nam tempore illo, cum prefatus papa Florentiam uenit, preparata et coadunata sunt ligna ad ignem accendendum, quem monachi inniabant ingredi ad comprobandum, sepe factum [an non, sepe fatum?] Petrum esse Simoniacum et hereticum. Quod papa tunc recipere renuit, sed clero et populo in lite relicto, recessit. Sed hanc omnipotenti Deo qualiter sedare placuerit, tempus et causa, ut id intimetur, inquirit. Ad hoc ergo noscendum hic Florentine ecclesie Epistola, pape prefato directa, per  ordinem ponatur, et tunc quod omnipotens Deus ostendere est dignatus ad fidem corroborandam Petri, et ad detestandum errorem Simonis Magi, legenti liquido patebit, et audienti.



CAPUT uIII. Epistola cleri et populi Florentini ad Alexandrum Pontificem data, qua prodigiosa ignis probatio contra Simoniacos facta exponitur.

89. Alexandro Prime Sedis Reuerendissimo ac Uniuersali Episcopo, clerus et populus Florentinus sincere deuotionis obsequium. Iam diu tedium et laborem nostrum, necnon certamen monachorum contra Simoniacam heresim, Paternitas uestra bene nouit. Et nunc quoque dignum est ut qualis Deus excelsus pie ac misericorditer scrupulum huius rei  de cordibus nostris abraserit pernoscatis. Signa enim et mirabilia Dominus noster in nobis fecit, et per ea cecitatem ignorantie, et dubietatis caliginem, ac tenebras erroris de pectore hominum pepulit, et fidem nobis augendo et dilatando, et in se solidando, lux mentibus nostris sue ueritatis clementer infulsit. Pastor quidem bonus de celo uenit, et ouibus assistentibus, atque ad se totis cordis medullis clamantibus, sententiam sereno clariorem, soleque lucidiorem, omnique dicto aptiorem, omnique uisu certiorem, de medio ignis populo suo dedit. Quid uero plebi Florentine de Petro Papiensi, qui se nostrum episcopum haberi uolebat, tenendum sit, in suo tremendo iudicio declarauit. Sed licet miraculorum narratio uideatur aliquantulum protelari, causas  tamen, unde ad hec uentum est, nequaquam inutiliter putamus debere succincte prescribi.

90. Quadam etenim die omnes Florentine ciuitatis clerici una congregati, cepimus tam de clericis, de locis suis expulsis, quam etiam de nobis ipsis ante Papiensem Petrum conqueri. De abiectis enim, quia consilium et solatium eorum amiseramus, et quia etiam Prior et Archipresbyter noster metu heresis e ciuitate secesserant; de nobis autem, quia bona pars ciuium nostrorum nos hereticos acclamabat. Nam uidentes nos ire ad eum, dicebant: Ite, ite heretici  ad hereticum. Ite, quia per uos hec ciuitas uoragini dabitur, qui Christum impietate uestra de ipsa expellitis, et beatum Petrum apostolum expugnantes, Simonem Magum pro Deo inducendo colitis? Quid plura? Rogamus eum ut tam nos quam se ab infamia liberet, dicentes: Ecce nos, si te mundum senseris, si tu nobis iusseris, Dei pro te iudicium subire non dubitamus; aut si probationem, quam monachi hic et Rome facere uoluerunt, recipere uis, ad eos imus, eosque obnixe rogamus

91. Ad hec ille, se inquit neutrum iubere, neutrum uelle, neutrum recipere: Quin etiam edictum a Preside per legatos suos impetrauit, ut quicunque laicorum, quicunque clericorum se, ut episcopum, non coleret, suique imperio non obediret, ad Presidem  uinctus non duceretur, sed traheretur; si autem quis nostrum his minis territos de ciuitate fugeret, ad dominium Potestatis  assumeretur quidquid possedisset. Clerici uero, qui sub tutelam beati Petri apostoli agendo contra Simoniacam heresim in Oratorium eius confugerant, aut sibi conciliarentur, aut sine spe audientie extra ciuitatem pellerentur. Hincque factum est ut, uesperascente sabbato in initu ieiunii, cum apud predictam ecclesiam beati Petri apostoli, ipsi clerici lectionum ac responsoriorum sequentis Dominice recordarentur, municipalis Presidis, eo quod se eum salua reuerentia Petri apostoli Simoniaco heretico non posse obedire responderint, illos extra emunitatem [id est immunitatem] Oratorii, beatum Petrum apostolorum principem  paruipendens, eiiceret.

92. Fit denique pro hoc scelere concursus catholicorum uirorum, et maxime feminarum, uelamina capitum proiicientium, et sparsis crinibus flebiliter incedentium; pectora pugnis, miserabiles ad Deum uoces mittendo, dure tundentium, et super uirorum ac filiorum mortem triste lamentantium: nam in plateas luto plenas se prosternentes aiebant: Heu, heu! o Christe, tu hinc eiiceris, et quomodo nos desolatas relinquis? Tu nobiscum habitare non sineris et quomodo nos hic habitamus? uidimus quia non potes nobiscum manere, sed uadis, quia Simon Magus te non permittit. O sancte Petre, numquid a Simone Mago uinceris, quia ad te confugientes non defendis? Nos putauimus eum in infernalibus penis  esse uinctum et catenatum, sed ecce cernimus illum ad tuum dedecus hostiliter suscitatum. uirorum quippe alii ad alios dicebant: uidetis, et aperte uidetis, Christus hinc discedit. Abit, qui legem suam adimplens, se pellenti non resistit. Et nos, uiri fratres, ciuitatem hanc, quo heretica pars ea non gaudeat, incendamus atque cum paruulis et uxoribus nostris, quocunque Christus ierit secum eamus. Si Christiani sumus, Christum sequamur.

93. His ergo eiulatibus, hisque doloribus, nos quoque clerici, qui ipsi Papiensi uidebamur fautores  et assecte, et qui ab aliis heretici acclamabamur, eo quod ipsum sequebamur, permoti, seramus  ecclesias, et merore proiectorum  non tangimus campanas, populis non psalmos, non denique canimus missas. Nec mora, nobis congregatis, fit Domino inspirante consilium. Ad Dei monachos, qui Septimo in monasterio sancti Saluatoris degunt, communi uoto quosdam nostrum mittimus petentes et orantes, dubietatem huius rei uelle perdere, et ueritatem cognoscere, cognitamque firmiter promittententes tenere.

94. Responsum est autem nobis, quia si catholicam fidem pro uiribus uellemus tenere atque defendere, et Simoniacam heresim impugnando destruere, uirtus Saluatoris tam huius negotii dubietatem quam  etiam cecitatem de cordibus nostris eliminaret. Fatemur, promisimus de hac re hoc sequi quod et ipsis, si suis factum compensarent dictis. Quid plura? Statuitur dies omni uoto quesita, in qua et dubietatem perdidimus, et ex qua ueritatem, quam monachi dicebant, pro posse defendendo tenemus. Quarta namque feria, in prima hebdomada. Quadragesime dies constituitur. Secunda et tertia feria specialiter pro hoc Deum oramus, et ut Deus, qui unica est ueritas, ueritatis huius reseraret ostium, obsecramus.

95. Illucente uero quarta feria a quodam nostrum itur ad uirum Papiensem, qui rogans eum inquit: Fac, Domine, pro Dei tremore, proque remedio anime tue, si est de te, quod monachi dicunt,  noli clericos, noli populum in eundo laboribus afficere, noli Deum experiendo tentare, sed huius negotii ueritatem ad Dominum te conuertendo pande, aut si hoc te noscis immunem reatu nobiscum uenire dignare. Ad quem ille respondet: Nec ego uenio illuc, neque te, si tu me diligis, ire uolo. Ad hoc uero dictum est sibi: Profecto Dei iudicium, quia omnes uadunt, uidere ibo, et quid ibi agatur solerter curabo, et quodcunque Deus iudex iustus in iudicio suo recto monstrauerit, secundum meum ualere defensabo. Nec tibi molestum sit meum iter, quia te hodie, qualis sis, sententia Dei recte ostendet. Aut enim te hodie magis, quam unquam fueris, habebimus carum, aut uiliorem et contemptum.

96. Nos interim, quasi celesti premoniti oraculo,  non exspectamus nuntium; curriturque a nobis clericis, et laicis, et feminis ad Septimum, in quo est Sancti Saluatoris monasterium. O mira Domini potentia, miraque clementia, qui uoluntates non solum expeditis, sed etiam pregnantibus uires ad eundum donauit! Numquid enim longitudo itineris matronas? numquid uia cenulenta multitudine aquarum delicatas terruit? numquid pueros ieiunium exasperauit?

97. Congregatis denique omnibus clericis et  laicis promiscui sexus et etatis, fere ad tria millia, ad predictum monasterium, interrogamur a seruis Dei: Cur, fratres, uenistis? Respondetur a nobis: Ut illuminemur, et errorem relinquentes, ueritatem sequamur. Quomodo, inquiunt, illuminari uultis? Nos inquam respondentes: Ut copioso igne probetur, quod de Papiensi Petro dicitis. Quem, inquiunt, fructum hoc facto habebitis? aut quem honorem inde Deo redditis? Respondemus omnes: Erimus uobiscum, rectam fidem defendentes, et Simoniacam heresim abominando, Deo semper gratias agentes. Quid longius moramur? Fiunt statim a populo due strues lignorum altrinsecus iuxta se in longitudine posite. Singulatim uero longitudo utriusque fuit pedum decem, latitudo autem ambarum singillatim  quinque pedum, et dimidium dimidii pedis. Altitudo denique utriusque separatim fuit quatuor pedum et dimidii. Inter utrasque uero pyras in longitudine semita unius brachii exstitit, et ipsa strata siccis lignis, et ad ardendum bene paratis.

98. Interea fiunt pro hac re Letanie, psalmodie supplicationes. Monachus intraturus ignem eligitur, iussuque abbatis Ioannis celebraturus missam ad altare procedit. Missa uero cantatur cum magna deuotione et supplicatione omnium. Chorus monachorum, et clericorum, nec non et laicorum ex corde lacrymatur. Ut autem uentum est ad Agnus Dei, quatuor monachi, unus imaginem Crucifixi Domini, alter aquam sanctificatam, tertius duodecim cereos benedictos accensos, quartus thuribulum thure plenum  baiulantes, procedunt ad succedendum lignorum prescriptas pyras.

99. His igitur uisis clamor omnium in celum attollitur Kyrie eleison flebilissime pleno ore cantatur, iehsu Christus creberrime, ut exsurgat, causamque suam defendat oratur. Maria eius Mater, ut hoc sibi suadeat, multum a uiris, plurimumque a feminis supplicatur. Petri apostoli nomen, quod Simonem perdendo damnet, millies ingeminatur. Gregorius urbis presul, ut ad suas uerificandum properet sanctiones, suppliciter obsecratur. Interea dum pro ingenii capacitate ab omnibus Deus oratur, presbyter, perceptis salutis mysteriis, et expleta missa, exutaque casula, ceterisque sacerdotii indumentis, Crucem Christi portans, cum abbatibus et monachis  Letanias faciendo, ad strues lignorum, iam rogos fieri incipientes, appropinquat. Ibique, quam multipliciter ac uniformiter ab omnibus oratur, nulla lingua fari, nullus sensus colligendo ualet meditari.

100. Tandem silentium cunctis imponitur. Et ut conditionem rei, pro qua hec fiebant, intente audiamus, et bene intelligamus, monemur. Eligitur denique abbatum unus, clamosus in uoce, apertus in lingua, qui aperte ad intelligendam orationem, in qua conditio petitionis ad Deum continebatur, populo  legit. Collaudantibus autem cunctis conditionem, tunc iterum alius abbatum silentium petit, eleuansque [uocem] alloquitur omnes dicens: uiri fratres et sorores, pro salute animarum uestrarum, teste Deo, hoc facimus, ut deinceps a Simoniaca lepra, que fere iam totum mundum [infecit] caueatis. Huius autem lepre contagium tam magnum esse sciatis, quod ipsius immanitati cetera crimina comparata, sunt quasi nichil.

101. His ergo expletis, cum utrique rogi iam se ex maiori parte in flammiuomos uertissent carbones, et cum media semita igniuomarum copia prunarum tanta estuaret, ut usque ad talos pedis euntis, sicut post in probationem patuit, in prunas infigi possent, sacerdos et monachus iussu abbatis hanc  orationem cum magna uoce, audientibus et flentibus fere tribus millibus, fudit ad Dominum: Domine Iesu Christe, uera lux omnium in te credentium, tuam misericordiam peto, tuam clementiam exoro, ut si Petrus Papiensis qui Florentinus episcopus dicitur, interuentu pecunie, id est munere a manu, quod est Simoniaca heresis, Florentinam arripuit sedem; nunc tu Fili eterni Patris, salus mea, in hoc tremendo iudicio ad adiuuandum me festina, et me illesum sine combustionis macula mirabiliter conserua, sicut quondam illesos saluasti tres pueros in camino ignis ardentis. Qui cum ceterno Patre tuo, et Spiritu sancto omnia cooperaris, et uiuis, et regnas in secula seculorum.

102. Cumque omnes, qui aderant, respondissent,  Amen: pacis osculum fratribus dedit et accepit. Interrogamur omnes: Quandiu uultis ipsum in igne manere? Responsum est ab omnibus: At, at, quid dicitis? Sufficit, Domine, satis, eum solemni grauitate pedetentim ignem flammasque transire: iubetur quidem sacerdoti et monacho uoluntati nostre satisfacere. Tunc ipse sacerdos contra ignis ardorem salutare signum faciens, Crucemque Christi baiulans, ipsamque, non flammarum multitudinem attendens, intrepidus mente, hilaris uultu cum quadam celebritate grauitatis, illesus in corpore, illesus et in omnibus, que secum portabat, in uirtute Iesu Christi mirabiliter ignem pertransiit.

103. Nam flamme undique concurrentes, et circumquaque exsurgentes Albam quasi byssinam   intrabant, et implendo inflammabant, sed nature sue immemores, nichil sibi ustionis inferre poterant. Manipulum denique et stolam, eorumque fimbrias more uentorum sustollendo huc illucque uarie ferebant, sed calore perdito, ipsas in nullo comburere ualebant. Pili quoque pedum eius inter flammosos carbones mittebantur, sed o mira Domini potentia! o Christi laudanda clementia! eorum nulli odore ignis ledebantur. Inter capillos nempe flamme circumsurgentes intrabant, eosque flando leuabant et releuabant, sed nec summitatem alicuius eorum uires suas oblite, adurendo retorquere ualebant. Erant quippe flamme ex omni parte ipsum concludentes,  ad Saluatoris miraculum, non ad ardoris incendium. Ardorem Catholice fidei sentiebant, ideoque non ardebant. Deus profecto noster ignis consumens aderat, ideoque, ipso nolente, corporeus ignis nichil nocere poterat. Procul dubio uerum erat, quod a seruis Dei dicebatur, quia illorum testis, ueritate iuuante, ab igne miraculose liberatur. ueritas enim semper liberat quos falsitatis macula non coinquinat.

104. Postquam autem egressus est de igne, dum iterum uellet focum repedare, capitur a populo; deosculantur pedes pre desiderio. Pre gaudio quidem beatum se quisque putabat, qui uestimentorum quamcunque particulam deosculari ualebat. Graui namque premebatur angustia populorum, sed cum  magna difficultate liberatur uiribus clericorum. Laus Deo ab omnibus una pre gaudio, etiam flendo cantatur, certi iam quia uerbum Dei nunquam mutatur. Simon Petrus magnis laudibus sublimatur, Simon denique Magus ut stercus pedibus conculcatur. Nomen Petri apostoli in ore omnium super mel et fauum cum laudibus magis magisque dulcescit: nomen impii Simonis super fel et sulphur cum uituperationibus magis magisque putrescit. Magnitudinem quippe horum Christi signorum, copiamque gaudii nostri, ac quotidianam gratiarum actionem, nec cordis sensus cogitare, nec lingue plectrum exprimere, nec manus, sicut est, unquam sufficient scribere.

105. Sed quia sapienti de multis pauca sufficiunt,  demum ad Paternitatem uestram supplicandum concurrimus. Per ipsum uero Beatitudinem uestram oramus, cuius uicarium, tam in celis quam in terris etiam uos esse desideramus: dignamini plebi, longa peste demolite, consilium pariter, et defensionis auxilium impendere: dignamini nos miseros ab importunis luporum faucibus, abstrahendo eripere: dignamini, precamur, arma contra hostes Petri apostoli mouere, acies struere, sancta bella committere, et nos oues Christi, beato Petro, tibique uice eius commissas, contra Simoniacos preliando de captiuitate liberare. Plerisque etenim nostrum beatus ipse Apostolus, ut olim a Nerone in cruce confixus, in uisu noctis apparet, et passionem suam ostendendo, ut a Simoniacorum societate declinemus,  pie suadet. Sicut, inquiens me Simoni Mago nunquam coniunxi, sic quoque uos, si Christi esse uultis, si oues pascue eius estis, si me clauigerum regni celestis creditis, si me uobis portas regni celorum aperire cupitis, Simoniacis nolite sociari, nolite coniungi, nolite communicari.

106. Nunc itaque, Domine sancte, quia fiducia recuperationis nostre secundum Deum in sancta Sede Romana est posita, uos, qui ipsi presidetis oramus, ut rapacibus lupis ex aduerso ascendatis, atque auctoritatem sacerdotalis culminis, pro ouibus uobis uice Petri creditis, opponatis. Iterum iterumque cernui sollicitudinem uestram oramus Pater, ut  quod Pastoris est, nobis dilaniatis ouibus ne pigritemini clementer impendere. His cognitis, quantocius Papa curauit de omni Episcopali officio prefatum Petrum deponere.



CAPUT IX. Zelus eius pro Catholica fide ac fraterna caritate; pia mors et sepultura; uaria monasteria post obitum eius edificata.

107. Ostendimus itaque quam feruentissimam Ioannes Pater habuerit fidem, et quam indefessam contra Simoniacam heresim sumpserit pugnam, immo quam obedientes, et in fide feruentes educauerit discipulos. Reliqua; que in senectute gessit, et qualiter de seculo migrauit, prosequamur. uidens denique supradictus Comes Bulgar, qui Catholicus extiterat  adiutor, etiam in omnibus defensor, tantam fidem, tantamque religionem, tam Ioannis Patris quam eius discipulorum, deliberauit suum monasterium Ficiclense  sub eius committere regimine; quod nimiis et obnixis precibus tandem obtinuit. Ubi senex Pater in regimine Abbatis illum constituit Fratrem qui obediens transierat per ignem.

108. Quodam die cum apud prefatum monasterium, quod est in Septimo, esset, et octo ex monachis cum uno tantum sarculo foras ire uideret, interrogauit quo tenderent, et cur nonnisi unum sarculum deferrent. Illi uero mox, quo ibant, et quid facere deliberauerant, exponunt, seque ad id, quod disposuerant, perficiendum, non nisi uno indigere sarculo afferunt. Ad hec ille: Nec ipsum, inquit,  unum sarculum uobiscum reducetis, sed, illic quo pergitis, relinquetis. Quod ut dixit ceperunt ipsi ualde mirari, et dicere: Magna nos negligentia et obliuio deprimet, si, cum octo simus, istud sarculum non reduxerimus. Adhortatique sunt seipsos ut pro sarculo unanimiter solliciti existerent, ut si sanctus Ioannes illud uerbum ueraciter protulisset, cognoscerent. Cumque ad locum, quo decreuerant, peruenerunt, et quid disposuerant perfecerunt, reuersi  ad monasterium, ubi se ceperunt aspicere uicissim, et quis, eorum sarculum reduxisset, inquirere. Sed cum nullus illorum inuentus est ipsum reportasse sarculum, cognouerunt nimirum sanctum Ioannem prophetie habere spiritum.

109. Dilexerat enim a principio bonos clericos,  quemadmodum monachos. Et ipse ab eis diligebatur, ceu esset eorum pater: nam omnimodo studebat cum bonis clericis canonicas ordinare ecclesias, sicut cum monachis monasteria. Ad quod probandum, unum saltem de multis ponam exemplum. uenerunt clerici catholici per idem tempus, et fideles laici de ciuitate Mediolanensi ad senem Patrem, illius terre referentes miseriam; scilicet quod per multos retro annos innumerabilis multitudo tam uirorum quam mulierum illius ciuitatis, pro timore Simoniace heresis, nec Penitentiam, nec Communionem  ab aliqua sumpserat persona mortali. A quibus se profitebantur esse missos ad pietatem senis Patris, ut pro caritate, qua isdem in ceteris flagrabat, animabus eorum auxilium pro posse impenderet. Quibus misericordia motus ait: Et quod uobis consilium possum impendere? At illi: Pater, inquiunt, sancte, si tot miseris uis subuenire, fac clericos, qui ex nostra terra pro uitando hereticorum consortio ad te confugerunt, catholice ordinari; illos illuc remitte, et Christianitatem, iam pene deletam, poterunt renouare.

110. Quid multa? Non solum illos, qui in ciuitate morabantur, nimia commotus pietate solito more, sed etiam quos iam in interiore cella Nouitiorum habebat, et qui pro accipienda ueste monastica uenerant,  inde abstraxit, et a Rudolfo Tudertino episcopo  uiro sanctissimo et catholico ordinari gradatim fecit, eosque Mediolano direxit. Hunc episcopum papa ad tegendum episcopatum Florentinum direxerat post depositionem Simoniaci Petri, et quoniam maius his fecit, maius dicam; ipsum scilicet episcopum postea cum uiris eruditis prefato Mediolano misit, ut uiris catholicis id omnimodo optantibus et petentibus, officio subueniret episcopali, qui fidelium consolaretur corda, catholico pastore diu destituta. Si enim uoluero cuncta sancti uiri narrare bona, prius deficient dies et hore, immo tempora, quam dicenda.

111. Post hec igitur uenit dies ab eo diu desideratus, scilicet ut dissolueretur et esset cum Christo,  quod concupierat omnimodo. Ingrauescente itaque infirmitate, quod uite terminus propinquaret, euidenter cepit dicere. Missa igitur legatione, ad se discipulos quos Fratribus preposuerat, fecit uenire. Quos uisos et benedictos, illico cogebat remeare ad commissi custodiam gregis. Qui licet merentes et nimium flentes, Patris iussioni contradicere non audentes, reuertebantur. Remanserunt cum eo tantummodo domnus Rusticus, et domnus Letus abbas, pater cenobii Passinianensis, in quo decumbebat Pater. Hi in eadem, qua obiit hebdomada, ad eum accedentes humili depoposcerunt prece, ut aliquam exhortationem Fratribus relinqueret de unitate caritatis, et de concordia pacis. Tunc dicta hec dictari et scribi iussit:

 112. Ioannes Abbas omnibus Fratribus in amorem fraternitatis secum iunctis salutem et benedictionem. Me sub graui infirmitate diu laborante, Deus ut animam recipiat, corporis mei terra quatenus ad puluerem reuertatur, unde materiam sumpsit, quotidie expecto. Et hoc mirum non est, quia etas etiam absque tante infirmitatis oppressione hoc me admonet quotidie exspectare. Et hinc transire quasi sub silentio estimabam, sed locum et nomen, quod in hac terra corruptibili, quamuis, non sicut decuit, tenui pensans; utile duxi, uobis aliquid de uinculo  caritatis loqui; in hoc non a nobis, nec nouiter, sed, que quotidie auditis, transcurrendo replicare breuiter. Certe hec est illa uirtus, que omnium rerum Creatorem effici compulit creaturam. Hec est illa, quam ipse in uice suorum omnium mandatorum apostolis commendans ait: Hoc est preceptum meum, ut diligatis inuicem.

De ista Iacobus apostolus loquitur dicens: Qui totam legem obseruauerit, offendat autem in uno, factus est omnium reus. Ista est, de qua beatus Paulus apostolus dicit: Charitas cooperit multitudinem peccatorum.

113. Hinc uero colligere possumus, tenendo caritatem, omnia peccata operiri posse; ceteras uero uirtutes estimantibus se obtinere, sine hac nil ualere.  Sed hec audiens quisque superbus et inobediens, hanc in ueritate cogitat habere, si se corporaliter in communione fraterna uiderit perdurare. A qua, ut ita dicam, opinione falsa, unumquemque beatus Gregorius, uere caritatis finem indicando, excludit dicens: Ille perfecte Deum diligit, qui sibi de se nichil relinquit. Quid uero de caritate singulariter loquar ignoro, quoniam omnia mandata ab hac pullulare radice scio. Quia si multi sunt rami boni operis, una est tamen radix caritatis. In cuius calore reprobi nequaquam possunt diu perdurare, Domino Saluatore dicente: Refrigescet caritas multorum. Quos frigidos et ab unitate diuisos apostolus Ioannes plangit dicens, et gemit: Ex nobis exierunt, sed non erant  ex nobis: nam si fuissent ex nobis, permansissent utique nobiscum.

114. Et si ita est, immo quia ita est, debet unusquisque fidelis semper pensare, qualiter se tam summo bono possit copulare, secumque, quos habeat in uia Dei socios, anxie querere. Et sicut reprobi hanc relinquendo, a Christi corpore abscinduntur, sic electi eam in ueritate amplectendo, eidem corpori Christi confirmantur. Ad hanc uero inuiolabiliter custodiendam ualde utilis est fraterna unitas, que se constringit sub unius persone cura. Quoniam sicut flumen a suo alueo siccatur, si in multis riuulis diuidatur, sic unitas fraterna minus ualet ad singula, si fuerit sparsa per diuersa. Idcirco, ut in longo ista caritas inuiolabilis permaneat uobiscum,  uolo ut in domno Rodulfo uestra cura et consilium post meum obitum pendeat, saltem sicut in me pependit in mea uita. ualete.

115. Tertia denique antequam obiret die, uidit iuuenem sibi assistentem, quem eius angelum fuisse estimamus. Quem et cum solus et nullus alius cerneret, ait fratribus: Quare fratrem illum non uocastis uobiscum, cum comedistis? Cui fratres: De quo, inquiunt, fratre dicis, Pater? Et ille: De illo pulchro, inquit, iuuene, qui ad nos uenit, et nobiscum moratur ingrediens et egrediens. Et subiunxit: Unde est, et quo nomine uocatur? Cui beatus Letus,  abbas de Passiniano, Deo reuelante, dixit. Nescis quia de monte Domini, et Benignus appellatur? Tunc ille, Spiritu sancto docente, angelum esse intellexit, et uere de monte Domini, id est de celo, esse, talique nomine  illum appellari dixit.

116. Et recte beato Ioanni Deus talis nominis angelum deputauerat, qui tantam sibi benignitatem misericorditer plus quam ceteris fere mortalibus infuderat. Quo audito ierunt, et supra mensam unius hominis uictum posuerunt, supra uictualia constituta fratrum. Quo adimpleto quieuit. Denique cum ad exitum appropinquaret, fecit sibi in breuiculo  scribi, et in manu poni hec: Ego Ioannes credo et confiteor fidem, quam sancti Apostoli predicauerunt,  et sancti Patres in quatuor conciliis confirmauerunt; ut crederetur intimo eam corde tenuisse, quam uidebatur uerbis et operibus uiriliter defendisse.

117. Post hec Christo tradidit spiritum corporis et sanguinis ipsius perceptione munitum, in quem integra fide crediderat, quem pure dilexerat, cui pia intentione seruierat; secum uidelicet talentum sibi creditum reportans centuplicatum. Obiit in feruentissimo estatis ardore, quarto scilicet Idus Iulii. Patres itaque presentes, qui aderant, spe certa credentes posse Deum sine fetore in estatis feruore seruare magistrum, qui in igne sine combustione seruauerat discipulum, deliberauerunt cadauer Patris insepultum retinere, donec abbates ex utraque congregarentur  parte.

118. Hac itaque de causa insepultum mansit per triduum. In quibus uero ad celebrandas communis Patris exequias, clericorum et monachorum conuenit multitudo pene innumerabilis. Per hos quippe dies et noctes Christo indefesse gratias agentes, debitum honorem Patri impendentes, sepulture post hec sancti uiri corpus tradiderunt. Ita immune ab omni fetore, quemadmodum fidem ab omni erroris contagione seruauerat immunem, et ceu discipuli transeuntis per ignem Christus incombustas uestes seruauerat et carnem.

119. Quo sepulto, sumpsit domnus Rodulfus  obedientiam sibi a Patre iniunctam; quam per triennium, pre oculis habens memoriam et timorem  Patris, sancte et regulariter rexit. Sub cuius regimine se ceteris adheserunt cenobium uagianum, et Toanis Fontana, nec non et Coneum. Post cuius obitum, totius Congregationis regimen sumpsit Pater Rusticus, et eam per annos sedecim rexit fideliter, paterne et discrete. Sub quo cenobium sancti Angeli iuxta Pistoriam est nouiter edificatum. Alterum ad honorem Christi, eiusque Genitricis Marie in Nerana. Porro illud, quod est in Sofena, ad honorem sancti edificatum est Saluatoris, et alterum, quod in Strumis, ad honorem Dei, eiusque sancti Martyris Fidelis, nec non et illud Pisanum  ad honorem Dei, sanctissimique Pauli, sub huius regimine Patris adiuncta et concorporata sunt uallis Imbrose consuetudini et Congregationi. Similiter id quod in monte Armato, et alterum, quod in Oselle Castellanis in partibus, nouiter sunt edificata, sub hoc sunt instituta Patre  .

120. Horum quippe rectores annuatim conueniunt, memoria retinentes bonitatem et sanctitatem, nec non instituta boni et primi Patris, sibi offerunt alteri alterutris quecumque sub sua habent cura, personas uidelicet et substantias secundum imperium uallis Imbrose abbatis, quem super se electum habent in uice Ioannis primi abbatis. Et sunt in fide una, unum cor et animam habentes, potius parati mori, quam ab alterutro diuidi. In qua unitate  Christus, omnipotens pastor, eos in perpetuum dignetur conseruare, qui suos electos ante mundi constitutionem dignatus est eligere. Qui cum Deo Patre, sanctoque Spiritu ex utroque procedente uiuit et regnat Deus per omnia secula seculorum. Amen.



CAPUT X. uaria miracula maxime post obitum eius patrata.

121. Quod scribimus a uenerabili Fratre didicimus Ioanne, qui in eodem Passinianensi cenobio, ubi domnus archimandrita Ioannes ad celestia migrauit, per multos annos celle ministerium et uestiarii officium nobiliter gessit. Qui adhuc eo tempore in laicali habitu constitutus, dum persensisset uenerandum Patrem morti proximare, estuare cepit,  quid in tanta parandi copia ciborum ageret, presertim cum cerneret tantam turbam monachorum, et clericorum, nec non et laicorum ex diuersis partibus ad funus tanti Patris aduenire. Quid multa? Tandem ad semetipsum reuersus, in Deo confisus, meritisque tanti Patris presumens, dixit: Qui ex quinque panibus quinque millia homines pauit, potest hodie multiplicare nostra olera, simulque et legumina. Tunc uascula, que more solito Fratribus suffecerant, assumpsit, et sancti Patris Ioannis inuocato nomine, ad prunas composuit, et ad coquendum cibaria per eas ordinauit. Mira res! de quibus uasculis solitam annonam Fratribus tribuit, et a mane usque ad expletum diem omnibus superuenientibus  ibidem hospitibus sufficienter administrauit.

122. De domno GG. uII apostolice Sedis papa, qui ad sacrosancta Missarum solemnia compunctiue solebat accedere. Cui cum continuis tribus diebus consueta deesset compunctio, nomen et sanctitas predicti Patris Ioannis in memoriam uenit, eumque in suum inuitauit auxilium, et mox eiusdem sancte compunctionis gratiam, copiam multum largius quam solebat resumpsit sicut domnus Petrus Albanensis  episcopus ipsius ore se testabatur audisse.

123. De domno Teuzo Razolensi abbate de primis maximisque eius discipulis, quod ei contigit, ipso sepissime testificante. Qui dum quadam die cum Plebano sancti Ioannis Maioris, nomine Ugo, uallimbrosam iter ageret, grauissimo illorum dolore intolerabiliter ac sepius pulsatus est. Cumque inter has doloris angustias fluctuaret, predictum Patrem Ioannem attentius cepit rogare, quatenus suis meritis, precibusque ei clementer succurreret. Statimque languor, qui eum cruciabat, prorsus deletus est. Item de predicto domno Teuzo, cui cum obitus domni Rustici magni Prioris nuntiatus fuisset, et ipse tanto constringeretur languore, ut se mouere non posset, calliculam  tanti [al., sancti] predicti  Patris fiducialiter tetigit, mox sanissimus effectus, celeriter ad defunctum perrexit.

124. De Fratre Girardo sepius in uita eius memorato. Qui dum quadam die equo sedens iter ageret, predicti Patris pedulem  gestabat in sinu. Qui casu de equo descendens, manu frenum amisit. Equus uero ante illum fugiens, per longa terrarum spatia, eo nolente atque contristante, cucurrit. Qui cum equum nullatenus stare cerneret, nec eum posset ascendere, pedulem, quem gestabat, foras traxit de sinu, orationemque huiusmodi fudit ad Dominum, ut si uenerandus Pater Ioannes hoc erat, quod dicebatur, et ipse credebat, meritis eius figeret equum. Hec eo orante, equus quasi simulacrum stetit. Ad quem ipse accedens tenuit et ascendit,  et uia, qua ceperat letus cum eo abiit.

125. In uirtute similis miraculi, eius nichilominus sanctitas claruit. Nam cum supradictus uenerabilis Rusticus die quadam a uallimbrosa ueniret, et ad Sanctum Saluium cum quodam uenerabili presbytero iret, cum ad quoddam diuersorium uenerunt, de mulis, quibus insedebant, ob necessitatem corporis descenderunt. Interea mulus presbyteri repente diffugiit, concitoque gradu per diuersa se contulit. Sed cum sacerdos post mulum pergeret cursim, ut eum, si fieri posset, apprehenderet, secumque reduceret, dixit ei Rusticus: Cur frustra laboras, cum illum uelocius te currere uideas ipsumque taliter apprehendere nequeas? ueni ergo et domnum Ioannem deprecemur, ut ipse nobis mulum  reducere dignetur. Qui cum dixisset, et presbyter redisset, genua curuauit, ac beatum Ioannem, ut mulum reduceret, rogauit. Mox ad prima orantis uerba, tanta uelocitate mulus rediit, quanta nec ante discessit, seque ad tenendum et sedendum, mansuetissimum reddidit.

126. Matrona quedam nobilissima, nomine scilicet Adalascia, grauissimis per unum integrum annum febribus estuans, ante sepulcrum eius  iacuit; illico sanitate recepta, incolumis remeauit ad propria. uere non solum ipse magna et innumerabilia fecit miracula, uerum etiam quamplurimi in ipsius nomine mira ualde fecerunt. Erat tunc temporis presbyter quidam, Zenobius scilicet nomine, qui Brozensem plebem  per 40 annos et eo amplius rexit. Qui cum quadam die sole ad occasum uergente, acceleraret se per celebrare  uespertinam synaxim, ut mos est rusticorum, accensa candela ecclesie lampadem festinabat ignire. Et cum olei liquorem in ea minime inuenisset, et alio ex eo minime haberet, unde eam reficere posset, sepius replicando eam igniuit, quam aqua, que in ea sola manebat, sine mora exstinguebat.

127. Tunc furibundus animo ille ut erat dixit: Si  uera sunt que de Walberte Ioanne propriis oculis uidi et audiui, in ipsius nomine precipio tibi ut, celeriter accensa, inextincta permaneas. Que cum tanta uelocitate est accensa ac si diuinitus ei imperatum fuisset. Et tunc demum usque mane tam clare arsit, uelut ex purissimo oleo repleta fuisset. Ille qui gessit, nobis scribens, hec dictando mandauit. Ante sepulchrum quippe eius tunc priori tempore lampas una constituta, et in nocturnis temporibus accendenda per multos annos permansit; quam sepe in terram corruisse, et semper illesam permansisse, me, qui scribo, uidisse profiteor.

128. Quidam magne simplicitatis et obedientie uir ad quamdam obeditiunculam  de prefato  Passinianensi cenobio ad conuersionem  uenit. Qui cum quadam die aliquantos mercenarios ex precepto eiusdem obedientie Prioris ad excolendam agriculturam conduxisset, cum eis per totam diem in ruris exercitio deuotus permansit; et cum sol ad occasum diuerteret, et omnes qui in uicino laborabant propriam repedarent domum, ait ad suos: Eamus et nos similiter ad nostrum metatum  . Tunc propriis superpositis sarculis atque abeuntes, inuenerunt ouiculam uagantem per rura. Quid hic agis, inquiunt? Tetra nox iam appropinquat, et a luporum morsibus eris deuoranda. Tunc, qui superstabat, ait illis: Nobiscum eam deferte, ut ei cuius est illesam ualeamus reddere. Et apprehensam eam domi secum detulerunt.

 129. Preterea inuenientes ibidem de iam dicto cenobio quemdam uicarium, retenta secum oue, omnes salutandi gratia occurrunt. A quo resalutati cum omnes essent, ait illis: Quid sibi uult ouis quam uobiscum defertis? Qui dixerunt: Inuenimus ouem cuiusdam errantem, et qui nobis preerat precepit ut nobiscum eam conduceremus. Ubi est  ille, inquit? Qui mox uocatus aduenit. Quid, inquit, tibi et oui alterius? Precipio tibi itaque ex parte domni Ioannis abbatis maioris, ut statim abstracta ab ea pelle, et tibi ex integro tegumento ceruici superposita, ad locum unde tulistis quantocius deferas.

130. At ille sine cunctatione mox omnia peregit; et iter aggressus; Episcopus Aretine ciuitatis cum multo sibi comitante equitatu, in itinere incurrit. Qui omnes in magna nimis admiratione conuersi, interrogare eum ceperunt dicentes: Quid est hoc? Cur hoc agis? Tamen estimauerunt eum esse amentem. Nimirum ipse nichil dixit, donec ad Episcopum uentum est. Ad quem Episcopus: Quare hoc agis? At ille seriatim ei per ordinem pandit. Et  Episcopus: Ego te absoluo, inquit, ab hoc reatu. Et ille: Tu, inquit, non es meus Abbas abdictus  , sed tantummodo tue ciuitatis Episcopus. Ex cuius absolutione nichil curans, ut ceperat suam obedientiam festinus adimplere pertentans, et eo, unde alii abstulerunt, loco eam deuote reposuit, et continuo domum letus remeauit. Hec namque ideo posuimus, ut obedientie bonum, quam perfecte etiam in simplicioribus pro reuerentia tanti Patris exercebatur, significaremus.

131. Sed et hoc quod subinfero a uenerabili Fratre Teberto, qui in eodem Passinianensi cenobio monastice religionis uitam optime conduxit, pro certo scimus. Qui, ex nobili prosapia ortus,  quemdam nepotem habuit, nomine Benzonem, uirum in armis strenuum; et in bellicis actibus diligenter instructum; et ut ita dicam, quod maius est, quanquam in seculari habitu positus, in Domini preceptis erat deuotus. Preterea quadam die quidam heres, ob inuidiam nimis magnam ex longo tempore iam procreatam, ad inuicem commiserunt, et ab alterutro superati, cum iam predictus uir interesset, ab aduersa parte est deprehensus. Itaque in arcta nimis custodia cum constrictus esset, desperauit se funditus quocumque modo ex ea eripi posse.

132. Tunc predictus Tebertus pro caritatis siue consanguinitatis affectu in nepotis afflictione commotus, recurrit ad patrem Ioannem, et petiuit  dicens: Gloriosissime pater et domine, deprecor tuam misericordissimam clementiam ut me famulum tuum clementer audias, et de quo rogo propter tuam magnam pietatem cito subuenire digneris, ut famulum tuum illum Benzonem a tali et a tanto exitiabili periculo, sine pretio et aliqua conuentione abstrahas liberum. Et cum hoc feceris, tunc demum  spondeo eum ad tua uestigia peruenturum, et, quoadusque uixerit tempore, deuotum tibi seruum adfuturum. Tunc uenerabilis Ioannes abbas, se ex corde precantes semper iuuare paratus, pie facte orationi mox annuit, et pro quo rogauerat, cito de eius oppressione auxilium sensit. Mira res! Qui in mire magnitudinis turris custodia positus cum esset, per semetipsum ex improuisu depositus est ex ea cum paruo funiculo. Et sic per tegulas in tegulas, diu eum satellitibus perquirentibus, inimicorum manus euasit.

133. De domno Bernardo Parmensis urbis Episcopo   . Qui cum adhuc Cardinalis esset Presbyter. atque trans Tiberim apud Sanctum Chrysogonum positus, cum ei quadam die, uel quid in cibum sumeret, uel pretium, unde emeret, omnino deesset, predictum Patrem Ioannem adducens, suppliciter rogare cepit ut ei, quid sumeret, largiretur. Eadem uero hora ex improuisu duo aduenientes uiri, unus sex solidos, alius. . . . cim  in panno ligatos deuotissime obtulerunt. Deinceps ciborum grandis copia a quibusdam est oblata. De eodem domno Bernardo, qui epistolam transmisit Regi, in qua testimonium inseruit, quod postea retractans 





S. IOANNIS GUALBERTI uITA ALTERA Auctore beato Attone abbate uallumbrosano, et postea episcopo Pistoriensi.








MIRACULA S. IOANNIS GUALBERTI Auctore Hieronymo Radiolensi monacho uallumbrosano.




PROLOGUS.

 1. Cum non solum, quos uulgo dicimus seculares, magno et excellenti ingenio uiri, uerum etiam religiosi, doctrina et uirtute prediti, quos breuitatis causa pretermitto, Laurenti  magnifice, auo parentique suo et Tibi, ut magis in aperto, et uestris perquam magnifice rebus gestis illustriores essent, que magnifica de egregiis uiris edidere, direxerint, non ab re uisum est mihi pro tuis ac Maiorum tuorum, non solum erga uniuersum corpus Ecclesie, uerum etiam erga Religionem nostram, singularibus meritis, quam et illustrasti et quotidie illustras, aliquid tua deuotione dignum ad hanc tantam dignitatem pro uiribus nostris afferre. Ceterum cum animaduerterem quidnam magis gratum magisque congruum pro tempore magnificentie tue esset, nichil  intellexi ita hac tempestate tue deuotioni in hanc nostram Religionem congruere posse, quam si Ioannis  Gualberti sanctissimi uiri, ciuisque Florentini dignissimi, qui non solum Hetruriam uerum etiam Christi Iesu religionem uniuersam suis meritis prodigiisque reformauit, miracula, que legerim, uiderim, a uiris fide dignis acceperim, perscriberem.

2. Ad quod profecto aggrediendum multa ingenium meum incultum et inconcinnum appulere; primum quod nulli istarum rerum reperiantur ueri sed tantum simplices scriptores, qui quidem multa omisere que erant scitu dignissima; et ea etiam, nescio qua incuria, perierant, nisi tantum in scriniis librarii quedam notata haberentur. Preterea uideram propriis oculis audieramque a uiris fide dignis multa memoria digna, que si perire siuissem, et  corpori et anime mee quandoque detrimentum fore existimassem. Accedebat ad hoc tua, que plurimum  in me semper ualuit, auctoritas cum nullus antea huiusce religionis me ad hoc impulerit, cum plurimi orassent: nam, ut uerum fatear, non de ambitione illud agere [detrectabam,] uerum quia nec ingenio nec doctrina ualebam, excusare [uolebam.] Non potui ergo ob plurima in Religionem et in me benemerita non tue uoluntati gerere morem, cum in mentem ueniebat te, nonnulla S. Iohannis miracula in hortulo nostro audientem, ad ea describenda, ut possem, hortatum fuisse. Feci ergo quoad potui, ut uotis satisfacerem tuis; cum ex his omnibus que legerim, uiderim, audiuerim, ea tantum litteris mandaui que et fide et memoria digna uiderentur.

3. uerum prius quonam modo et Crux, qua in  primis utimur, ad hoc instituta, et brachium illud sanctissimum huc per Angelos miraculose delatum sit, et modum uiamque quam maiores nostri et nos  ad id ostendendum obseruamus, aperiam, priusquam initium narrandi faciam, ut omnia magis magisque in aperto sint: in quo, si quid minus caute periteque dixerim, mihi facile ueniam tua singularis benignitas et humanitas dabit, cum, ut paulo ante dixi, et arte et ingenio parum ualeam. Insuper cum hec iam omiserim studia, et diuinis incubuerim, que quidem de industria a uiris doctissimis parum ornate ac eloquenter edita fuere; presertim ea que in iure Canonico a quibusdam inculte et inconcinne probata sunt, ita ut etiam Latinis litteris mediocriter eruditus eam scribendi ruditatem haud equo animo ferre possit; quam tamen ferre oportet, cum illi ea in arte liberali plurimum sententia quam ornatu ualeant. Eo fit, Laurenti, ut sepius in dicendo non  Latini, sed barbari a uiris eloquentissimis habeamur; quam barbariem equo animo feras oro; lege ergo feliciter.



LIBER PRIMUS.



PARS I.


4. In ipsius sanctissimi Ioannis uita legitur quemdam Florentium Florentinum, cum plurimum eloquentia  et uulgari prudentia polleret, nonnunquam contra Ioannem inter alios ciues pro Petro Simoniaco Episcopo Florentino insurrexisse. Hic cum in extremis, quadam detentus infirmitate, laboraret, salutare sibi uisum est consilium, cum ipsemet sua conscientia ad inferos damnaretur, habitum a Ioanne sanctissimo Religionis impetrare; et, negotium huiusmodi suis necessariis committens, a Ioanne pio et iniuriarum immemori facillime ueniam impetrauit; ad habitum tamen dandum, quia sine probatione fieri non licet, immobilem repererunt. Aegrotum igitur affines non sine difficultate ad S. Ioannem deferunt; et denique precibus et lacrymis parentum, uel reuera magis ipsius fide flexus, habitum ad extremum illi consentit. Proh bone Iesu! tanta S. Ioannis uirtus et gratia fuit, ut qui iam moriens uideretur, sumpto eo amictu, surgeret et  ambularet.

5. Sed nonnullo interiecto tempore, cum grauior quedam egrotatio eumdem corriperet, ita ut nullam euadendi iam spem haberet, P. Ioannes, uocatis monachis, eum uisere pergit, et, ipso et ceteris orantibus, ille egrotus caput totum, lecti arrecto panno, cooperuit. Quid uereatur rogat S. Ioannes: Ille faciem enudans inquit tremens: Diabolum toto  ex ore flammam ignitam et naribus hiulcis pestiferum sulphureumque fumum edentem cominus me miserum intueor! Et B. Ioannes, ubinam esset,  interrogans, illico arripiens manibus crucem, umbram perquam strenue percussit; qui diabolus statim eiulans ac fetens ceu fumus euanuit; et infirmus acri uoce exclamare: Deo gratias! Deo gratias! Abiit, discessit. Ecce adsunt uirgo, Dei gloriosa Mater, Petrus Apostolus et pater Benedictus. His dictis, animam felicissime emisit.

6. Quam crucem monachi in sacrario inter Sanctorum reliquias seruantes, sepius etiam nostra etate fide et uirtutibus S. Ioannis ducti, ubi aliquis a demonio captus huc accesserit, utrum captus sit a demone an non, eadem cruce tentant; in primis tamen aquam sale et uerbis exorcizatam aspergentes, qua solum, me presente, quamplures discessere incolumes. Sed si fit penitus, ut prefata cruce, qui a demone torquetur, incolumis non euaserit, ad beatorum deducitur sepulcrum; Orlandi  scilicet  uiri et monachi sanctissimi, et Melioris  eremite gloriosissimi, et huius monasterii Abbatum Benigni  et Michelis  , et nonnullorum qui etiam uenerabiles exstitere Patrum, quorum uitas et egregia facta quia alias et prolixe et breuiter litteris mandare curauimus, impresentiarum de his secus scribere non fuit consilium; ad quorum sepulcrum innumerabiles tum uiri tum mulieres, uariis  infirmitatibus detenti, Christi Iesu amplissima misericordia sensim morbo leuati, sanitati denique redditi sunt.

7. Sed si hoc haud profuerit  ad S. Ioannis brachium etiam res deueniens suis semper meritis ac precibus demones omnes etiam alio ire coguntur. De quo priusquam quo ordine quaue deuotione monasterium extra deferatur expediam, pauca supra repetens, scilicet quonam modo ab Angelis huc mirabiliter delatum, quo ad cognoscendum omnia illustria, magis magisque in aperto sint. Quidam igitur huius nostri monasterii Conuersi fide digni mihi sepius retulere, se a patribus suis accepisse, post primi Bernardi de  Ubertis  huius monasterii Generalis, et S. R. E. Cardinalis obitum, prefatum brachium per Angelos mire huc delatum fuisse, cum imprimis gratia huius, lites non parue inter nostros et Passiniani monachos exstitisse ferantur. uerum demum, cum utraque pars in sua uoluntate et sententia persisteret, fatigatis arbitris, lis huiusmodi ad Florentinum senatum deuenit.

8. Cognita itaque causa et rite ac diligenter examinata, iudicatum est, ubi corpus, ibi membra. Quam rem nostri non equo animo ferentes, quia id ulterius habendi spes omnis sublata erat, mesti ad edem nostram rediere, brachium autem istud fertur esse, quo, ut supra diximus, P. Ioannes, dum in hac uita esset, diabolum cum cruce percussit, et  ita esse res ipsa paulo post experimento indicauit. Nam, eodem fere tempore, cum quidam a demone fatigatus S. Marie de ualle Umbrosa monasterium petisset, et demon, S. Ioannis uirtutem non ferens, per os eiusdem uiri cogeretur exclamare: Quid me, o Ioannes, torques? Quid detrimenti quidue molestie tibi attuli? Non satis uisum est tibi in uita me iugiter insequi, cum etiam post eam necdum desinas quouis modo etiam in externis regionibus insectari? Desiste tandem, desine, si qua pietas in te est, nos uariis afficere cruciatibus. Inde tartareis uocibus exclamare geminando sepius: O cruces! o tormenta! Paulo post hominem miserrimum ad terram detrudens, ut spiritum emittere uideretur.

 9. His igitur et aliis inique ab ipso peractis, monachi casum, hominis iam ad extrema deducti miserantes, ad Passiniani monasterium, quod ea tempestate sanctissimi Ioannis Reliquiis pollebat, socios ut pergerent hortabantur. Quibus demon diuina uirtute inquit: Quid hunc laborem incassum  sumere festinatis, cum S. Ioannis brachium in sacrarii uestri pluteo mire ac digne locetur? Cui, utpote mendacissimo, cum monachi parum fidei adhiberent, et ille tamen in sententia sua permaneret, tandem quesitum est, et, ut dixerat, in sacrarii armario repertum est. Qua de re ingens gaudium inter monachos oboritur. Pulsatis igitur campanis, funalibus accensis, omnibus monachis et ministris, quod genus hominum uulgato nomine Conuersos dicimus, et qui aderant agricole, una conuenientibus, cantantibus et deuote psallentibus Fratribus, demon tandem non sine miseri hominis detrimento discessit.

10. Ex eo itaque tempore templum hoc maiori in deuotione ac reuerentia, quam antea, a cunctis  Hetruseis habitum est: Nec mirum, cum non tantum de Italie partibus, uerum etiam ex Gallia Transalpina  constat a demone et ab aliis infirmitatibus, precibus Ioannis sanctissimi, incolumitati redditos esse quamplures. Dicam profecto quid sentiam, et dicam uerius quam potero: hanc religionem, ne dicam domum, puto huius sanctissimi brachii miraculis precibusque Ioannis conseruari. Quis enim huius status Religionis ab Abbate Ricciardo  ad R. P. Franciscum  , qui modo ipsi religioni preest, fuerit, incertum habeo pudeat an pigeat magis disserere. uerum ad inceptum redeo. Res ipsa hortari uidetur, quoniam de S. Ioannis brachio supra dictum est, etiam huic aliud inserere prodigium, quod tempore Abbatis Bernardi Florent.  de Gianfiglazzis  multorum testimonio, qui nunc etiam supersunt, probatur exstitisse: Cum enim, ut mos est, accitu populi Florentini Abbas prefatus una cum monachis honorifice Ioannis beatissimi brachium deferendo, ut Bapt. Ioannis festiuitati decori ornamentoque essent, Florentiam concessissent; peracta S. Ioannis Bapt. pompa et processione solemniter adimpleta, hoc brachium tam egregium multisque miraculis insignitum, inuitis monachis ac prelatis, in digniori gradu palatii domusque publice pro tempore Patres Priores statuere; hoc animo tamen ut sibi auratum tabernaculum et egregium, ut fas erat, fieret.

11. uerum cum iam hunc sibi locum, ceteris posthabitis,  delegisset beatissimus Ioannes, et in uita etiam post ipsum decus mundi potentiorumque limina deuitans postridie a sacrista in altari suo, quod hoc in monasterio situm est, quatuor cum luminaribus conspicitur; que, ut ipse referre solitus erat, propriis oculis celum uersus tendere luminaria uidit; hoc in primis stupori sibi et admirationi, deinde  summe letitie exstitit. Curauit itaque illico iis paucis qui domi remanserant monachis referre; qua de re ingenti letitia affecti, et lacrymis pre gaudio obortis, illuc mature euntes dicunt: O Pater, o decus ecclesie spesque nostre! decreuisti hoc templum familiamque tuam non deserere. Deinde, pulsatis campanis, et funalibus accensis, deuote suppliciterque psallentes ipsum inter ceteras Reliquias in sacrario locauere; rem uero omnem quam primum uenerando Abbati per litteras significare studuerunt. Igitur repente pro metu ingens gaudium inter omnes exortum est.

12. Hoc itaque sacratis imum brachium tali ordine, quo inferius describetur, dum res exposcit, ad loca defertur necessaria siue intus siue foris a demonio  captus S. Ioannis prestoletur opem: Pulsatis enim, ut fit in plenis solemnitatibus, campanis, monachi omnes uno in loco consident. Interim ex monachis unus tantum sacerdos ornamento ecclesiastico, quod uulgo pluuiale dicunt, adornatur, luminaria ab acolythis preparantur, quibus optime instructis et compositis, diligenter illico foras omnes pari ordine modeste compositeque incedentes, hymnosque deuote psallentes prodeunt, nec ab hoc pio opere cessant, quoad, ubi demoniacus est, deuenerint. Euenit interdum, ut nonnulli et ciues etiamsi forte ut fit presertim tempore estiuo superuenere, et omnis ordinis et etatis immisti uillicole et oppidani, qui regionem istam circum incolunt, et  qui domi aliquo in negotio exercentur seculares, ad hoc mirum spectaculum summa cum religione et timore, aliorum ducti exemplo, concurrant, et cantantibus et orantibus monachis, et idem interdum sepius ac crebro repetentibus, Iesu, uirginisque Marie et S. Ioannis gratia efficitur ut omnes modo a demonio uexatos huc se concessisse non peniteat; imo, quod maius est, nonnulli alii, uariis infirmitatibus detenti, in patriam suam leti et incolumes rediere; ut infra legentibus liquido patebit.



PARS II.

13. Primum igitur miraculorum memorabilium a sanctissimo Ioanne feliciter mireque ostensum, et multis mortalibus celebratum, sic accepimus. Mulierem  quamdam ex Ligurie  prouincia fatigatam a demonio ad hoc S. Marie monasterium in eiusdem S. Ioannis festiuitate ui a parentibus constat deductam fuisse: sed cum iam monasterium prope esset, S. Ioannis uirtutem diabolus amplius ferre non ualens, per os mulieris maximas uariasque uoces cum spuma emittere, seque miserum clamitare; ulterius nec posse nec uelle progredi, et se adeo torqueri aiebat, ut nusquam gentium eiusmodi tormentis se affectum iuramento affirmaret. His itaque clamoribus cetus uirorum ac mulierum, qui gratia deuotionis religionisque monasterium hoc adiuerant, attoniti et exterriti, illuc,  ubi misera mulier torquebatur, sese undique tumultuario confluentes prorumpunt. Opere pretium erat et demonis horribiles et truces uariasque uoces interdum audire; nonnunquam uero Iesu Christi gratia, dato spatio non paruo, miseram illam lacrymis suffusam oculos, uirginis Marie opem imprimis, deinde S. Ioannis implorantem aspicere.

14. Quid multa? Tandem [ea,] haud sine ingenti ui multorum, ad ecclesiam rapta, monachi ex more cum S. Ioannis brachio, ut paulo supra retulimus, deuote summisseque illuc usque, ubi mulier tormentis afficiebatur, multis circum orantibus, concessere. Acclamanti itaque sacerdoti, in rem suam concederet demon, crebris coniurationibus ipse Ioannis sanctissimi uirtute defessus, lugubribus uocibus  paulo post se alio iturum profitebatur. uerum quia diabolus callidus ac mendax multis testibus comprobatur, quocirca non sibi satis fidei prestandum censerent; interrogatus a monacho sacerdote, quod signum, cum discederet, daret; inquit: Ictu fulminis a septentrionali regione impulsi [in] arborem illam, iuxta ecclesiam positam, [eam] minuatim lacerando ac fructillatim passim fundendo, desiliam; quod equidem re ipsa paulo post probauit. Nam cum undique er serenus esset, et hi, qui huic spectaculo aderant, exitum rei summo cum desiderio prestolarentur, presertim quia demon sepius interrogatus idem se facturum instanter affirmaret: demum sanctissimi Ioannis meritis et monachorum orationibus  sensim sibi uires deficere [ceperunt] ita iam etiam inuito demone, quod fuerat pollicitus, suo in exitu demonstraretur.

15. O Iesu mira potentia in sanctis precipue! En subito e regione Boree uentus nubem condensam et atram ad has nostras efflauit regiones, et, uti demon dixerat, suo in discessu fulmine ex nube uibrato ac pulsu nimio contorto, rapido ingentique motu arborem  percutiens ipsamque frustulatim lanians, hac illac ramos suos iactitans, fere ad nichilum redegit; cuius truncus, uel rectius dicam robur, ad nostra fere tempora in tante rei memoriam diligentia patrum conseruatum est, quod me uidisse memini. Idcirco omnes qui aderant mortales, rigentes ac trepidi, animaduertentes  quod preter eris morem euenerat, Ioannis sanctitatem extollentes, mulieris exitum exspectare: sibi enim iam refugerat sanguis, et pallida effecta, interque manus parentum humi paulatim collapsa, membrorum calore exstincto, ueluti exanimis iacere, cui antea opera diaboli truces oculi, triste supercilium, turgide nares, os spumosum, uultus malignus, iracundus animus, lingua fetida animeque male olentes fuerant. Tandem ipsa huc illuc oculorum aciem dirigens, cunctosque, qui aderant, perlustrans, ab omnibus, ubinam gentium esset, perquirere; demum, re cognita, diligenter curuatis genibus Deo gratias referens in patriam cum suis hilaris  et incolumis concessit. Quo prodigio Ioannes beatissimus, paucis ante cognitus, clarus atque magnus prope longeque est habitus. Hoc miraculum a compluribus nostri ordinis fide dignis accepi.

16. Sic e Perusina ciuitate  quemdam adolescentulum, non solum a demonio uexatum, uerum lingue auriumque officio, insuper et ceterorum membrorum priuatum, adeo ut non imago hominis, sed monstrum quoddam uideretur; caput etiam intra genua reflexum [habentem] ab affinibus suis, uiris inclytis, sanctissimi Ioannis illectis prodigiis, ad hoc cenobium ductum fuisse, luce clarius patet. Hic clarissimi Ioannis, olim SS. Ioannis et Pauli Cardineo titulo ornati, ac eadem tempestate Perusini legati exstitit nepos; quem cum abbas Bernardus   huius monasterii pater, ceterique, cum monachi tum conuersi, ita recuruum aspicerent, stupore misericordiaque ducti, in fletum cum parentibus pariter dedere sese. Proh bone Iesu! Quis tam durus, tam ferreus, qui, nostram aspiciens figuram corporisque aspectum, suis officiis penitus priuatum, a lacrymis fletuque sese abstinere potuisset? Abbas igitur parentibus aliisque presentibus compatiens, premens alto corde dolorem, ita ad eos exorsus est? Soluite corde metum, dilectissimi, abeat tristitia, tantum fides integra pectoribus uestris insita sit, Iesum Dominum nostrum meritis Marie matris sanctissime et Ioannis serui sui precibus hunc filium uestrum et posse et uelle non solum incolumem reddere, uerum etiam et conseruare. Ita speramus,  inquit pater, Iesu et uobis ipsum et nos summopere commendantes.

17. Pulsatis igitur ex more campanis, et monachis in sacrario, funalibus accensis, simul cum abbate una congregatis, prefatum adolescentem pre manibus serui gestantes, iuxtaque reliquiarum tabernaculum sternentes iuuenem: nam nec per se stare [poterat] et se detineri minime patiebatur. Ceterum omnes, cum monachi, tum seculares, flexis genibus, quidam sursum ad Iesum amore quodam tracti diuino suspicere, nonnulli uero, quibus mens non ita sanior esset, oculis demissis Iesu piissimi presidium inter canendum mesti implorare: conuersi quoque et ceteri pro re quisque totis animi uiribus preces ad uirginem piissimam  Mariam fundere, orare, ut illi misero ferat opem. Dum hec pro cuiusque ingenio et studio, dissimili ratione agerentur, elapso breui temporis interuallo, puer S. Ioannis meritis, recuperatis uiribus, caput attollere, deinde suis se in pedibus sistens, more balbutientium uoces tenuissimas emittere; preterea suum auditum resumens, maxima cum omnium admiratione propriis pedibus, quo cupido animi ferebat, ire, uoces insuper plenas et ordine suo deductas proferre.

18. Cumque omnibus iam constaret eum plene incolumem euasisse, pater suus aliique affines ita  pre gaudio gestire, ut crebro S. Ioannis brachium summa cum reuerentia exoscularentur; filium insuper ex re monstruosa formosi iuuenis imaginem pre se ferentem conspicientes, intuendo non poterant expleri; petitoque adolescens silentio, huiusmodi orationem suppliciter emisit: »O Pater, salusque fidelium, illustrator animarum Domine Iesu Christe, cui cuncta creata seruiunt, te laudo et benedico, tibique posthac me totum commendo et trado, ut ad portum perpetue salutis spiritum meum tua solita pietate uelis deducere: tuque gloriosa uirgo, per quam cuncta bona ad nos mortales usque deueniunt, et tu Ioannes sanctissime, cui tantam gratiam Deus tribuere dignatur, ut a quauis infirmitate miseros mortales tuis precibus, modo se  humiliter commendent, incolumes reddas, uobis pro tali tantoque dono, mihi hoc in monasterio collato, toto corde totaque mente gratias ago, orans et obsecrans, ut in posterum tantam animi uirtutem aduersum diaboli uires mihi prebere uelitis, ut, eius deuitatis dolis, uobis sincere pureque ualeam obsequi per uirtutem et nomen Iesu Christi. Amen. Inde parentes intuens, inquit: P. Abbati ceterisque, qui adeo humiliter et modeste ad labores perferendos pro mei liberatione se Deo deuouerunt, non tantum gratias agere, pater, sed tua solita beneuolentia referre uelis oro.«

19. Cum igitur hic sermo omnibus qui aderant et admirationi et iucunditati existeret, pater suaui complexu osculo herens filii, et lacrymis iterum  pre gaudio obortis, inquit: »Fili, acerbissimus mihi olim, nunc luce iucundior, sume pecuniam tutemet, humillime Deo offer, etsi non, ut nostri esset officii, pro tali tantoque beneficio accepto, sed ut quimus, tribuamus.« Demum P. Abbas, datis prius inter se dextris et gratulatoriis uerbis deuote ab utroque habitis, tanti beneficii ne immemores essent, monuit, et ita leti discessere. Tantum igitur miraculum et prodigium, ne facile hominum memoria deleretur, in tabula quadam pater ipsius, ut diligenter pingeretur, operam dedit, et desuper S. Ioannis huius nostre ecclesie altari cum filii uestibus, quibus in infirmitate positus utebatur, pendi uoluit: uerum nunc picturis puluere et aqua humoribusque, quibus hic locus abundat, delinitis, tantum quorumdam  huius ordinis abbatum et conuersorum, qui adhuc supersunt, memoria retinetur, a quibus ego  accepi.

20. Petrus Bernardi de Arena ciuis Florentinus, tempore Bernardi de Gianfigliazzis uallis Umbrose abbatis, huc ueniens miris modis funibus undique septus horribilitatem quamdam pre se ferens, ut multorum nasos et aures mordicus attentare presumeret, et admirationem et terrorem non paruum cunctis aspicientibus se daret; fertur etiam tantas per eius os, ubi primum has ingressus est regiones, emisisse uoces, ut colles montesque omnes iuxta  monasterium in eminenti siti, undique resonare uiderentur. Cum autem ex more in sacrarium, et uiris et funibus undique circumdatus, traheretur, coactus tandem post multas in eum orationes coniurationesque habitas hec retulit; se cuiusdam maligni uiri carminibus et incantationibus illis ita adstrictum et ligatum teneri, ut nullo pacto nulla etiam ui se inde abstrahi posse fateretur, ni prius fascinationes et incantationes ille de sub ostii limine domus sue amouerentur.

21. Ceterum cum monachi, et monitis Christi Iesu et B. Hilarionis exemplo ducti, parum uel nichil fidei adhiberent, eo quia in aliis sepe mentitus esset; instare orationibus insuper sacerdos iugiter torquere, sibique ex uirtute Dei exitium imminere  dicebat; econtra ille uultu truci ardentibusque oculis in hec prorupit uerba: O cruces! o tormenta! Quid patior? Quid opus est, o pessimi fratres, ut hinc abeam [per] tot orationes? Cur incassum hos hymnos uerbaque hec diuina effunditis? Quid frustra tantum laboris perfertis? Sat est, hoc ex me potuisse audire, in ostii limine incantationes pati [id est relinqui], quod mihi plurimum nociturum non dubito. Optantibus nonnullis ex his qui cum ipso uenerant, ut que demon aiebat, lamina et linum et cetera inquirerentur, et a loco amouerentur; prohibuere monachi, ne aut solutus incantationibus recessisse demon, aut ipsi suis sermonibus accommodasse fidem uideri possent; asserentes semper  fallaces esse demones et ad simulandum callidos. Orantibus itaque et uirginem Mariam sanctumque Ioannem iugiter religiosis uiris deprecantibus, e manibus tenentium sese  a demone captus erumpens, ad sacrarii extremum usque summoque ingentique impetu proripuit, ibique a diabolo humi tartarea inhumanitate detrusus, tanta talique ibidem affici pena, quanta nec antea domi nec in itinere  nec in sacrario, presentibus monachis, fuerat affectus, ita ut omnibus miserabile de se spectaculum preberet.

22. Cum uero et S. Ioannis uirtute et monachorum supplicationibus oppido fatigaretur diabolus, ulteriusque Iesu uirtutem perferre non ualeret,  ipsum miserum prius diu discerpens et lanians, demum discessit. Sed opere pretium erat audire, quas uoces etiam post in ipso uolitans sacrario emiserit: Nam incredibilia mihi pene fuissent, que narrabantur, ni ab his qui tali spectaculo aderant, accepissem. Tantus, proh bone Iesu! et strepitus et terre motus factus est, dum alio tenderet demon, ut sacrarium ecclesiamque toto cum monasterio funditus erui putarent, qui aderant, omnes: cui uero hec incredibilia existerent, alios legat libros et ecclesiasticos et gentiles, et quid potuerit diabolus, Deo  annuente, liquido intelliget: et ad huiusce rei confirmationem aliqua in medium afferrem, ni ea res me longius ab incepto traheret. Redeam ergo unde digressus sum. Redeuntibus igitur sociis cum Bernardo incolumi Florentiam, monachorum monitis haud paruere. Dederant enim hi in mandatis, ne incantationes perquirerent illas. Ceterum uti curiosi et noua cognoscere affectantes ostiique limen adeuntes, et, ut libido fert, omnia perscrutantes pannum lineum conglobatum filisque sericis circumligatum inuenere, quo explicato, particulam ossis pueri defuncti, nec non et mulieris capillos, pellem insuper pulli asinini, ut ipsi quibusdam ex nostris postea retulerunt, intus quibusdam cum signis et characteribus conspexere; que omnia uiri cuiusdam  religiosi monitu igni tradidere. Patet igitur incantationes carminibus fieri posse; hoc et nostri canones approbant, et res etiam indicat ipsa.



PARS III.

23. Relatu abbatis Cultus-boni  , cui Paulo nomen fuit, ex S. Gaudentii oppido  puellam quamdam huc tempore abbatis Bernardi de Gianfigliazzis uenisse accepimus. Hanc talis tamque iniquus possederat demon, ut eam adire nisi caute, presertim dum tormentis afficeretur, nemo auderet: complurium enim et manus et nares dentibus mordaciter attrectare tentauerat sepius, ita ut, dum cenobium propter sui eam de iumento, quo insidebat, deponere curarent, ipsius ceruicem dentibus apprehendens  incumberet, adeo ut caput puelle summis uiribus inde amouere qui aderant, minime ualerent; cui spectaculo, multis concurrentibus, etiam et Petrus uir religiosus, huius cenobii tunc decanus, interfuit, et signo Crucis in puellam edito, mox ipsa quasi de industria extulit caput.

24. Eam igitur ad capellam usque ui pertrahentes, cum cruce uenerabili, qua S. Ioannem demonem legimus percussisse, monachus quidam [attigisset] non multo tempore in eam coniurandam consumpto, puellam ipsam modis terribilibus et cruciatibus inauditis torquens ad terram detrusit diabolus. Sacerdos uero, monens ne quis ex iis qui aderant eam attingeret, leuiter aque benedicte roribus aspersit.  Ceterum mulier, uti presenti uita functa, per hore interuallum iacens, nichil aliud uite ostendere, nisi quia tantum tenues ore spiritus uicissitudinarios emittere quandoque paululum uideretur. Tandem exsurgens et undique circumspiciens non parua cum teneretur admiratione, interrogauit, ubi gentium esset et unde illuc applicuisset, et quid sibi tot religiosi uellent. Cognita denique a sacerdote et a suis, qua laborasset infirmitate, et ut incolumis S. Ioannis meritis euaserit, Deo et sibi gratias agens, leta cum suis in propriam rediuit patriam.

 25. Etiam constat ad hoc S. Marie monasterium quemdam aromatarium  Florentinum eodem fere tempore funibus circumligatum, a suis deductum fuisse; qui quidem et in urbe ex extra et quoquo traheretur, mirum de se spectaculum mortalibus omnibus preberet. Nam a tali torquebatur demone, ut uaria de se et stupore plena demonstrare cogeretur; interdum iocosa, nonnumquam grauia, quandoque uero terribilia uerba proferens. Ceterum ubi loca hec siluasque monasterii adiuit, huiusmodi clamitando cepit et ore hominis uerba effundere: Nec illuc ire uelitis, ne me trahatis oro: Nihil enim ex his que optatis, fiet, imo et maiori tristitia redibitis ad urbem, ac nunc monasterium uersus pergatis. His dictis conticuit. Hec in itinere dixisse demonem  a nonnullis qui aderant, cum uentum est ad cenobium, cognouere monachi. Cum igitur eum socii [non] nisi magna ui trahentes deducere possent, in huiusmodi certamine tantum consumpsere temporis, ut iam tertia noctis lapsa hora adierint monasterium.

26. Quiescentibus itaque in superiori parte monachis, qui in inferiori hospitalitati preerant Conuersi, ut eos honorifice more solito haberent, operam dedere; uerum cum demon miserabilem uirum acriter uexare non desisteret, eumque suffocatum paulo post affirmaret, Conuersi qui aderant, pietate moti, decanum illico accersire curauerunt. ueniens igitur S. Ioannis crucem mox iussit afferri; ipse interim flexis genibus orationi instare. Ceterum antequam  illuc cum cruce, quibus imperatum fuerat, concessissent, a demonio homo ille miserabiliter est suffocatus. Cumque omnes huiusmodi repentinus casus flebiles reddidisset et mestos, decanus pater talia uerba, ut eorum molliret dolorem, exorsus est: Dei iudicia cum nobis incognita existant, sibi profecto, ut propheta ait, in omnibus et de omnibus gratias agere tenemur, obligamurque: nichil enim, ut Euangelia sancta referunt, nisi nutu diuino etiam paruula euenire certum est. Quocirca et mestitie finem detis; insuper et corpora cibo paululum recreetis oro; ne dum uultis, ut quorumdam haud sapientum ingenium est, mortalium casus sine modo deflere, et corporibus detrimentum adferre: et Deo  rem non gratam facere pergatis.

27. His itaque et aliis uerbis eos decanus exhortans, miserabiles illi, paululum uiribus corporis recuperatis, non sine ingenti mestitia sumpsere cibum; postridie uero psalmis ex Christiana traditione decantatis, cadauer ipsius in cemeterio extra fores ecclesie sito terre reddidere; cognito tamen a sociis quod religiose et honeste uitam duxerat suam: annuatim enim, ut sacri uolunt canones, de suis sceleribus humilem Deo et sacerdoti fecerat confessionem. Si enim secus uitam suam instituisset, in loco non sacro cadauer illud condidissent. Comites  igitur, ut diabolus dixerat, tristiores, ac huc uenerant, et si omnes tum monachi tum Conuersi eos solati fuerint, domum rediere suam.

28. Anus quedam ex Milliario monte  , quam ridiculus inuaserat demon, a suis ad hoc uirginis Marie cenobium ducta est, iucundum de se et mirabile spectaculum prebens, ut etiam religiosis uiris, grauitate ornatis, risum nonnumquam concuteret. Demon enim et hymnum Angelicum et Kyrie cleison quandoque etiam et psalmos canens, ita ut sacerdotis alicuius animam putares, haud fieri poterat quin pre insolita re risum presentibus daret; interdum uero sacerdotis iussu his silentium faciens, ut in rem suam iret coniurabatur: Cui ille cachinnans inquit: Concedam alio: si me paululum  antiphonam seu psalmum canere iusseritis, nulli uestrum in psallendo et rite canendo cederem: et his finitis nullum a sacerdote exspectans responsum dulciter more solito diuinum aliquid canendo dicere. Ceterum, monachis moram longam in huiusmodi nugis et ridiculis non ualentibus perferre, sacerdoti a decano imperatum fuit, ut his cantilenis iuberet finem imponi. Quid multis opus est? tandem dulciter canendo, absque ulla anicule lesione, ut fertur, letitiam quamdam ostendens, abiit. Sic illa incolumis S. Ioanni gratias agens domum concessit suam.

29. Ad nos usque fama perlatum est, ex Flaminie  prouincia quemdam ingentis corporis sacerdotem ad hoc S. Marie monasterium uenisse; quem demon ita crudelibus torturis afficeret, ut nec ubi  sisti, uel nocturno seu diurno tempore quiescere posset, nisi fatigatus et assiduo ingentique motu corporis defessus; tum ubiuis locorum, in aqua etiam, et, quod dictu incredibile est, humi sese prosterneret, cibum interdum non nisi saltando caperet. Eo tot discriminibus, semper a tergo manibus ligatis, uel columna aliqua fune circumsepta, uel uiris fortissimis tenebatur, ut quo iter faceret, undique ad hoc tam mirum inuisendi gratia spectaculum mortales cuiuscumque sexus et generis concurrerent, eius imprimis inauditum casum demirantes; deinde sibi uehementer commiserantes, alter alteri inquit: Heu quis casus huic misero accidit sacerdoti? Proh fidem Dei atque hominum! Quid hoc est? Ut sacerdotes  Dei in huiusmodi atrocissima deuenerint tormenta; saltem alio quouis morbo laboraret; et iustius et tolerabilius iudicio meo esset, ut febri, podagris, syncopi, ceterisque afficeretur infirmitatibus. Hoc tunc erat murmur uulgi de sacerdote; quibus uero mens sanior erat, secus sentire; Iesumque in suis omnibus iudiciis laudandum extollendumque censebant.

30. Demum, non sine magno comitum labore, ad cenobium istud deductus est: Quis enim, que dixerit egeritue ipse demon, etiam summa eloquentia preditus enarrare posset: dies insuper me deficeret,  si, que de ipso accepi, litteris mandare curarem. Sed ne aliis tedio, mihique labori sim, ad rei exitum festinabo. Cumque a sacerdote interrogaretur qua audacia Christi sacerdotem ingressus esset, tale, audientibus qui aderant omnibus, dedit responsum demon. Nutu diuino et affeci hunc, et afficio, afficiamque tormentis, quoad, ut meritus est, habuerit exitum. Instante tamen sacerdote cum S. Ioannis Reliquiis, ut exiret, Spirituique sancto locum daret: Nec possum nec uolo, inquit demon: Hunc enim permissione diuina suum fore, tartareis uocibus affirmabat. Qui, inquit sacerdos, istud dicere audes, maledicte? Nonne creatura Dei et Christi sacerdos hic est? Nescis enim quid futurum sit. Reipsa declarabitur sciam necne, respondit demon.

 31. Pergebat tamen sacerdos suum, monachis aliis psallentibus, peragens officium; quam rem demon magis quam antea egerrime ferens, utpote quia magnopere et sine exemplo S. Ioannis uirtute a Iesu torqueretur, in hec tonans prorupit uerba: Quid incassum, o fratres, orationes fundere, et me, ut hinc abeam, acriter torquere oportet? Nam hic periturus est, qui et hominem occidit et diuina Sacramenta nefarie corde incontrito, nulla habita confessione, nulla requisita absolutione, proh nefas! et ipse aliis ministrare et sibi sumere nec erubuit nec dubitauit. Hec enim que diabolus ex eius ore proferebat, non paruam omnibus et admirationem incussere et metum; uerum cum monachi multum in eum curandum temporis et dies quamplures frustra  consumpsissent, missum eum, inuitis tamen comitibus, fecere: Nam abbates nostri decreuerunt nos ueteres obseruare mores et statuta et annalia, que a patribus nostris in concionibus et capitulis sancita sunt; que equidem triduanum diem hospitibus omnibus gratis permittunt, cum dicunt: Per triduum hospitibus ius esto nec ultra, nisi summa cogat necessitas. uerum, ut ad incepta redeam:

32. His ita in patriam recedentibus, ubi primum ex nostris exiere finibus, sacerdotem , summis uiribus ad terram diabolus trahens, affectum torturis ingentibus imprimis tandem suffocauit. Hec nostri a quibusdam, qui funebriis officiis defuncti sacerdotis  interfuerant, cognouere. Hinc quiuis sacerdos exemplum sumere et parti sue consulere potest, quid iudicii, quid exitus maneat illum qui, sine cordis contritione, si sacerdotis copia deest, et tantum tractare Sacramentum et sibi suisque ausus fuerit administrare. Sed dicet forte aliquis: Pauci uel nulli nostra tempestate in eiusmodi formidolosa discrimina incurrunt. Malo, si mihi optio daretur, hic pro tempore quam alibi eterne cruciari; quod quidem nequam sacerdoti futurum fore, nisi hac in uita Iesu Christo reconcilietur, fidelis dubitat nemo. Sed nunc ad reliqua.

 33. Ex Senarum  ciuitate adolescentem acrem et fortem, catena etiam ligatum et innexum (nam funium resta [ cum affines, nobilissimi uiri, multis comitantibus traheret, forte monasterium Cultus boni propter iter habuere; quod quidem monasterium huius Religionis esse probatur. Illic iam S. Ioannis uirtutem demon sentiens, eamque perferre amplius non ualens, miris modis exclamare: nec ulterius ire, inquit, si uellem, ualerem; date ueniam, retro gradiamini oro. O cruces! o tormenta! que mihi immerito, tu S. Ioannes, infers! me miserum! hec nequeo amplius perferre; in patriam ut redeatis oro; illuc profecto recedam quamprimum. Cum enim contra sententiam suam iter uallem Umbrosam uersus comites properarent, demon  et gratia Ioannis beatissimi, et iuuenis fide amplius cum torqueretur, ingentes emittens uoces, millies clamitare, sese miserabilem dicere. Addebat, hic sistite equum, sistite rogo, discedam nempe, discedam: ulterius enim prodire nequeo.

34. Firmantes igitur iumentum, iuuenem catenis irretitum, et sudore toto corpore pre labore madefactum, ac fere membris perfractum uniuersis, pedibusque labentem ac trementem deposuere ex equo. Concurrentibus itaque ad hoc mirum spectaculum turmatim ex agris et uillis cuiusuis conditionis mortalibus  alter alteri dicere: Mi frater, quot miseri mortales, hanc dum degunt uitam, intolerabiles perferunt cruciatus! quocirca utilius dicerem in cunis  post baptismi Sacramentum eam abrumpere uitam, quam ad has peruenire etates. Cui econtra respondebatur: Desine posthac hec et similia inconsiderate et insulse proferre uerba: male enim sentis. Sic placitum Deo, cui omnia parent, et cui, quare sic fecisti, audet dicere nemo. Insuper, ut aiunt: Quod difficilius, id preclarius: quo enim maiora hac in fragili uita tormenta equo animo pertulerimus, eo in futura magis gloriosa dabuntur pro laboribus premia.

35. Dum hec et alia, prout uoluntas fert, iactarent, demon multo ferocius solito, ex circumstantibus orantibus nonnullis, in eum miserum adolescentulum e uestigio debaccari; tandem eum ui  ad terram detrudens, discerpens imprimis et dilanians, demum ingenti cum clamore discessit; ipse uero fere per hore spatium non sine magna omnium qui aderant admiratione, ueluti defunctus humi prostratus iacuit, deinde paululum excutitur, et, uti a somno excitus, exsurgens sanus tamen et incolumis Deo imprimis et uirgini Marie sanctoque Ioanni gratias agens, deinde ceteris omnibus; et in patriam suam, nisi prius S. Ioannis edem uisitasset, redire noluit. Placuit omnibus, et huc sese contulere una, et sanctissimi Ioannis brachio uenerabiliter et deuote osculato, huius monasterii beatorum  sepulcrum, quod in infima parte turris campanarie situm est, festiui et leti deuotionis gratia uisitarunt, et eremitarum insuper humiles adiere casas, que in saxeo tumulo supra monasterium edito site sunt; qui quidem tumulus, ex ea parte que meridiem spectat, confractus abscissusque est horrendum in modum; ex ea etiam parte que ab Oriente exoritur, perangusto tractu superiori monti coniunctus, cuius de nomine et situ pauca disserere non alienum locus esse monet, quoniam alibi de eo mentionem haud facturi sumus; et Abbas Sanctus  optime ac diligentissime omnium qui S. Ioannis historiam uitamque scripsere, hunc locum prosecutus, mihi parum libero ore locutus uidetur, qui, situm uallumbrose operi suo inserens, hunc Cellarum  locum, mirum in modum a natura, magisque hominum industria situm et ornatum, uix tetigit.

36. Mons igitur est saxosus, asperrimus et incultus, qui bina cingitur silua; ex superiori enim parte, que per decliuum montis in flumen ducitur, proceras habet abietes, que in uasta solitudine loci religionem augent, horroremque intreuntibus non mediocrem incutiunt, ex interiori autem, que ad ima monasterii uersus tendit, natura ueluti humano artificio, humillimis hac tempestate circumdatur ilicibus. In huius medio montis amenissimum cernitur pratum, muris, de industria in brachium eremitarum opera eleuatis, undique uestientibus; quod spatium diuisis cellulis anachorete quatuor incolebant.  Medium tenet ecclesia horrenda uetustate et religione dignissima, in qua inter ceteras, que tabulis miro artificio ostenduntur, picturas, uirginis Marie imago tam egregia, tam insignis apparet, ut [a] pictore ad plenum perfectum uideatur, quod ait Peta noster:

Credo equidem, uiuos ducent de marmore uultus.
Proh bone Iesu! quid Zeuxis ille insignis, quid Polycletus? Huic cederent profecto; cederet et Euphranorus, et si quis alter fuerit umquam insignis pictor et sculptor  .

37. Sed ad anachoretas redeo, qui, quamquam singuli priuata habeant altaria, in quibus sacra diuina seorsim et per se quisque, qui funguntur ordine sacerdotali, peragunt, tamen ad ecclesiam  maiorem statutis horis diei, noctuque ad psalmos decantandos legendosque conueniunt. Cellule non, ut in cenobiis consueuere, pariete interiecto coniuncte sunt; sed seiuncti per se humiles habitant casulas, quibus singulis singuli inter annexi sunt hortuli; cibum una tantum Dominicis et festiuis diebus capiunt; diebus uero aliis quisque per se suum parce reficit corpusculum. Preter Canonicas horas integrum singulis hebdomadis feria sexta, qua pane tantum uescuntur et aqua, psalterium  peragunt; et, ut paucis eorum uitam aperiam, hanc eremum certe incolunt, qui paulo asperiorem uitam in laudem diuinam preter S. Benedicti instituta adamant. Sunt enim qui, ueterum SS. Patrum more, singulum per diem compleant psalterium; sunt etiam qui, diuino amore igniti, raro uel nunquam degustent uinum; sunt hac in eremo qui etiam, quando deformis stridet hiems, nudis pedibus inter niues et asperas glacies incedant, et eo tempore, uili ueste et palliolo contenti, ad libidines insuper domandas circulo ferreo supra nudum corpus iugiter utantur; de quibus alias latius, Iesu fauente, tractabimus: Nam tempus alio properare nos monet.

38. Hi omnes, ueterum Patrum, Aegyptiorum  presertim, mores imitantes, opere manuum exercentur, uel in excolendis hortis, quos omnes interluunt ac rigant riuuli per ligneos meatus deducti; uel in uimineis canistris fiscellisque texendis. Nonnulli etiam minutiora ex ligno utensilia manibus efficiunt, ut cochleare, ut patinam, ut catinum. Hec, ne diabolus eos reperiat otiosos, et ad uana euitanda desideria, post diuina officia adimpleta uel per se uel in unum alacriter peragunt. A monasterio igitur ad hunc eremitarum locum unus et perdifficilis, sed amenus diuina meditanti, est aditus; hinc iter abietibus, inde monachorum hortulis circumdatur. Quid quod rupes illa asperrima contra naturam loci uarios ostentat flores, et olentes plurimi  generis herbas giguit? Sed hoc haud pretereundum censeo, quod non in itinere modo, sed ex rupe in qua anachoretarum cellule constructe sunt, dum monachi inferiores psalmos in ecclesia personant, dum organis canitur, concentus dulcissimos et modulationes uarias ad ea intenti percipiunt. Talem tamque religiosissimum postquam supradictus adolescens adiuit locum, admirans in loco horroris et uaste solitudinis tot ecclesiolas tuguriolis, seu rectius dicam cellulis iunctas; contemplans insuper ordinem uite eremitarum, morum etiam grauitatem asperitatemque loci, insuper rerum penuriam quam uoluntario alacrique animo perferant, nequibat Iesu semper gratias agens expleri. Hos demum eremitas ut pro sua salute omniumque Christianorum  orarent deprecans, letus in Domino descendit ad monasterium.

39. Cum igitur anxie et cenobitarum uitam, ex quo eremitarum cognouerat, inquireret, sibi Abbas Benedictus  uir religiosissimus, qui ea tempestate monasterio et Ordini uniuerso preerat, paucis aperuit; inquit enim: Prima, ut olim Aegyptiacis monachis, apud omnes cenobitas confederatio est: obedire maioribus, in unum degere; et diuiduntur per decurias seu, si maior sit numerus, per centurias,  ita ut nouem hominibus unus decimus presit, et rursus decem prepositos sub se centesimus habeat. Usque ad horam nonam, ut S. Benedicti precipit institutum, est ieiunium; et ieiunium totius anni equale est preterquam in Quadragesima, in qua sola conceditur strictius uiuere; et interim nemo pergit ad alium, nisi summa cogat necessitas, his exceptis qui decani uel Priores dicuntur. Post nonam in communione conueniunt et missa a decano seu ab Abbate benedictione, aliam alii aggrediuntur uiam. Psalmi illo illico resonant, alibi Scripture ex more recitantur, discuntur que in ecclesia et alibi dicenda et tractanda sunt ut edificentur audientes. Nonnumquam ab abbate, uel cui fuerit imperatum, disputatio de Scripturis oritur, in qua silentium fit,  ut nullus ad alium respicere, nullus audeat excreare. In ecclesia, in refectorio, in dormitorio et intra claustra eternum silentium.

40. uiuitur pane, legumine et olere, que sale et oleo condiuntur; interdum oua, nonnunquam et pisciculi in mensa apponuntur parce; carnes tantum senes et pueri, raro tamen, accipiunt, ut aliorum fessa sustentetur etas, aliorum non frangatur incipiens. Opera manuum ita ut a decano statuitur fiunt. Si infirmum quem uiderint, consolantur; si in Dei amore feruentem, cohortantur ad studium: et, quia nocte extra officia publica quisque in suo uigilat cubiculo, primi circumeunt cellulas singulorum, et, aure apposita, quid faciant diligenter explorant: quem negligentiorem deprehenderint, non  increpant, sed dissimulant quod norunt, et sic ad orationem prouocant; et secundum regulam ita uniuersa moderantur, ut nemo quid postulet, nemo quapiam re parua indigeat; et, ne multis uos detineam, ita, omnibus huiusmodi rebus posthabitis, uiuitur, ut, cum de regno Christi, de futura beatitudinis gloria, de gloriosorum martyrum triumphis uel aliorum Sanctorum rebus bene gestis, seu in ecclesia siue alibi, mentio legendo uel recitando fiat, uideas cunctos moderato suspirio et oculis pre ingenti amore ad celum eleuatis, intra se dicere: Quis dabit mihi pennas sicut culumbe, et uolabo et requiescam? Et ea que uidentur acerba, que multa et uaria in monachorum uita obedientiaque uersantur,  ita ferunt, ut nichil a statu uere fidei discedant, et leti iugiter illud sapientis secum referant: In odorem unguentorum tuorum curremus. His dictis, conticuit abbas. Tunc ille: O uere beati felicesque ipsi, qui ita sancte, ita recte suam instituere uitam! et gratias Deo imprimis, uirginique Marie Matri eius et S. Ioanni agens, sese orationibus abbatis et aliorum plurimum commendans, in patriam, optimis exemplis monachorum et monumentis instructus, sanus et incolumis recessit.



PARS Iu.

41. Preterea ex Ligurie partibus his in temporibus quidam iam prouecte etatis homo ad hoc S. Marie monasterium ui raptus et catenatus a parentibus, non obscuro loco natis, ductus fuit; qui quidem, inter  alia que stupori et admirationi essent, hoc mirum ostendebat sepius, quod per os eius demones plures emitterent uoces, ita ut quiuis affirmasset, non ab uno solum, sed a pluribus et uariis demonibus ipsum tormentis affici. Opere pretium erat, ut nobis a fide dignis relatum est, et actus suos et uerba obseruare diligenter: Nam modo grauia, stulta etiam sepius et leuia, interdum urbana, nonnumquam rustica explicare optime et proferre, cum imprimis, bone existens ualetudinis, ut graues decet uiros, nonnisi grauia et loco et tempori congrua affunderet uerba: nec enim hoc, ut solet interdum, ex ingenii acumine, sed de insania fieri potius dicebatur.

42. His itaque et aliis rebus ab ipso inepte et insulse  peractis, facile non ab uno, sed a pluribus, ut diximus, et uariis demonibus possideri credebatur. Quocirca facile ostendebatur, plus et temporis et artis erga huius sospitatem a monachis exhiberi oportere. Fiunt itaque preces more solito, et nichil, quod necessarium erga eius bonam ualetudinem recuperandam existat, pretermittitur. Mira res! inter orandum sepius his agitabatur furiis, ut uix, etiam funibus et catena ligatus et uinctus, a quampluribus uiris atrocissimis teneretur. Nonnumquam uero quamdam pre se ferre humanitatem et modestiam, ut, qui aderant, fere maior pars affirmaret, eum nullo affici dolore, nullo torqueri morbo, nulla indigere curatione: Nam in demone tantus dolus, tanta calliditas et astutia erat, ut signum crucis in  hominis fronte fieri permitteret, et, quod maius est, Dominicam orationem et uirginis Marie hymnum ipsum proferri sineret: ita ut ex monachis etiam nonnulli sanum et incolumem dicerent.

43. Ceterum quidam in ea re magis experti, secus sentientes, multis uariisque exemplis demones callidissimos et ambiguos approbantes  non quamprimum eorum fallaciis rebusque fucatis credendum esse asserebant. Id ita esse, ut aiebant, paulo post re ipsa probatum est. Cum enim eum die quadam summo mane, hoc animo ut inde minime abiret nisi cum recuperata bona ualetudine, in sacrarium duxissent, et monachi ex more orationes et preces cum Reliquiis  haberent, ut multitudo illa demonum in rem suam malam, quo digni essent, abirent; illi contra, se nec discedere uelle nec posse, etsi summis et ingentibus, ut ipsi asserebant, afficerentur cruciatibus. Eloquar an sileam? quid in eorum exitu egerint ignoro. uereor enim ob nonnullorum pertinaciam, qui ea que sibi facilia factu putant affirmant, super ea, ueluti ficta, pro falsis ducunt. Dicam tamen, his presertim qui Deum mirabilem in Sanctis et credunt et predicant. Cum enim, ut diximus, religiosi uiri a pio opere non desisterent, et idem se iugiter facturos, nisi demones abirent, statuissent, ceperunt ipsi uarias et tartareas emittere uoces, ita ut non unum hominem, sed populum loqui diceres. Et demum ingenti ui, funibus effractis, cursum  foras arripiens, eum uix turba hominum in corona reducta ceperunt.

44. Non paruo itaque tempore in pio opere consumpto, demum demones unus post alterum exeuntes, eum fere uita hac priuatum reliquere. Eo in loco ubi hoc prodigium S. Ioannis uirtute operatum est, cum plures tum religiosi tum seculares adessent, abnuente Abbate, eum adire seu palpando tractare ausus est nemo. Cum igitur omnes rei exitum orando prestolarentur, expleta hora et dimidia, sensim se mouens, demum, quasi de somno euigilaret, exsurrexit, et percunctans quid illic ageretur, re cognita, diligenter ad altare maius se contulit, et uiua, ut dicitur, uoce orationem ad piissimam uirginem Mariam et ad S. Ioannem habuit ita ornatam,  uerbis miserabilibus plenam, ut omnibus presentibus concuteret lacrymas. Demum ualedicens omnibus, una cum suis in patriam letus et admiratione plenus concessit.

45. Quemdam ingenti amore exardescentem, cum suam uoluptatem explere non ualuisset , in insaniam hac potissimum causa accepimus deuenisse, et inde ita agitatum furiis, ut sese sepenumero diabolo dederit, et hunc Puppiensem  fuisse cognouimus. Forte ea tempestate quidam nequam in cruce suspensus fuerat, qui ut de se ceteris terrorem incuteret, ita ut fit interdum, presertim si damnatus multis et malis fuerit facinoribus coopertus, edicto pretoris nondum de ea qua pendebat cruce depositus [erat]; hic equidem,  ut palam dicebatur, nec sua uoluit scelera sacerdoti confiteri, nec petere ueniam, sed Iesu renuens caritatem, ingentemque quam de se mortalibus miseris sponte exhibet misericordiam, ad crucis patibulum ueluti desperatus concessit. Ad hec mala hoc addidit etiam, blasphemias in Iesum scilicet et in piissimam Mariam matrem eius: adeo ut quamplures uiri religiosi, qui consolationis gratia una cum damnatis iter tale aggrediuntur, in ipsum spiritum malignum ingressum assererent. Heu quoties se suamque uitam diabolo commendauit! heu quoties etiam Iesu Christi Domini picturam et imaginem toruis oculis respexit! Quibus imprecationibus, et eques et qui aderant alii, casum miserabilem spectantes, sibi compati,  interdum minari, ni finem bacchandi faceret. uerum, cum nichil proficerent, exitum sibi suisque moribus dignum dedere.

46. Cum igitur, ut dixi, cadauer in cruce catena ligatum penderet, hic qui ex amore in insaniam deuenerat, forte crucem iuxta iter habuit, et more ingenii humani eleuatis oculis cadauer horrendum, atrum, semicorruptum, uermibus et aliis, quas putredo ex se gignit, musciculis corrosum et situ temporis albedine mucida pictum exhorruit. Insuper, ut ipse solitus erat referre, sonitum sibilum audiuit: qui quidem, seu diaboli dolo ipsum perterre-faceret,  seu uento, qui angusta ingressus tales sonitus reddere solet, euenerit, non satis compertum habemus. Hoc satis patet, illico in eum demonem ob ingentem metum ingressum: Nam ut ipsum predicantem audiuere nonnulli, nusquam gentium tanto talique pauore alias confectus est, ut mox uiribus omnibus destitutus procubuerit humi. In eum itaque ita trepidantem demon, uti suam ingressus domum, sibi dominari cepit, ita ut ex stulto insanum redderet, et, quod periculosius est, formidolosum.

47. Continuo itaque artus eleuans suos, et iter Puppium uersus faciens, summo cum impetu in homines cuiusque generis ferebat. Tandem uero a quibusdam uiris fortissimis, agmine facto et in coronam  deducto, captus et manibus a tergo deuinctus, funibusque toto circumdatus corpore, maxima tum uidentium tum audientium admiratione, ad compitum seu diuorticulum, quod uulgares et plebei crucichium  dicunt, eo quod uie quatuor in crucis formam ad loca tendant diuersa, ui tractus est. Et cum clamores horrendos ad sidera tolleret, se etiam neque ulterius ire iuramento affirmaret, illic, ut defessa recrearent corpora, quieuere omnes. Inter quiescendum igitur, necessitatem corporis simulans, missione accepta, cum paululum a uia diuertisset, sociis idem minime uerentibus, aufugiens, iter Puppium uersus tendere properabat; et ni quidam de monte Milliario, qui his in rupibus uaria pro necessitate tunc agere, clamoribus insequentium exciti,  iter suum impedissent, profecto ea die uel Puppium uel alio longius sese contulisset. Nam concurrentibus undique pastoribus et montanis omne sibi clausere iter.

48. Stetit ille prospiciens cuncta, cumque conspiceret omnem sibi aditum denegari, parum moratus, inde, ut ursus fremens, maxima cum uelocitate in minus potentes sese ferens, paululum reluctantibus illis, e manibus eorum euasit. Itaque ille fugiendo, hi insectando multum diei per concaua uallium, per abrupta montium frustra consumpsere. Opere pretium erat cernere quanta audacia quantaque animi ui, diaboli adiutus auxilio, sese miser ille tueretur. Non enim uerbis tantum et clamoribus uariis, sed  lapidibus sudibusue res ab eo atrociter agebatur. Eo pacto eos longe repellere; interdum uero immite percutere: tandem uero pars optimum fore rati ipsum fallere, dum in alios acriter incurreret, alii eum dolo aggressi, quia nichil tale putaret, manibus a tergo reuinctis, ad monasterium sudore madidum, et puluere conspersum, inuitum et torua sepius exclamantem traxere. Res mira! quoties enim sanctissimi Ioannis brachio uel cruce coniuraretur, exibat: ubi a pio opere cessabant monachi, in eum rediret illico.

49. Cum igitur hac necessitudine [forte uicissitudine]  res in longam deduceretur moram, nec diabolus dicta cum factis componeret  statuit pater abbas ut publice priuatimque orationes pro eo ab omnibus agerentur. Quibus deuote et prolixe peractis, postridie fere per horas quatuor orationibus et precibus monachorum, et sacerdotis iugibus coniurationibus stomachatus demon, tandem omnibus audientibus in hec uerba prorupit: Qui me insontem ita impie orationibus torquetis o Fratres? In hunc tanquam in meam possessionem sepius uocatus incessi, quocirca demum a tam nefario opere absistatis oro. Non enim nisi Dei uoluntate hoc sum aggressus, cui uelle resistere, nefas est profecto. Tu, inquit sacerdos, o  pessime demon, Dei resistis uoluntati; qui cum ipsius proberis hostis et inimicus, alios etiam ad hanc perniciem trahere niteris. Ea propter abi in rem tuam malam, et uade in tartareas regiones, quo meritus es; nichil tibi sit commune cum seruis Dei, iam celestia cogitantibus.

50. Hec et alia cum sepius sacerdos, monachis orantibus et cantantibus, reuolueret, tandem demon, Ioannis sanctitatem amplius ferre non ualens, discessit. Miser ille humi prostratus, fere per horam, ut exanimis, iacuit: Demum uero exsurgens, et mente et corpore sanus, Deo imprimis et gloriose uirgini Marie et S. Ioanni gratias egit. uoluit tamen P. abbas ut prius humiliter confiteretur Deo et sacerdoti, quam domum repedaret suam, ne deinceps demon  in eum potestatem ingrediendi haberet. Facta igitur diligenter et humiliter confessione, summa cum letitia Puppium rediere omnes; nec ulterius a demone homo ille possessus est.



PARS u.

51. Puellam quamdam, cui nomen erat Francisca, ex ciuitate Castellana  , magiis et incantationibus atrocissime uexatam, ad hoc S. Marie monasterium deductam accepimus. Hec interdum adeo boni sensus et quiete uite esse, ut eam a demonio torqueri uel aliqua in parte corporis laborare diceret nemo. Quandoque uero se gladio necare, alios inuadere et dentibus laniare tentabat. Sed hoc egerrime sacerdotes, et qui eam coniurabant monachi, perferre,  quia demon, etiam ingentibus tormentis affectus, nullum daret responsum. Nam uel [id est an] de industria id ageret, uel quia forte natura mutum quoddam genus demoniorum sit, nobis parum constat. Cum autem diu torqueretur, et sepius sacerdos, ut in uirtute Dei saltem responderet, precepisset, forte ut aliquid machinaretur mali, cuius gratia tentat omnia, tandem tale dedit responsum: Hic cuiusdam maligni presbyteri incantationibus longe constrictus detineor, qui quidem improbo amore in puellam hanc flagrabat; uerum [cum] ipsa haud sibi assentiretur,  cum cetere male artes quibus amantes utuntur sibi deessent, omnia experiri maluit magis quam ita impatienter uri.

52. Quocirca me, ut ipsam ad sui uoluptatem cogerem, cantando excitauit. Sed, ut uerum fatear, nichil profeci. Nam ut a parentibus optime instructa peroptime monumentis bonis, a teneris annis sese orationibus dare, precibus et lacrymis uirginis Marie auxilium iugiter implorare. His itaque et aliis operibus bonis ab ea impeditus, cum ipsius nequam sacerdotis pes imam uoluntatem exsecutioni mandare nequirem, indignans eam inuasi. Quam enim sibi contra morem nostrum humanus benignusque exstiterim, ipsamet callet peroptime. Nam inter cetera, quotiescumque corde et mente maiori studio incensa,  ueram Dei religionem sequi, uel orando in silentio, uel ecclesias uisitando, uel predicationes adire studuisset, nunquam recusaui quin una [ad] opera incesserim pia. Cui sacerdos: Tu, o omnium seductor, mille ferens casus, discordias, iras, simultates, cedesque, pia opera agis? Ha omnium demonum pessime qui a supernis delapsi sunt regionibus, noui te intus et in cute. Quidquid sancte et iuste fiebat, non tuis, sed uirginis Marie meritis agebatur, cui minime contradicere audetis.

53. Tunc demon risu soluto cachinnans inquit: Ita est, mi pater, ut ais. Sciscitante etiam sacerdote cur in talem puellam optimis moribus instructam ingredi sit ausus, inquit: Non absque numine factum diuino; ea propter non esse mortalium perscrutari:  sed, et in his et in aliis omnibus que ad eos non pertinent, eterno oportere silentio conticescere. In precibus igitur et orationibus iam [post] duos dies frustra consumptos, diabolus S. Ioannis uirtutem impatienter tolerans, hec tandem intonuit uerba: Eia oro quid me insectamini? Cur tot et tam uaria, ut hinc abeam, infertis tormenta? Non dixi me hic alieno imperio detineri? ueniat ille, qui me deuinxit, iniquus presbyter; et absoluat, et lubens discedam. Tum, qui aderant, seculares uiri, cum de nomine presbyteri interrogare uellent: Apagite, inquit sacerdos: Nam diaboli officium est et discordias serere, et quidquid potest mali mortalibus inferre. Quocirca nullam ei fidem adhibeatis, oro.  His demon indignatus, clara uoce, inquit: Re ipsa paulo post declarabitur, mentitus sim, an uerum dixerim. O quantas, pessime presbyter, dabis penas, cuius gratia in tot cruces et tormenta deuenit.

54. Ceterum Iesu gratia et S. Marie et S. Ioannis precibus a demone liberata puella, nescio qua gratia euenerit ut e uestigio intolerabilis et fastidiosus eam talis inuaderet morbus, ut, ulceribus toto corpore referta, atram undique scaturiret bilem, et demum impatientia et morbo capillis capitis euulsis, spectaculum omnibus, sed presertim affinibus preberet.  Transactis tamen nonnullis annis, in pristinam, uirginis Marie et S. Ioannis gratia, quibus plurimum se commendauerat, reducitur sanitatem; tantum pallorem et maculas quasdam in uultu seruans, de cetero ualens. Relatum est deinde his qui tunc hanc seruabant domum, presbyterum illum de quo supra uerbum feci, opera diaboli parentibus demonstratum, seu coniecturis, quod uerius creditur, agnitum, in alias partes, iudicium pro malefactis timens, sese contulisse, et miseram Dei iudicio in ultionem puelle degisse uitam. Fuerunt qui etiam affirmarent a fratribus iam dicte uirginis extra patriam necatum. Sed is rumor tantum, ceterum rei ueritas penes auctores sit. Nobis satis constat, pluribus annis prefatam uirginem in sanctissimi Ioannis  festiuitate nudis pedibus cum cereo hanc uirginis Marie domum adiisse deuote. His itaque et aliis, que retulimus et relaturi sumus, miraculis satis constat incantationes a peruersis hominibus fieri.

55. Memoria mea mulierem quamdam, Taddeam nomine, ex Prati  oppido, quod Florentia ferme decem millia passuum abest, a parentibus suis ad hoc S. Marie monasterium uidimus deductam. Hanc talis inuaserat demon, ut cruce solum facile liberaretur mulier. Ceterum ubi ipsa una cum comitibus iter domum hospitium uersus faceret, et [prope] fontem, qui iuxta capellam iugi labitur aqua, transitum haberet  ab eodem demone fatigata, ex manibus  multorum prosiliens, fugam facere conabatur. uerum, hinc inde concurrentibus cum opificibus, qui hoc in monasterio, precipue estiuo tempore, operibus indulgent, tum etiam bubulcis et agricolis quibusdam, capitur, trahitur, et, manibus a tergo deuinctis, ad capellam defertur ui. Cum igitur illic ab exorcista interrogaretur cur tam facilem ingressum ad eam et egressum haberet, respondit: Ego cum natura facilis sim et humanus, et hec mulier his pariter et aliis uirtutibus redimita probetur, nec cruces pati possum, nec eam uolo torquere: Ea propter, orantibus uobis, discedo, absentibus uero, in hanc, ueluti domum redeo meam.

56. Hec igitur et alia ridicula cum referret diabolus, et idem sepius faceret, cum eum lector amplius  perpeti non posset, et itidem huiusmodi ludibria monachos fastidirent, statuerunt ut eodem in loco cum cruce legeretur, ubi demon mulierem congredi solitus esset. Instante igitur sacerdote, et orationibus et minis adiurante demonem ut concederet alio; inquit demon: Concedam. Te, o puella, domi prestolor; cum ueneris, amicitiam antiquam, mihique gratissimam tecum inibo. His dictis, alio concedens, non paruum timorem et admirationem de se omnibus dedit. Mulierem uero illam fere exanimem  suo in discessu reliquit; ita ut multi eam uita presenti functam dicerent. Ceterum cum qui aderant, pars calidis brachia manibus fricarent, pars certatim uino aliisque rebus cum madefacerent membra, sensusque parumper tepentes reuocando [iuuarent], mulier quasi a somno expergefacta, in sese paululum rediens, cum surgere uellet, illico decidit.

57. Durantibus itaque in orationibus et psalmis monachis, tandem Dei gratia sanctique Ioannis meritis optime conualuit. Cum enim adhuc ex uerbis que diabolus supra dixerat: Te domi prestolor, o puella, suspensi existerent, monitu sacerdotis monachi, qui eum coniurauerat demonem, et etiam suorum affinium habita scelerum confessione, leti  in patriam rediere. uoui preterea mulier, ob tantum taleque beneficium, S. Ioannis meritis sibi allatum, annuatim, et in uigilia ipsius S. Ioannis ieiunium et festum, ueluti ab Ecclesia indictum, celebrare, et, quoties sibi facultas prodeundi daretur, non impedita partu scilicet uel alia re grauiori, in ipsius festiuitate hanc uirginis Marie domum adire. Mira res! et fide ipsius et gloriose Marie uirginis precibus et S. Ioannis meritis factum est ut deinceps nec diabolus ille, qui sibi superius, se ad eam rediturum, domi dum esset, pollicitus fuerat, nec alter ex malignis spiritibus illam ulterius aggredi est ausus. Quapropter, dum spiritus suos rexit artus, incolumem et beatam uixit uitam.

58. Ex oppido Lancisa  , quod in Arni superioris  ualle situm est, quemdam, non infimo loco natum, captum a demonio uenisse ad hoc S. Marie monasterium, multis comitantibus, uidimus. Forte tunc quidam, cui Zanobio nomen erat, superuenit, germanus cuiusdam monachi nostri Ordinis, qui adhuc uiuit; qui quidem affinium huius inuasi a demone precibus compulsus, quemdam necromantem uirum malignum et dolis plenum, Nepum nomine, ob consilia inquirenda ab ipso, quid in hoc homine agendum esset, adiuerat. Cui, quia ea que nefaria sunt agere tentauerat, diabolica uidelicet potius quam diuina inquirere auxilia, mirum stupendumque malum accidit in uesperi: Nam dum uno in loco in hospitali consederent ambo, ipse scilicet, et  a demone inuasus, illic breui interuallo dato, fessus itinere et somno, sese paululum dans quieti, caput intra genua posuit. At paulo post experrectus: Deo gratias, Deo gratias, inquit, conualui.

59. E contra Zanobius ille, qui Nepum adiuerat, ab eodem correptus demone, insanire, baccari, furere, adeo ut a quibusdam, qui ad hoc miserabile spectaculum concurrerant, compressus, uix eum sistere possent: Hoc enim quamprimum nuntiari monachis curauerunt, qui aderant, familiares et  conuersi; et cum nondum nox terram operuisset, et quamquam hora et Officium Completorii iam peractum esset, eum tamen in ecclesiam iusserunt duci. Res tam prodigiosa, et nostris inaudita seculis, mirum spectaculum fuit, ut dixi, non presentibus tantum monachis et conuersis, ceterisque familiaribus, qui hanc tunc domum incolebant, uerum omnibus hospitibus qui superuenerant. Demon igitur cum a sacerdote interrogaretur cur illum alium tam repente deseruerat hominem, et hunc, ubi primum aduenerat, sit ingressus, respondit: Superno nutu actum est. Cum ille diuinum tota mente et fide requireret auxilium, merito quamprimum his cruciatibus fuerat liberandus. Hic uero miser, qui indecentia potius quam conuenientia et iusta percipere  et intelligere curabat, non iniuria ita debuit torqueri. Cum enim monachi in pio opere orando et coniurando pergerent, peracta iam fere noctis hora, non sine hominis maximo cruciatu, sed sui imprimis, diabolus eum liberum et incolumem relinquens, abiit.

60. Equidem hoc terribile Dei iudicium, non presentibus tantum, sed absentibus exstitit pauori: Nam fama tanti miraculi, per omnes finitimas regiones breui diuulgata, et exemplo fuit et admirationi; et precipue supradicto Zanobio, qui, dum, amore et caritate fraterna ductus, unde minime debuit et a quo non decuit, querit alteri adferre medelam, sibi cruciatum inuenit. Discant igitur omnes non [opem] humanam, uel, ut rectius loquar, diabolicam imprimis,  sed diuinam in huiusmodi discriminibus esse inquirendam, ita ut multi egere religiosi, cum uiri tum mulieres, qui diuturnos cruciatus corporis, et, quod maius est, mortem maluere perpeti, quam alienum, preterquam Dei, uel unde haud honestum foret, inquirere auxilium. Memorare possem quamplures, qui memoria mea his preclaris fulsere uirtutibus, ni ea res [me] longius ab incepto traheret. Male igitur, ut ad propositum redeam, sibi consulit qui, ob sanitatem corporis recuperandam, anime ruinam uitare non curat. His itaque bone ualetudini et pristine sanitati redditis, non paruo gaudio cunctis, quos antea meror et tristitia inuaserat, exstitere, et cum unus imprimis oppido obnoxius uirgini  Marie sanctoque Ioanni existeret, ambo deinde ex obligatis sese fecere obligatissimos, et leti concederunt Lancisam.



PARS uI.

61. Ex ciuitate Aretina quatuor germani, multis aliis comitantibus, olim hoc S. Marie monasterium gratia bone ualetudinis recuperande quesiuere; quorum unus, ut re ipsa declarabatur, a demone fatigatus [erat;] ceteri uero, etsi ipsi clam uexarentur a diabolo, incolumes tamen apparebant. Inter legendum enim et orandum, hoc, quod prius erat occultum, cunctis qui aderant liquido patuit. Cum enim unus ex his, ad purgandum uentrem egressus, haud procul a monasterio uaria et stultitia et uanitate plena ageret, ita ut metui et admirationi quibusdam  foris tunc existentibus esset, intra monasterium cursim irrumpentes illi, omnibus occurrentibus, que foris uiderant, enarrabant. Ex his igitur, qui comites et socii fuerant, trepidatione rigidi foras prorumpentes nonnulli, et cum his alii ruricole immixti, eum huc illuc cursitantem, et se lapidibus et saxis pro uiribus tutantem non sine maximo eorum discrimine tandem corripientes, innexum fune ui traxere intro. Illico ex fratribus alter tremere, signaque de se satis conuenientia quod ipse in demonis potestate esset, dare: Itaque statim capitur. His et quartus additur frater, qui ferox et suopte ingenio et demonis uiolentia, cum ea que ab antistite legebantur haud pati posset, foras, cedentibus omnibus qui aderant, ingenti ti  more correptis, ni quidam ceteris sagacior ecclesie fores clausisset, proripuisset sese.

62. Cum igitur in ancipiti periculo horror ingens spectantes perstrinxisset, nec in tanta demonum turba quid agendum quoue se uertendum ad plenum noscerent; cum alii uehementioris ingenii uiri ad eum irruendum censerent , alii uero, monachi presertim, lenia remedia aptiora fore, concitatumque animum frangi [difficilius] quam flecti posse, dicerent, inquit pater abbas: Cum tutius tum facilius probo, hunc pro tempore adeat nemo: sed ut hi alii uirginis Marie, sanctique Ioannis uirtute, uestrisque orationibus liberi incolumesque euadant,  quam primum operam date. Interim ille diuturnitate temporis et tedio affectus, locum, quem nunc contra omnium uoluntat in tenere uidetur, inuitus uelit nolit deseret. Fit igitur ut pater abbas censuerat. Instant igitur, primo coniurant demonem et exorcizant, alio uero subeat. Omnes enim cum religiosi tum seculares flere , piissimam uirginem Mariam, sanctumque Ioannem, ut his miseris opem ferant, orare.

63. Inter orandum itaque, cum sacerdos causam ingressus illorum demonum ab eo demone qui primus erat inquireret, inquit ille: Hos quatuor  fratres scias uolo, in alterius quamdam possessionem deuenisse, eamque fraudibus quibusdam et cauillationibus sibi uindicasse, et ius denegasse alterius, suumque ratum et firmum ut rectum haberi uoluisse, et ex tunc pro sua quisque ui certare ne his quibus iure hereditario fundus conueniret, redderetur: quocirca in has miserias et erumnas diuino numine precipitari. Qui ni prius supplices culpam fateantur suam, et agrum, quem fraude sibi uindicauere, propriis restituant dominis, et, ut iura diuina et humana petunt, iureiurando confirmauerint, seu uades dederint, se uel male ablata ex tunc restituere, uel in concordia deuenire, mihi credite, nos pro tempore, quia cruces tot, totque tormenta amplius tolerare non possumus, locum  Deo daturos; uerum paulo post in eos, uelut in nobis obligatissimos, iterum redituros, ut acrioribus eos afficiamus tormentis, dubitet nemo.

64. uerum, ut alias, cum demoni fides nulla daretur, diuino officio diligenter peracto, sacerdos quam occulte possit, dedit operam ab his qui aderant rem quam maxime manifestam haberi. Qui cum se quedam persensisse confiterentur, eos monuit ne rem aliquo pacto palam facerent, imo uehementer simularent, et uia quadam eos adirent, bene pollicerentur, et, occultius quam fieri possit, hoc explorarent diligenter. Causa itaque ab his quos sacerdos monuerat peroptime, uti demon dixerat, ita esse cognita, eos dure seorsum presbyter monachus seueris uerbis increpare, castigare  imprimis, deinde blande monere ut deinceps cauerent, uellentque potius suis pauperrime et duriter, ac alienis otiose et laute festiueque uitam agere.

65. Rebus itaque diligenter, ut sacerdoti monacho placuerat, confirmatis; fide etiam, ne quid obscurum maneret, data, unus, inde alter, post tertius, demum quartus adeo facillime in bonam ualetudinem rediere, ut de se omnibus qui aderant admirationem non paruam exhiberent. Et Deo uirginique Marie matri eius et S. Ioanni, deinde patri abbati gratias agunt, liberaliter habiti in calamitate sua, demum in patriam leti ubique locorum Ioannis sanctissimi nomen extollentes, rediere; et, ut fuerant polliciti, quidquid iniuste furtimue sibi  uindicauerant, propriis dominis reddere, et fructus restituere curantes, ut in S. Ioannis festiuitate a quibusdam Aretinis nostris relatum fuit, melius uitam deinceps rectiusque instituere suam. Hec igitur mortalibus cunctis exemplo sint, quid discriminis quidue periculi his immineat, qui uel calliditate uel ui, uel alio quouis modo sibi aliena uindicant. Nam etsi hac in presenti uita omnes, ut meriti sint, non animaduertantur, ne se impunitos putent in futura: etenim grauioribus flagris afficientur. uerum nunc ad reliqua.

66. Quamdam puellam, Liuiam nomine, ex Fori Liuii  ciuitate  ad hoc  S. Marie monasterium deductam complures monachi et conuersi, qui adhuc supersunt, uidere. Hec puella imprimis ad quamdam sanctissime uirginis Marie basilicam, nouiter mirificeque constructam, deducta fuerat: Que quidem basilica per quatuor millia passuum a supradicta abest ciuitate, Cesenam  uel Forum Pompilii  uersus. Eo in loco illico meritis gloriosissime Matris Iesu, ut omnes qui eius implorant auxilium, liberata est. Paulo post idem demon eamdem, quam dixi, Liuiam ingressus  est puellam; quamobrem affines eius non paruo timore correpti, ad hanc Marie uirginis ecclesiam, de qua nunc uerbum feci, deducere cum uellent, per eiusdem os demon exclamare, et totam complere urbem: Non exibo, non alio concedam, nisi S. Marie de ualle Umbrosa monasterium quesiueritis. Ceterum hoc affinibus et aliis quampluribus et ludibrio haberi, cum uirginis Marie patrocinium nulli unquam cum cordis fide petenti defuerit; et edio etiam ob itineris difficultatem: distat enim fere per septuaginta millia passuum. Quamobrem summis uiribus, demone plurimum renitente, eam ad S. Marie ecclesiam, de qua nunc dixi, duxere inuitam.

67. At illic multis diebus et laboribus frustra  consumptis, eremita eos miseratus inquit: Dicam quid sentio, dilectissimi, ex quo incassum hoc in loco tempus atteritur; quoniam neque diabolus ab insidiis cauet, et nos suis pollicitando et promittendo lactat uerbis; neque enim alio concedere statuit: uos [monasterium] S. Marie de ualle Umbrosa adire reor optimum, cum melius me calleatis locum illum et S. Marie et S. Ioannis Gualberti precibus, miraculis, pluribusque pollere prodigiis. Fit itaque ut uir Dei censuerat. Arripientibus iter compluribus, simul demonem penitere cepit incepti; se miserum millies clamitare, urbem totam clamoribus tartareis et ululatibus femineis complere; eos dicebat iter arduum absque puelle salute agere.  Ceterum et tergiuersanti nulla datur fides, imo quamplures suis commoti calliditatibus et fallacem et uersutum appellare, se nunquam quieturos, nisi discederet, affirmare penitus. Per longa igitur et aspera et saltuosa itinera die tertia qua domo abierant, huc uesperi peruenere. Quid uero laboris in itinere pertulerit, quid admirationis de se cunctis quibus occurrebant diabolus dederit, ob prolixitatem uitandam pretermittere utile uisum est.

68. Ubi igitur uenere, etsi noctis tempus iam adesset, tamen ab his quibus cure hospites sunt liberaliter habiti, presertim quia et huius religionis monachus Forliuiensis, cui nomen Marcello erat, pietate actus, eis optimus, ut ipsi retulerant, exstiterat  comes. Postridie igitur, his parum cautis, hac calliditate usus est demon: ad tempus enim discessum simulans, puellam humilem et quietam, dare signum crucis in fronte sinere, orationem Dominicam, angelicamque uirginis Marie salutationem, ut rite et suo ordine diceret, permittere; et denique nichil, quibus sane mentis utuntur homines, quin et ipsa uteretur, pretermittere. Hi igitur parum prudentes S. Ioannem imprimis in celum attollere, deinde, cauillationibus diaboli et insidiis de  tenti eam liberam, quo cupido uellet, ire permittere.

69. Ipsa itaque quia et causa et locus opportunus sibi erat precibus muliebribus, a suis per pratum, quo monasterii pars cingitur, facile incessu impetrato, his aliis rebus intentis, extemplo fugam arripuit. Quod nisi undique nostri, qui foris tunc essent, properassent, et eam suis etiam auxilium ferentibus, ui cepissent, profecto ea die ad alienas se contulisset extraneasque regiones: tales tantasque sibi uires diabolus inter fugiendum administrabat. Quam captam, manibus a tergo reuinctis, ad capellam, que iuxta monasterium edificata est, uiribus ingentibus rapientes, omnes alii, qui domi et foris tunc aderant, ad eam uisendam concurrere. Edicto  insuper a Patre monasterii, ut pro ipsius salute pro se quisque Iesum, uirginem Mariam, sanctumque orarent Ioannem, foras monachi omnes ordine quodam cum S. Ioannis brachio, uti mos est, cum res necessitasque expostulat, incedentes deuote, et ad id loci, ubi demon ingentes clamores per os puelle dare, uentum est.

70. Sciscitante sacerdote, unde sibi tanta petendi creaturam Christi iterum audacia, presertim cum gloriosissime uirginis Marie meritis pristine reddita fuerit sanitati, inquit demon: Cur a me ea requiris, que ad te non pertinent, o sacerdos? Tuum perage, quam recte potes, officium, et ne ea inquiras, que ad te nil attinent. Cum enim ab omnibus psallendo et cantando in longum traheretur oratio,  et demon, tametsi multis afficeretur tormentis, in sua tamen permaneret sententia, Spirituique sancto locum non daret, utile uisum est in diem alteram, sui coniurationem et cruces, quia puellam uehementer concusserat, differre. Interim abbas Pater Iesu uirginique Marie sanctoque Ioanni priuata supplicia  decernere: id leto animo monachi pro se quisque agere, ab oratione non desistere, diabolo intus, foris, singuli simulque quietem nullam dare.

71. Postridie uero orationibus omnes intenti, et sacerdos iugibus continuisque coniurationibus instare, ut in rem suam concederet demon. Tandem multo tempore in pio opere attrito, S. Ioannis uirtutem ferre amplius non ualens ingenti cum stridore  et terrore loca petiit. Puella uero Liuia fere per horam uti defuncta uita humi prostrata iacuit. Ubi surrexit non parua admiratione teneri, ubinam gentium esset, quid quidem ille monachorum aliorumue hominum globus inquireret, interrogans. Causa cognita, inquit: Grata mihi res est, o boni uiri; de me quidem ob consecutam sanitatem gratissima sancti Ioannis annuatim, dum spiritus hoc reget artus, memoria erit; cui pro uirginis Marie  caritate gratias ago, agamque semper, mihique uoluntarium pro tanto in me collato beneficio in ipsius uigilia ieiunium indico; addo insuper, o parentes affinesque mei dulcissimi, annuariam ipsius S. Ioannis commemorationem celebrem in S. Antonii templo, ubi nostrorum cadauera iacent, fieri. Asserunt se facturos affines, et statim S. Ioannis brachio deuote osculato, ualedicentibus fratribus, domum discessere. Quam puellam postea humana omnia despexisse, parentes, propinquos, et cetera, que apud mortales prima habentur, et religionem monialium iniisse accepimus. Non enim alibi melius et latius posse rebatur ea diuina bona sumere et mereri, que paulo ante meritis Marie semper uirginis et Ioannis sanctissimi degustarat.

 72. Ceterum non abs re uisum est in calce miraculi contra contentiosos et peruersos quosdam [agere] qui asserere nituntur, ex quo prefata puella non ibi in S. Marie ecclesia, ubi prius, sed hic conualuerit, sanctos Dei, non ubi uolunt, sed ubi Deo libuerit, infirmitatum gratiam impetrare  . Quod equidem quam insulsum nefariumque existat, aliorum sit iudicium. Mihi sat erit, quid hac in re sentiam disserere, si forte sic horum falsa refellatur opinio. Mariam itaque uirginem sanctosque Christi Iesu omnes eadem uelle, eadem nolle, dum sunt in patria eterna, que Iesu grata acceptaque sint, censeo: cum idem iehsu in sacris Euangeliis sentire uideatur, dum dicit: uolo, Pater, ut quemadmodum ego et tu unum sumus, ita et isti in nobis unum sint. Eo fit, ut  quidquid sancti uiri operantur, Dei nutu, uirginisque Marie tantum precibus premissis, id agant. Tuam igitur, o maleuole et detractor, uitam, non sanctorum merita culpes, oro; si non, ut tibi gratum esset et ubi uelles, sed quando eis lubet, et quouis gentium prodigia diuino nutu et auxilio inter mortales ostendunt. Sed nunc ad reliqua.



PARS uII.

73. Ex ciuitate Aretina  , de qua supra uerbum fecimus, mulier quedam iam in decrepita etate constituta tali demone uexabatur ut, uinctis etiam post terga manibus, uix a duodecim uiris acerrimis teneri sistique, nisi cum ingenti difficultate et labore posset. Quam rem amici una cum parentibus  egerrime ferentes, dubitare, quidnam in tanta re agendum esset; eam [an] scilicet, ui hominum conducta, traherent, seu, atroci iumento inuento, eam undique uinctam desuper sedere iuberent. Tandem satius uisum est, mulum seu caballum ad anum deferendam conducere ad tempus, quam tot uiris et sibi oneri detrimentoque esse. Inuento itaque mulo, qui eiusdem agri ceteris omnibus uiribus prestaret, ipsam funibus fortissimis irretitam  ligauere desuper. Tum demon suis uiribus usus, eam et mulum, tartareas emittens uoces, adeo quatere, ut nisi ex omni multitudine, que ad hoc miserandum spectaculum ex tota urbe presto fuerant, fortissimi iuuenes quidam, quamcitius ad eam excipiendam prosiliissent, confractis ex omni parte nexibus, ipsam et mulum, non sine ingenti utriusque detrimento, ad terram detrusisset demon. Quamobrem, ut erat, atrox uisum est id pessimum facinus diaboli.

74. Silentium itaque triste ac tacita mestitia ob hoc ita defixit omnium, sed mulierum presertim animos , ut pre metu oblite quid agerent, quo se uerterent, deficiente consilio, alie alias rogarent,  si quid tale unquam audierint, uiderintue. Cum interim magno metu quidam, huic anui non parua coniunctus affinitate, cum nonnullis primoribus ciuitatis se ad eum locum, ubi misera mulier prostrata iaceret, processit, moxque exclamans, inquit: O mea mater infelix, quid tantum de te meruisti? Ubi nunc illa, qua plurimum erga inopes usa es, misericordia? Ubi nunc crebre omnium ecclesiarum uisitationes? Nonne, ut perspicio, iehsu te deseruit, diabolus uero te totam inuasit? His itaque uerbis omnibus lacryme oborte, paululum morati, inquiunt: Tempus in mestitia inanibusque querelis ne teras, oramus. Cura, cura quamprimum, ut ad S. Marie de ualle Umbrosa monasterium, sin minus duci potest, multitudine iuuenum coacta, trahatur  ui.

75. Mouit feroces iuuenes ad opus subeundum, tum anus insolitus inauditusque casus, tum etiam uiri dignitas. Quocirca, non multa oratione consumpta, anus illa catena innexa a circumfusa iuuenum turba modo trahitur, modo subnixa in erem per eorum manus defertur. His additur religiosus quidam sacerdos, qui Deo uirginique Marie et crebras fundens orationes, diabolo demeret uires, ipsisque opem ferret. Inter trahendum itaque ingens clamor et stupor ciuitatem totam inuasit. Aduolant igitur undique, cum uiri, tum mulieres; pueri etiam utriusque sexus et etatis, ita ut se tumultus per uicos non sustineret, sed passim urbem totam peruaderet.  Quibus ciuitate egressis ex agris et mapalibus tuguriolisque, quibus ager ille olim refertus esse [solebat], obuiam ueniunt ruricole bubulcique omnes, rem insolitam admirantes: idem fieri, quo ibant, quoad hoc S. Marie monasterium petiere. Hec ab his, qui iter una fecerunt, monachis relata sunt. Addebant insuper: Quacunque iter dirigeretur nostrum, ea specie, oris in primis pallore ac macie perempta [apparebat.] Cui etiam arte diaboli fedi oculi, terribilisque ac deformis aspectus esse: deinde tartareis uocibus, senilibusque ululatibus, quos crebrius emittere, omnibus terrorem ac tumultum de se dare. Fidem, ita esse eadem, que hoc in monasterio eo uesperi, quo uentum huc est, ageret, faciebant.

 76. Tunc quieti pro tempore fessis locus datus est. Postridie uero summa luce celebratis officiis, monachorum more capitulis laxatis, cum ex monachis unus, cui uicissitudinario ordine demones coniurare officium erat, ad capellam, quo mulier tracta fuerat, cum cruce et aqua sale uerbisque diuinis expurgata concederet; prestigiis arteque demonis ita factum est, ut penitus anum, cunctis liberam malis, qui aderant, crederent, assererentque omnes. Quibus monachus: Cui nomina mille, mille artes nocendi; perfacile est, harum inexpertos rerum fallere. Quocirca ita esse necne ut periculum faciamus oro. Fiat, inquiunt illi. Coniuratur itaque a sacerdote diabolus, ceteris aliis orationi ac precibus deuote humiliterque intentis. Quorum fide uirtuteque  Ioannis beatissimi, mox illas demonis simultates et uersutias, quibus in rebus parum cauti illaqueantur mortales, esse patuit.

77. Cum demon uirtutem sanctitatemque beatissimi Ioannis non ferens exclamaret: O cruces, o tormenta, me miserum, heu, heu, atrociter torqueor! Desine, o sacerdos, desine, si qua in te est pietas! Instare tamen, sacerdos, nec a pio opere cessare. Commotus quandoque cruce uexare, uerbisque minacibus demonem sic prouocare: Istac facie, istis dolis, o pessime, miseros cecosque ludificas mortales? Abi, quo dignus es, non rediturus. Aliam te oportet, o demon, aggredi uiam, etsi nulla sit, qua non tuis fallaciis circumieris false. Tacet demon, ira, non pudore ductus. Hic tamen,  ut alio uersum tendat, instare; minis, orationibus, coniurationibusque mixtis rem accelerare: cui demon haud assentire, sed totis uiribus resistere; ac demum ingenti uoce, cum eum amplius perferre non posset, inquit: Tuas, o sacerdos impie, coniurationes, orationes, minas, etiamsi ad uesperas deduce res, floccifacio: quamobrem si tibi alia incumbunt negotia, ea, si sapis, perage, et ab his desine tandem.

78. His igitur uicissitudinariis controuersiis iam diei hora quarta fere peracta, cum sacerdos monachus se nichil proficere, et diabolum re asperiorem, atrocioremque fieri intelligeret, anui compatiens, que fessa corpore, egra mente uix spiritus uitales  dare, a pio opere desistens, introque rediens, rem omnem Patri abbati curat enarrare quamprimum. Mox Pater abbas, conuocato monachorum consilio, imperat in silentio pro se quisque orent. Deinde paruo dato interuallo, uti mos est, rebus omnibus diligenter instructis, foras canendo et orando prodeunt monachi omnes, et, qui partem inferiorem habent, conuersi, eo, de quo supra uerbum habui, sanctissimi Ioannis brachium deferente, quo diabolus uehementer percussus, plus solito furens; uix mulier illa misera a circumfuso iuuenum globo ita teneri, ut flexis genibus esset.

79. Sacerdoti igitur, in rem suam instanter iret, precipienti, demon truces oculos, os spumosum, uultum anus ipsius ardentem iracundia ostentans,  uerbis minacibus inquit: Non tuis, o omnium pessime, uerbis, sed Dei nutu, etiam et Ioannis uirtute hinc paulo post inuitum alio properare oportet. Nihil refert, inquit sacerdos, si dictis facta compenses; uereor tamen, ne tua solita nefaria usus calliditate, et uersutia, tergiuersando, nosque uerbis iactando, in longam moram hanc tuam protrahas fugam. His diabolus subridens, paululum moratus ait: uelim, nolim, abeundum est. Diutius enim hic esse, etiamsi sit uoluntas et cupido, Dei uirtus prohibet. Tui egressus signum des, ne amplius frustremur, te, inquit sacerdos, coniuro. Dabitur, demon ait, quamprimum, illicoque anus ipsius solea uno exuta pede, extra ualles, qui capellam una ex parte muniunt, diabolo uolente, cum admirarentur quidnam  actum esset de ipsa, qui aderant mortales, inuenta est.

80. Exinde maius datum, Deo uolente, signum: Dum enim in rem suam malam iret demon, ceu fumus ex ore mulieris uisus est diabolus paulatim superiora et erea petere. Proh bone Iesu! mirum quantum stuporis admirationisue hoc prodigium omnibus, qui aderant, dederit; presertim quia alias Aretini illi simile uiderant nec audierant. Gratias itaque ingentes Deo, uirginique Marie et S. Ioanni agentes, auxilium precibus exposcunt, uti uolentes anum ipsam seque et Christianam religionem sospitent uniuersam. Demum ualedicentes abbati eeterisque, leti ad Aretinam ciuitatem contendunt. Anus illa non immemor beneficii, sibi perpetuum in  S. Ioannis Gualberti uigilia indixit ieiunium. Ad hoc addidit etiam ut annuatim pedester  , sin minus ob etatem id munus obire ualeret, comparato sibi iumento, equester ad hoc S. Marie monasterium, comitantibus nonnullis cum uiris tum mulieribus, sanctitate Ioannis in primis, deinde mulieris nobilitate compulsis, in ipsius festiuitate contenderet: eo ducta amore diuino et Ioannis sanctissimi beneficio, ut nullam molestiam, nullumque laborem, sed uoluptatem potius, ieiunium iterque asperum afferrent. uerum nunc ad reliqua. Nam Ioannis sanctissimi miracula prodigiaque stupenda sese nobis cateruatim offerunt.

81. Ioannes quidam non infimo loco natus, qui  hospitium in loco, quod Malmantile  dicitur, ab urbe Florentina non multum distans, hereditario iure habebat, a pessimo demone, ut deinde a re ipsa probatum est, captus, a suo germano strictus undique funibus, in atroci etiam positus iumento, ad hoc S. Marie monasterium, comitantibus ex affinibus et clientibus nonnullis, nostra tempestate  deductus est, cum antea Passinianum monasterium, ubi S. Ioannis, huius religionis auctoris, corpus honorifice requiescit, adiuisset, nec ea, quam optauerat, sospitate esset potitus. Cum uero in his, que diabolus suis hic dolis gesserit, quod sane faciendum esset, nolim immorari, nam tempus profecto maturius, quam res me deseret; iuuat tamen non preterire, quam callide astuteque monachos decipere tentaret, cum eum flexis genibus supinas ad Deum manus tendere, ac instantia frequentiaque orationum prolixarum Deum, uirginemque Mariam fatigare, Ioannem prefatum in ecclesia, monachis officium intente psallentibus, hisque cum admirantibus, permitteret.

82. uerum cum monachi, diuino celebrato officio,  signum crucis in eum ederent, tum, qui esset, apparebat, cum probe ut amens consternatus a loco suo humique prostratus exclamaret. Ceterum cum hoc in loco etiam, nescio qua gratia, multis diebus, orantibus et coniurantibus monachis, pro sui ualetudine recuperanda frustra consumptis, nichil proficeret, ne inane tereretur tempus, hoc nobis egerrime ferentibus, Romam, nequid ob sui bonam ualetudinem recuperandam pretermitteret, alter frater contendere statuit. Ubi igitur Romam uenere, columnam, cui iehsu Christus herens, dum predicare solitus erat, ingressus [est] in primis, si forte incolumis fieret. uerbum ubi id parum procedere cognoscit, bonorum consilio omnia experiri malens, cunctas, que Rome sunt, ecclesias sanctorum reliquiis  celebratas, deuotissime perlustrans, non modo fratris sospitatem inuenit, sed diabolus, ubi ex ecclesiis cedebatur, in dies fieri ferocior.

83. His rebus asperis alter frater non perturbari, sed Deo gratias agens fortemque animum gerens, statuit quouis modo operari, ut ille pristine redderetur sanitati. Ad Aquilensem  ergo urbem, ubi S. Bernardi  Minorum Fratrum corpus honorifice quiescit, quia, ut fertur, illic Iesu Christi gratia plurimis pollet miraculis, contendunt. Ibi etiam incassum cum tereretur tempus, diuinis confidens beneficiis, alia, que per Italiam fama clarissima sunt loca templaque adiens, fratrique sospitatem non dari intelligens, nullum ferox uel malum  uerbum edens, domum redire parat. Igitur cum redirent, ubi ad id loci uentum, quo olim Annibal, ut memorie proditum est, suorum castra, cum Romam contenderet, posuit; qui locus nunc Lancisa, propter saxa tunc a suis incisa ad paludem exsiccandam dicitur  : dixit ille, quem demon uexarat acriter: Mi frater, en iter, quod ad monasterium  S. Marie de ualle Umbrosa dirigitur. Quid tum? alter frater: Quid tum? Ut eo contendamus. Satis superque satis, inquit ille, aliis nobisque tedio, molestie onerique fuimus; quamobrem inceptum domum nostram uersus iter peragamus oro. Non ita, frater, non recte sentis profecto: persuadeo enim, me S. Ioannis precibus, cui magnopere credo, incolumem euasurum. Iesu bone, quid uera sanctaque fides, humanis insita pectoribus ad uarias gratias impetrandas ualeat possitque, cum unaquaque in re bona uel sospitate obtinenda cognoscatur, tamen in hoc liquido patuit.

84. Cum enim hic totam, ut incolumis esset, Italiam petierit sanctaque loca adierit uniuersa, quodque optabat, haud impetrarit; dum cum germano  bona fide dat mutuo accepitque uerba, ex iumento prolapsus, inter fratris aliorumque manus excipitur, humique sensim ponitur: ibique, ueluti spiritibus uitalibus cunctis destitutus, prostratus iacens, non longam sic trahens moram, Deo gratias, Deo gratias, bis iterata uoce exclamat: ecce conualui, quid timeo, quid iaceo, quid differo beatus ego! His frater auditis, in fratris osculum gestiens prorupit. Clamor inde comitum pre gaudio, concursusque hominum illuc, mirantium quid rei sit. Surgunt ambo; lacrymis obortis inquit ille: Equidem hoc meo fratri constat satis, quantum ceteris in beatorum uita prestet Ioannes Gualberti sanctissimus; cum uniuersam, ipso a demone capto, perlustrans Italiam, omnium loca sanctorum,  que nostra memoria fama ingenti et gloriosa perfulgent, adiuerim deuote, nichilque ulla in re profecerim, nunc, quod minime sperabam, eo tantum inuocato, celitus nobis auxilium sua solita pietate mittere dignatus est.

85. Deinde ad fratrem conuersus, ait: Ecce sospitatem tibi precibus Ioannis sanctissimi redditam, mi frater: me dubie fidei et modice penitet, qui tibi parum fidei adhibendum esse [duxi]  . Desino, et Deo omnipotenti, qui nos creauit redemitque, et uirgini Marie matri eius, sanctoque Ioanni, quam maximas, quam ingentes, pro tanto talique beneficio in nos collato, ob tuam ualetudinem ago gratias, agamque semper. Sepius enim  mihi, carissime frater, dum atrociter torquebaris, et querentibus nobis, nullum de celo daretur auxilium, hec mecum tacitus: Heu! heu! in hoc me uita infelix traxit, ut fratrem meum, non in ergastulo clausum, non exsulem, non gladiis hostium pereuntem, non atroci morbo aliquo confectum, sed in merore et luctu a demone inique possessum, morte grauiorem uitam uiuentem uideo: et quod me male semper habuit, presens periculum, quod  anime imminebat. Iamiam, frater animo meo carissime, ex quo meritis Ioannis sanctissimi ex tot erumnis et miseriis euasisti incolumis, meque etiam, in tanta mala precipitatus, tua sospitate fecisti beatum. Nunc profecto, Iesu bone, si tibi hoc animo sederet, mori liceret, ne iterum egritudo aliqua rerum humanarum me spectaculum prebeat. Eumque deinde amplectens et exosculans, ab omni turba hominum comploratio ea miserabili oratione hisque gestibus orta est. Demum ad hospitium inclinati, summa cum letitia sumpserunt cibum.

86. Cum igitur, sumpto cibo, quam uiam aggressuri essent haud adhuc statuissent, ad uallem Umbrosamne, an in patriam contenderent, presertim, ut dixi, cum uarie sentirent, Ioannes sic  adorsus est fratrem: Ex quo, mi frater, de itinere sumendo longe aliena tibi mens est, saltem in hoc mecum sentias uolo, ut gratuito libentique animo, ne ingrati erga S. Ioannem simus, qui nobis in tempore opportuno opem tulit, quo ipse usus in hoc itinere, mulus ualimbrosano monasterio dono detur. Non mulus tantum, inquit alter frater, uerum pro religione proque salute animarum nostrarum ducenti aurei ad illius monasterii sumptus augendos, ut de religione tam bene merentibus monachis penes Iesum gratiores acceptioresque simus, in Florentino monte ea lege, qua ciues ius edi uoluere, ponantur ex his bonis, que nobis paterno hereditarioque iure probantur esse. Hoc tuum consilium,  tuamque sententiam probo et laudo, mi frater, ut uitam illam immortalem, gloriosam seruis Dei eleemosynam Dei amore tribuendo, nobis uindicemus. Sicque rebus compositis, leti domum discedunt. Quos annuatim insuper S. Ioannis festiuitatem celebrasse, dum uita eis fuit mortalis, accepimus.



PARS uIII.

87. Procerum quemdam ingentique corpore uirum, cui obsita squalore uestis, promissaque barba, insuper et capilli incompti efferauerant speciem oris, huc, nullo comite, contendisse uidimus. Qui quidem prima facie, ut insanus a nonnullis, qui foris erant iuuenes seculares et conuersi, pro ludibrio habitus est: sed cum demum ipse uerbis rebusque certis signa miseri non insani hominis daret, se nutu diuino  hunc locum sanctissimum, ut incolumis a spiritu iniquo, qui eum uexarat diu, euaderet, petiisse; sciscitantibus illis unde id sibi malum, unde ille habitus et corporis deformitas, inquit: Me miserum bello Brutio  , quod his proximis annis in Flaminia  crudeliter ac inique gestum est, propter populationes agrorum non modo fructu carui, sed uilla incensa est, insuper, direptis omnibus pecoribusque abactis, tributum etiam iniquum meo tempore  imperatum es alienum fecit. Quamobrem a creditore non in seruitium tantum, sed in ergastulum et carnificinam ductus [fui]; quo in loco clausus in tenebris cum merore et luctu annos exegi quamplures: inde hic habitus et hec deformitas corporis, unde uero in diaboli deuenerim possessionem, etsi pudet, dicam tamen:

88. His equidem circumuentus, que dixi, malis, cum impatienter et egerrime, magis quam Christianum deceat, uarios acerbosque fortune casus haberem, neque aliquem iam per tot annos mei misereri perciperem, ira in furorem uersa, Christi religionem preter morem detestari, in alios cum seruos tum socios, qui una nexi clausique tenebantur, combaccari; in me pestem perniciem superi atque  inferi conuerterent, precabar; totus denique insanire, nil pensi, nil moderati habere. Hanc insaniam et intemperiem qui aderant, admirantes, meque a demone possessum, ita ut erat, sibi persuadentes, domino ceteris nuntiant quamprimum. Ille in primis hec uera pro fictis falsisque reputans, meque ea, ut egressui locus facilis daretur, fingere asserens, eis haud assensum prebuit. Tandem uero cum hi et alii, qui stupore percussi, illuc, ubi carcere detinebar, properando ueniebant, hec eadem sibi sepius dicendo iterarent, flexit animum suum, et cum quibusdam lictoribus ferox carcerem adiens, atroci uultu uerbisque minacibus inquit: Tu his fictionibus, insaniis, debacchationibusque, hoc carcere, his nexibus, nisi fenore soluto, euasurum existimas?  Ha! quam falsus animo es! His acriora, si perrexeris, mihi hercle dabis tormenta. Quamobrem, si sapis, his finem impone, ereque alieno te liberum redde. Cui ego: Cur, domine mi, in me uoces, indecora, probrosa obiicis uerba? Non enim ut putatis, hec, ne es alienum reddatur, ago. Inuitus in hanc interdum, meis sceleribus id exigentibus, deuenio insaniam. Qua tamen insania sepius gloriosissime Marie semper uirginis [intercessione] cui magnopere animam corpusque meum commendo, ut nunc, liberor.

89. His igitur uerbis precibusque circumstantium, cum ire ipsius resedissent, motus pietate, me, uadibus tamen, datis, ergastulo liberauit. Hunc uero  locum petere cum uirginis Marie pietas, tum rumor deuotionis et sanctitatis eius me, desertum ab notis et amicis, eo inuito, qui me nunc premit diabolus, cegere. Quocirca magnopere hortor uos, ut me intro ad ecclesiam ducere uelitis: nichil enim usquam mihi tutum, nisi sanctis in locis arbitror. Hec igitur diabolus egre ferens, omnibus audientibus, inquit: Quandiu, o omnium pessime, abuteris patientia mea? Hactenus pius in te, posthac impius existam, ingratissime. uos, qui adestis, cui mea prestiterim beneficia, animaduertatis, oro. Deinde usque adeo miserum agitabat, uexabatque hominem, ut non magis in eum prosilire, quam inde cedere omnes timor suadebat.

90. Tandem animi uiribus recuperatis, globo  iuuenum facto, quam caute quamque uelociter possunt, in eum, qui uirginis Marie auxilium subsidiumque assidue petebat, irrumpunt; eumque compressum torueque clamantem, manus a tergo deuincientes, trahunt celeriter intro. Qua re insolita, cum utrimque oriretur clamor, concursus conuersorum aliorumque, qui tunc foris et domi uariis incumbere rebus, fit in ecclesiam. Abbas uero aliique monachi, qui tunc in stationibus dispositi ad orationes Iesu fundendas seu aliquid aliud agendum erant, hoc clamore exciti, extemplo, quid hoc sit, peiora uerentes, inquirunt. Ceterum, causa cognita, iubet Pater rem per monachum tentari, insanusne, an demonio captus esset homo ille. Tum diabolus, cruce coniurationibusque adhibitis, necessitate etiam  ipsa cogente, tentare ultima: cum illi misero multo maiores solito uires administraret, facto impetu, uir ille e manibus tenentium prosiliens, ceteris eum insequentibus et indesinenter Iesum uirginemque Mariam pro se orantibus, foras prorupit sese.

91. Cum uero ad quercum, rigidamque mire magnitudinis et ingentis roboris [arborem, que] late umbram ramis diffusis undique prebet, nec a monasterio multum distat, anhelans cursim deueniret, fessus resedit solus, diabolo iugiter uerbis supplicibus orante ut domum, ex qua eo uolente euaserat, repeteret suam, hec inter alia disserens: Nosti peroptime, mi Iuste , quam domi forisque erga te in Christianis ritibus exercendis, in supplicibusue agendis benignus  humanusue exstiterim; nunc ob hec facta abs te qua gratia sperner, cur his in locis tam atrociter tamque dure crucier, nescio. Carpe igitur iter, quam cursim uales, domum uersus, et nichil uereare; nam te tutum securumque domi sistam. Miseret me tui, qui ultro cruciatus inquiras dum in patria laute leteque, me uolente, uiuere possis. Ha! omnium hominum seductor, inquit Iustus, ego tua et non potius uirginis Marie immensa misericordia ritus exerceo Christianos, Iesuque legem seruo? eapropter tace, tuisque fucatis uerbis ne me eneces, oro.

92. His ille commotus, hunc Iustum atrociter torquere: ille millies geminando Iesu uirginemque Mariam, ut sibi opem ferre dignarentur, exclamare.  Hec iniqua in miserum hominem illum a diabolo machinata: nam eum sepius ad terram ingenti cum ipsius dolore trudere; et pia, quibus ipse Iustus in uirginem Mariam utebatur, uerba lacrymas omnibus qui aderant , concutere, eique auxilium ferre, sed quisque parti sue timebat optare. Demum Iesu Christi gratia, diabolo uiribus demptis, miser ille sudore lacrymisque oppletus, humi consternatus iacere. Qui uero procul timentes aberant, ad eum tumultuario cursu erumpentes, ad hospitale subnixum detulere intro, eamque quam poterant, Iesu amore misericordiam exhibentes. At paulo post miser ille, quasi a somno excitatus, suas secum erumnas, utpote sane tunc mentis  reputans, eiulatus, complorationes, nullas tamen uoces indecoras, edere; sed Iesum uirginemque Mariam laudans, se nocentissimum, atrocioribusque dignum dicebat.

93. Quibus rebus abbas, ceterique omnes, cum monachi tum conuersi, misericordia moti, quia parum coniurando uel orando procedebat, eum tandiu domi esse statuerunt, quandiu conualuisset. Hac gratia tamen, ut quotidie prolixis orationibus et coniurationibus tum priuate tum una demon ingentibus afficeretur tormentis. Inerat profecto huic Iusto inter ceteras animi et corporis uirtutes, ut quoties gloriosissime semper uirginis Marie sanctique Ioannis precibus, quibus suam iugiter anime et corporis sospitatem, ut dixi, commendabat, paululum tali  leuaretur morbo, nullum sibi uacuum tempus permitteret, quin manibus aliquid operaretur, tum hortulos fodiendo, tum ligna incidendo, tum aliud, si imperaretur, operando. His itaque abbati ac ceteris non auaritie sed uirtutis gratia breui carus acceptusque fuit, ita ut fere tres menses, solus tamen in hoc S. Marie monasterio uitam deguerit suam; in quibus etsi multa digna memoria egerit, tum quia nos alio properare tempus monet, illustriora quedam paucis aperire ad aliorum exemplum uisum est utile, ut intelligant omnes, quanti penes Iesum sanctorum et presertim uirginis Marie preces sint.

94. Cum igitur, ut supra dictum est, eum diabolus ira commotus suffocare uoluisset sepius, nec tamen,  quia ipse auxilium uirginis Marie sanctique Ioannis impetrare, ualuisset, statuit dolo arteue aliqua, quoquo modo inceptum suum perficere. Cui cum minus sui succederent doli , hac tamen tandem calliditate eum sub uoluptatis specie fefellit: fessus enim die quadam in hortis colendis, cum solus sub arbore, que cerasus dicitur, ad caloris ardorem uitandum sederet, tum omnium hostis diabolus, humani generis seductor presto affuit, suum in primis animum ad cerasa legenda inclinans quod profecto non difficile fuit, presertim quia matura solent cuiusuis animum ad se allicere. Ea propter, quo uoluit, miserum illum impulit. Nec hoc, quod naturale est,  diabolicum dicere ausim, nisi me rerum mali exitus docuissent.

95. Ascensa arbore non tamen sine difficultate, ut qui uiderant, retulere, blandis prius demon uerbis, ut se deorsum iactaret, hortari. Ille uero, presens periculum uerens, haud assentiri. Demon iterum rem tentare; ille institutum suum seruare. Intelligens itaque demon ea se uia nichil proficere, eum hac cum exprobratione uehementer quatere: Modo peribis, pessime; te enim ingenti cum impetu ita deorsum trudam, ut te prope exsanguem ac semi-animem, ut meritus es, istis tuis, quibus confidis, reddam. Iustus autem ille exitium tum anime tum corporis eo in discrimine timens, arboris truncum manibus apprehendens fortiter: uirgo Maria, fer  opem; S. Ioannes, serua me! geminando sepius exclamare; Diabolus contra uoce maiore intonare: Modo, modo peribis; una tartareas petemus regiones; ergo, monstrum hominis, tace. Ille exclamare, ut supra; hic autem: Periture, tace.

96. Ad hoc tam miserabile inauditumque spectaculum, dum hi duo inter se ita dispares litigant, concurrere hinc inde multi, qui re inaudita, nec ab eis uisa iniqua, ita rigidi, ita stupentes effecti [sunt], ut uix dare uocem, uix Iesum, uix uirginem Mariam, miserorum omnium ultimum solamen, inuocare possenti Demum diabolus, desuper Ioannis sanctissimi gratia operante, uictus, confusus, despectus, miserum illum, iamiam tum timore tum labore extrema petentem, aliouersum tendens, in arbore miserabiliter  pendentem reliquit. At nostri cursim scalas arbori herentes eum sudore toto corpore manantem deposuere, sibique naturales sensus parumper recipienti aiunt: uide, infelix, quid agas: posthac noli te periculis, nisi incolumis fias, exponere, nec deinde etiam credere: ut tecum, in quo discrimine nos etiam essemus, animaduertas, oramus; si quid aduersum tibi, quod Dominus iehsu auertat, eueniret.

97. Deinde Patris abbatis precepto dedere operam omnes, ut si quis eum procul a monasterio reperiret, blanditiis dulcibusque uerbis reduceret domum. Ad hoc addidere et illud, quod multo salubrius fuit, necubi solus contenderet; et si monasterium iuxta, hortulos [coleret], uel aliud manuale ageret  opus, semper socios adesse quamplures: unum enim uel solum tantum non sibi ob demonis rabiem credere. Cum hec gratia et amore Iesu, ut cetera, in Iustum hunc, ea qua posset sagacitate et cautela, a nostris, ne miser ille funditus arte diaboli periret, fierent, forte accidit, ut non longe a rupe, quam nostri Ristonchiariam dixere, semper ipse una cum ceteris nescio quid in agris excoleret.

98. uerum ita, ut fit interdum, sociis alteri rei oppido intentis, prestigiis diaboli obseruato diligenter tempore, cursu quam rapidissimo hac gratia, ut deorsum se mox daret, rupem illam asperrimam petiit. Cui, diabolo frequenter orante, ut rupes una se deiiciendo peteret, uirginis Marie sanctique Ioannis  auxilium opportune non defuit, et ne lectorem prolixo sermone detineam, ut paulo supra in ceraso arbore, ita et hoc in loco [factum est], longe maiori tamen imminente periculo: nam saxum ualde preruptum etiam tempestate nostra aspicientibus terrorem incutit non paruum. Diabolus, ut ipsum perderet, precibus, minis, ui, qua uia, qua arte potuit, nichil intentatum reliquit; adeo ut sepenumero cuidam ex nostris conuersis, cui nomen Antonio, qui tum his in locis saltuosis porcorum greges pascebat, uisum sit, ipsum Iustum uersis pedum uestigiis a demone ad ima detrudi.

99. Exclamat pre timore conuersus ille: huic et Iusti et demonis horrendi etiam addebantur clamores. Opere pretium erat modo una, modo separatim,  illorum uarias accipere uoces. Fuit subitus illuc nostrorum concursus: nam diu inter densissimas rupes et humillimas arbores, quibus passim hec abundant loca, querendo errauerant. Insuper et aliis his clamoribus exciti, aduolant quamplures: fit numerus non paruus. Cum ex tanto numero, diabolo minas et terrores incutiendo et minitando frequenter adire audet nemo. Ceterum cum demon longius et acerbius, ac rati essent, certamen tam iniquum produceret, quamprimum Patri abbati rem nuntiare curant. Cum ille in re tam atroci, tam ancipiti, quid agere, quo se uertere nesciret, diuinum auxilium statuit inquirendum.

100. Conuocatis igitur quamprimum in unum monachis, inquit: Quo loco res nostre sint, dum rebus  piis, fratres, pro se quisque incumbit, ut Iustus ille incolumis euadat, iuxta mecum intelligitis. Dum enim ex alto Iesu Christi presidio operimur, uel nostris uel suis hoc sceleribus exigentibus, ut in nostrum dedecus uerteretur, cum sepius demon suffocare annixus est. Nec enim adhuc uirginis Marie et S. Ioannis precibus tam atrox tamque pessimum facinus, etsi etiam in presentiarum simul, ut accepimus, certent, diabolus perpetrare ualuit. Quocirca pro tempore proque rei atrocis causa sanum hoc reor et utile consilium fore, ut, diaboli fractis uiribus , per hos tres dies futuros preces singulares communesque, ea qua possumus, deuotione, corde humili et contrito agantur, ne nostra ignauia  fiat, quin minus saluetur. Si euenerit, ut S. Ioannis gratia pristine reddatur sanitati, letus et incolumis; sin minus talis, ut huc uenit, ita in suam concedat patriam. Placuit omnibus decretum hoc, sed presertim senibus, quorum mentes, ac iuuenum, saniores ac rectiores existunt semper. Fit igitur ut abbas Pater censuerat: quotus enim quisque [an non unusquisque?] in religione feruens esse, omni studio pectoreque toto suam orando, ieiunando uirtutem ostendere.

101. Ceterum inter hec spes abbati, simulque cura maior crescere, nuntio accepto, Iustum illum adhuc cum demone certare; nec tamen illi suisque hac mora spem deesse. Sciebant enim plus miseri hominis  fide, quam eorum meritis, sibi Christum Dominum clementissimum auxilium, etsi differret, quandoque laturum. Cum igitur domi forisque pro se quisque cum diabolo orando certaret, tandem Dominus iehsu pauperum deprecationem exaudiens, S. Ioannis precibus factum est ut a diabolo non ad tempus, ut alia semper, sed perpetuo Iustus ille, monachis etiam absentibus, et orantibus, mundaretur. Hinc quam Domino Iesu carus acceptusque fuerit Ioannes sanctissimus, admiratio omnium testabatur: cum inde [ad] monasterium contendens Iustus ille Ioannis sanctitatem laudando ad sidera extolleret.

162. uix monasterium, omnibus aliis fauore ingentique gaudio passim comitantibus, petierat, cum  quidam sui affines fessi lassique superuenere; qui benigne gratanterque habiti, nostris percunctantibus, unde, quiue essent, quoue tenderent , illi inquiunt: Regio Flaminia est; insanum quemdam, seu a diabolo male detentum uirum, Iustum nomine, ea insania estuantem, domo nocturno tempore abeuntem, diuersas regiones et loca anxie, diu inquirendo lustrantes, indicium ueri tandem non procul hinc comperimus, eum  forte hoc monasterium, diuina gratia preeunte, adiuisse: eo, si quid indicii uos tenet, quia nos maxime premunt cure, certiores reddatis, oramus. Respondetur a nostris: Abeat  metus omnis, sedentur cure: presens est et incolumis, quem fatigati diuersa loca petendo quesiuistis.

103. Repente itaque inter omnes ingens gaudium exoritur: aduocatur Iustus; uenit illico: aduentu suorum lacryme oborte, datis inter se acceptisque dextris. Non longo temporis facto interuallo, ne quid insidiarum, diabolo fallente, nisi cum S. Ioannis brachio sacratissimo periculum fieret, remaneret, itur in ecclesia, fiunt preces, fraus nulla, nullum diaboli prestigium uel signum in eo intelligitur: inde monachi leti omnes. Iustum paucis abbas hortatur: Tanti beneficii, Iuste, uosque pariter omnes, si, ut puto, uiri Christiani eritis, domi, foris, rebus publicis et priuatis et  quidquid casus euenerit, uos nunquam fore immemores mihi persuadeo: ne sitis, oro. Nam, ut alia beneficia omittam, que Dominus iehsu per uirginis Marie et S. Ioannis merita in hunc operari dignatus est; hoc mihi et omnibus, qui sanum sapiunt intellectum, maximum uidetur, et est profecto, eum solum tali tantoque diaboli morbo affectum, quo nichil peius, tot tantas lustrasse regiones, tot per loca inuia et incognita adiisse populos, demum hec saltuosa et ardua petiisse incolumem et securum.

104. Multos demoniis aliisque morbis pessime affectos huc contendisse memini: sed huic simile nec audiui unquam, nec uidi. Quocirca, nec memoria uestra hec excidant, uehementer rogo. Tu uero, Iuste, posthac, utcunque fortuna ceciderit,  quis tibi casus atrox et malus, quem iehsu auertat, euenerit, nullas in Deum uoces indecoras edas: sed te talem exhibe, ut labores, inedias, cruciatus omnes propter Iesum, qui te intolerabili cruciatu et turpissima crucis morte redemit, tolerare uelis. Cui ille: Mandata Dei omnipotentis, quantum in me erit studio, labore tenebo obseruaboque: sancti uero Ioannis beneficia in corde, in ore, in oculis, semper habeam, curabo. uobis uero pro tanta, qua in me usi estis, benignitate et clementia, Dominus iehsu premia digna ferat. Inde omnes, se benigne acceptos [fuisse testati,] gratias agunt, et in patriam, uirtutem Ioannis sanctissimi ubique predicantes et extollentes, concedunt.



PARS IX.


105. Plebanum quemdam S. Ioannis oppidi  , in superioris Arni ualle siti, captum a demone, ad hoc S. Marie monasterium uinctum atque tractum accepimus. Sciscitante igitur sacerdote monacho, ceteris metu percussis: Unde hec tibi audacia, o demon, [ut] presbyterum, sacris imbutum, Deo presente offerentem sacrificium, ingredi sis ausus. Cui demon [dixit] satis illum diu per licentiam nutu diuino, facinoribus omnibus coopertum pertulisse; se nunc ob furtum, paulo ante in S. Maria noua  ha! inique perpetratum, non ut sacerdotem, sed ut nequam tetrumque hominem possidere. Ille enim recte dicitur sacerdos, qui se, ut sacerdotem decet, gerit: ubi enim a bono homine consuetudine mala  in prauum abstrahitur, desinit esse sacerdos. Est enim sacerdotis sacrilegium agere, altarisque dona furtiue, clamue, uel quouis modo diripere? Moxque male ablata in suum restituat locum, deincepsque caueat; nos uero sine strepitu absque rumore ullo alio contendemus. Si minus certamen in nos precesque funduntur incassum. Ergo non unus, ait sacerdos, sed plures estis.

106. Tum demon conticuit, nec ultra ab ipso sacerdos monachus precibus uel ui uerbum ullum ualuit exsculpere: eo rem diremit: coniurationem uero in diem posterum statuit differre. Interim ipse quam maxime occulte, ut religiosus talis negotii artifex, rem a plebano, ut diabolus dixerat, ita esse cognouit: quem his uerbis castigans ait: Ha! infelix,  qua audacia hec nefariam tentare uoluisti, cum sis ipse sacerdos? uide posthac caueas ne aliis maius atrociusue de te exemplum detur. Additur uerbis miraculum: qui enim captus, totoque corpore uinctus huc contenderat, data fide, quidquid indigne abstulerat, redditurum, honestumque [quod] foret posthac facturum, liber incolumisque cum suis domum concessit propriam: adhuc etiam illum, quem pre se ferebat, in uultu et facie seruans pallorem.

107. Ex Aretina ciuitate germanos tres, quorum unum a demonio captum constabat satis, hoc S. Marie monasterium adiisse accepimus. Ceterum opere pretium est, quibus artibus, quibusue fallaciis diabolus miseros mortales subducere tentet, diligenter  aduertere. Nam cum prima coniuratione discessum more suo simularet demon, etsi a monachis [ut] cauerent, edocti [essent socii], tamen in re parum cauti, quo uellet, liberum ire permiserunt. In primis lassitudinem fingere, si quis tamen obseruaret, fallere, lentis gradibus ire: demum ubi suos mente cum oculis deditos alio intelligeret, et iam tenebris paululum exortis, ex composito dare in pedes quantum quibat: frutetis uero arbustiue uel  spinetis, quibus hec loca passim abundant, minime impediri. Nam non recto tramite, sed per deuia inculta saltuosaque loca cursim iter arripuerat.

108. Cunctantibus suis, eumque nusquam gentium  reperientibus; rem, uti erat, [nempe] ipsum quam raptim fugam parasse, persensere tandem. Eo expediti, arma celeriter arripere, etsi nox tenebrosior, solito, id, quod lucis esse potest, celo undique nubibus obscuro, negaret, tamen Iesu uirginique Marie matri eius ex intimis cordis in re tam atroci se commendantes, alii alio, quo sibi persuaderent eum tenuisse, nocte tota palantes errantesque, nemus omne undique lustrauere. Igitur primo mane  quidam ex iis S. Hillarum   , huius S. Marie monasterii locum penes, errando uagantes, rusticum quemdam obuium habuere, qui necessitate urgente ante lucem iter pontem Arrignani iuxta, ubi miser ille insania ductus uolutabatur arenis, habuit. Quos errantes armis ante diem admirans, horrore perfusus inquit: Eia, quo tenetis iter? Hic repentinus, citus nocturnusque cursus quid uelit, si menti est, declarate. uix pauca hec illi, nocturno labore diurnoque dolore affecti, dedere. Hei miseros infelicesque supra omnes mortales! nos germanum, a demonio captum, qui incaute a nobis ex uallis Umbrose monasterio abiit, somno itineribusque asperrimis attriti, errando per loca inuia sequimur; quo iuerit ignoramus penitus: ita enim uariis curis anxietatibusque afficimur, ut  prorsus nostri obliti simus.

109. At ille eumdem esse existimans, quem in arena uolutantem inuenerat, inquit: Ne paueatis; fortem animum geratis oro; sciatis Iesum, me superueniente, uos respexisse. Nam profecto is est, quem paulo ante in littore pontem prope proiectum reperi: eum enim cum adiuissem, insani capitis quedam tum agere tum dicere. Is est profecto: quocirca, si placet, duc nos ad eum: loci enim et itineris penitus ignari, quo tendendum sit nescimus. Ducam libenter, si prius corporis uires domi mee, que non longe distat, redintegraueritis. Nil potus cibusue saperet, nisi germano inuento, tibi tamen gratias agimus, orantes, ceptum properemus iter,  ne moram agitando, interim aliquid oriatur mali.

110. His iter festinantibus, letus fit obuiam frater. Hi in admirationem prius, inde in letitiam uersi, datis acceptisque dextris, pre letitia neque lacrymas tenere poterant: ex quibus unus inquit: Dic, frater, cur a nobis abiisti? Que te huc dementia uexit? Unde hec ualetudo tua bona? Unde tam repente? Ex Iesu uirginisque Marie et S. Ioannis meritis hec bona sunt omnia, quibus me crebro  commendans, et sepius idem, diabolo nolente, faciens, etsi inimicus ille generis humani, seductor diabolus me suffocaret, in plura deuexerit pericula, presertim ubi littus Arni attigi, nil pretermiserit, orans, obsecrans, interdumque minitans, in profluentem aquam me mergerem. Ego econtra pro uiribus in his difficultatibus fortem gerens animum, millies Iesum, uirginem Mariam, opem ferrent, inuocare. Tulere tandem solita misericordia opem auxiliumque: nam diabolus, Iesu uirginisque Marie gratia omnibus uiribus se spoliatum considerans, nec malum opus inceptum, ut uolebat, perficere posse aduertens se, in iram uersus, [ut] me suffocaret, in terram detrusit, lanians, discerpens crebro, corporis mortem eternamque damnationem, ni  a precibus desisterem, minitans: demum uictus, confusus in rem malam concessit suam. Ego hoc iter, [ut] S. Ioannis domum iterum uisitarem, illico arripui: eo, quia me sospitem fecit, una redire ne cunctemini.

111. Hi retro euntes, benigne a rustico, de quo paulo ante uerbum feci, habiti [sunt]. Eius itaque benignitatem admirantes, et se itidem acturos, si quando casus eueniret, pollicentes, ad uallem Umbrosam regressi, gratanter a monachis, suisque  sanctique Ioannis uirtutem admirantes, eumque ad sidera extollentes, recepti sunt. Itaque, more solito, S. Ioannis brachio deuote humiliterque osculato, Aretinam leti ciuitatem petentes, Ioannis beatissimi obuio  cuique narrare et predicare miracula; que equidem, non ea, que accepi, sed que oculis uidi, tot tantaque sunt, ut si uelim omnia diligenter perscribere, tempus quam res maturius me desereret: eo quedam illustriora memorie prodere curabo, et de his parcius, quam res ipsa exposceret. uerum nunc ad reliqua.

112. Alteram mulierem de Mugello   uidimus ad hoc S. Marie monasterium ui ductam, quam plebecule ille adulterino seu corrupto nomine Bellam appellabant; ceterum Antonia uero nomine dici [solebat]. Hanc eiusmodi speciei inuaserat demon, [ut] facile, diuino auxilio aduocato, non multo certamine cederet;  facile, monachis aliud curantibus, tum iniret iterum. His igitur dissensionibus creberrime ab eodem demone actis, reuersionibus itidem sepius tentatis, iam monachorum animi fatigati [erant]: aliud demoni durius, his uero difficilius monachi aggredi nituntur. Itaque ex uoto et sententia omnium inter se inito consilio, singulares supplicationes domi forisque fiunt, ad hec communi omnium singulo die, diuturno cum S. Ioannis brachio adito certamine.

113. Demum diabolus, meritis Ioannis in primis, inde et monachorum intus forisque fessus fatigatusue  orationibus, rem omnem, qua ille detinebatur, aperuit; antea enim illum sepius dissimulantem coarguerant monachi. Nisi enim, ait ille, hec Christiano more sua diligenter scelera fuerit Deo sacerdotique confessa, quod pudore malo ducta haud egit unquam, si superi inferique precentur, si quidquam sanctorum est reliquiarum, in me congerantur, contendam minime. uideat igitur quid uelit, an hac in uita, ita ut cepit, [peccata committere], an illa deserere. Nam facile cuiuis malum facinus admittere; ceterum illud deponere difficile esse asserebat, quod sacerdos presertim in demone [mirabatur]: uerum, Iesu cogente, illud dicebat: quis enim alter demonem ad salubre opus impellere nisi nutu diuino ualeret.

 114. Instat igitur sacerdos, agat hortatur: affirmare, nil salubrius, nil utilius anime corporique a quouis Christiano fieri posse: ad hec addere, nichil uirium in nos demonem habere, modo Iesu Christo bonis operibus inhereamus. His itaque et aliis mulierem ad ueram confessionem agendam impellit; quam corde bono, mente integra agere cum statuisset, illico eam toto corpore incolumem deserens demon, alio, strepitu nullo uoceque nulla edita, indignabundus contendit. Nec deinceps eam attrectare [uel] ingredi ausus, suorum scelerum digna confessione peracta. Res ipsa hortari uidebatur, quia inde summam tum anime tum corporis nobis uindicamus salutem, aliquod uerbum in calce huius miraculi de perfecta confessione fecisse, opportunitate  occurrente, nisi alibi ipsa latius cum latine tum uulgo litteris mandauissemus. Eo inceptum ad opus redeamus.



PARS X.

115. Sed eisdem fere temporibus puella quedam, parentibus solum comitantibus, templum S Marie de ualle Umbrosa, gratia bone ualetudinis recuperande adiuit. Quod profecto miraculum  ut uel tunc uidendo pariter nunc litteris mandando lacrymas haud tenere possum. Hanc unicam parentes habebant; que, ut ab ipsis accepimus  in teneris annis tanta animi uirtute instructa fuit, ut aduersus mundi lasciuias, uoluptates  et illecebras, que quandoque, nisi quis caueat, corpus animamque miserabiliter obruunt, supplex humilis uirgini Marie penitus dedita esse, preces quamplures, uariasque orationes, quas domi didicerat, in sui honorem decusque singulo die emittere, omnes ipsius uigilias indictas seu minime pane tantum lutuosaque aqua contenta ieiunare; neque salem, neque alia irritamenta gule querere, nec uirum ducere, nec eorum uisere spectacula uel conuentus, ceterum eos spernere aut fugere, si domum peterent, latebras inquirere et plura alia que religiosam puellam decent.

 116. Hanc igitur uirtutibus omnibus redimitam diabolus Dei nutu inuasit. Eam in primis leuiter torquere, nec a solitis orationibus ieiuniisque facere alienam. uerum interdum oculorum aciem toruam, uultum faciemque exsanguem dare, ora fetida preter solitum habere. Quibus parentes paululum permoti, primo rati [sunt esse] morbum naturalem: post ubi eam non semper eamdem uident neque equalem manere, sed sicuti a diabolo mouebatur magis magisque uariam esse, neque interrogata uerum responsum dare, sed dissimulando uariare; cognita re  sic in primis coniecturari, properantes Passinianum monasterium huius ordinis, quod S. Michelis dicitur, adeunt ex suis quidam. Quibus non  procul a domo prefati monasterii economus occurrens, re cognita, ab instituto itinere domum eorum diuertit. Eum in primis, alios presertim religiosos uiros accurate religioseque habuerunt.

117. Deinde monachus in coniecturis sagacissimus  coniurationibus aliisque, quibus utimur, modis ipsam demone captam cognouit. Eos itaque Passiniani monasterium, ubi S. Ioannis corpus honorifice sepultum est, ire tum monet, tum hortatur. Rebus igitur diligenter compositis, illa Florentiam, hi ad illud monasterium contendunt: qui quidem grati abbati preter infortunium casumque mirabilem fuere: ex monasterii enim colonis et agricolis semper boni fidelesque permanserant. Eo  cupiente abbate illic diuinum auxilium exspectantes incassum, multis diebus et laboribus consumptis, de monachorum consilio, solo diabolo tunc quiescente, ad hoc S. Marie monasterium etate itinereque fessi, tenebris iam, ubi uenere, exortis cum litteris que abbatis Passiniani nomine mittebantur, contenderunt. In his litteris abbas non parentes tantum, ceterum eorum filiam summopere commendans, hec inter reliqua [scribebat]: Huius fama uirtutis passim non agrum Passinianum tantum, sed et finitimos omnes compleuit; adeo dum hoc in monasterio coniuraretur, multi ad hoc spectaculum mortales causa ipsius conuenere presertim proximi quique; et multa alia, que aut beneuola aut utilia  esse credebat, scripsit, ut animos nostros pietatis cupidos uehementer accenderet.

118. Postridie autem aduentu monachorum his senibus aborte lacryme se miseros, se desolatos, omni spe destitutos, nisi filia curetur clamitantes. Consolantur egros animi monachi his uerbis: Patres, ne hoc impatienter feratis, oramus, cum Scriptura diuina testetur Iesum Redemptorem nostrum, eos quos diligit quosque ad uitam preordinauit, excruciare, uariis intolerabilibusque cruciatibus afficere. Nec iniuria; cum ipse solus non tantum bonus, sed perfectus  tamen frigus, famem, sitim, eodemque tempore inopiam et laborem tolerare, demum cruces tormentaque immania ac turpissimam  mortem ob scelera nostra delinienda constanter animoue ingenti, etsi dolores intolerabiles corpori illi sanctissimo inferrent Iudei, perferre uoluit. Quid de Ioanne Baptista? Quid de Laurentio? qui, uelut alienato a sensu animo, totum corpus pro nomine Iesu torrere passus est. Quid de ceteris inclytis beatissimisque uiris dicemus? quibus regnum nunc celorum ob eorum merita et preclara facta exornatur; quibus, ni patientie uirtus exstitisset, tum cruciatus illos, tum tartareos, multo duriores inclementioresque perferrent.

119. His et aliis animos eorum mestos arrexere paululum. Inde ad capellam, extra monasterium sitam, prodeunt omnes, hinc seculares, inde deuoti religiosi. Coniuratur demon, interrogatur: tacet  ille. Demum S. Ioannis uirtutem, primo etiam increpationes crebrasque probationes sacerdotis amplius ferre non ualens, circumferens hinc inde truces minaciter oculos, in hec tandem prorupit uerba, inde in parentes puelle ipsos oculos igniuomos defigens inquit: Perditi miserique senes, qui uestris sceleribus filiam unicam, longe prius excruciatam, demum perdere curatis: scelesti, reddite que furtim clamue monasterii surripuistis bona, inde discedam; secus autem preces incassum, etiamsi totum annum crucier, fierent. Cunctati aliquandiu sunt iniquissimi illi, alius alium circumspectantes: mouit deinde pudor. Itaque, tum uultu, tum facie, colore aliisque corporis signis se reos tanti sceleris patefecerunt.

120. Rem sacerdos, quam caute sagaciterue potuit,  explorauit, ne quod ante nemini, nisi per diabolum cognitum fuerat, per omnium ora deinceps uersaretur. Ceterum opere pretium fuit, eos senes, male urgente conscientia, in uultu totoque corporis aspectu immutatos uidere, cum etiam diabolus ipsos per puelle os, ubi monachi intro ingressi [erant], huiusmodi insectaretur uerbis: uos, peruersi senes, huius puelle machinatores mali; uos filiam uestram hoc discrimine uestris sceleribus induxistis; uos, cum aliud clausum in pectore, aliud in lingua promptum, hypocrite, subdoli, uarii, haberetis, pene filiam uestram perdidistis. Hoc egerrime fero, quoniam insanabile uestrum cognosco ingenium, hanc in suo id corpore tolerare, quod meriti estis. uoluissem  uos uestro supplicio docuisse humanum genus, ea scelesta, nefaria, sacrilega esse, que tam inique, nulla necessitate urgente, estis perpetrati. His aliisque eos silentes, mestos, oculos humi pre pudore defixos tenentes, quid agerent, quidue dicerent penitus oblitos, nunc stantes per capellam errantes, insectare instanter diabolus.

121. Hinc luce clarius constat, unicam securamque uitam per uirtutem esse, cum corrupti mores actorem instigent semper, et cum bonis bona, malis mala presto sint. Nunc autem ad miseros senes, qui data fide se omnia male ablata paulatim propriis dominis restituturos firmare, si fedum, inutileque, ut erat, censerent: Habita prius suorum scelerum non sine lacrymis confessione, demon nullo strepitu,  nulla uoce emissa, aliouersum contendit. Mira res, quamquam enim, ut dixi, summo cum silentio alio demon concesserit, tamen mox signum miserabile datum est, quod presentium perterrefecit, presertim parentum, animos: cum puella ad terram consternata, moribunde similis, horam prostrata iacuerit. Tunc  mihi senes illi multo miserabiles uisi sunt: qui eam defunctam existimantes, in fletum gemitumque sese prorumpentes, pugnis pectora tundere, uestes scindere, aliaque plura, que dolor fieri amat, uti insanirent, agere. Aegerrime tandem a nobis exemplis, aliorumque rationibus uix sedati, adeo perturbationibus uexabantur. Demum adiuratione omnium sensim anxie surrexit illa, inde paulatim recuperatis uiribus, ingenti stupore ducta   ubinam gentium sit, sciscitari.

122. Re itaque cognita, in parentum oscula amplexusque ruens, eorum mestitiam leniuit: inde ad altare rediens oculis manibusque una cum mentem in celum iugiter intentis, has, nobis monachis audientibus, preces effudit deuote nequaquam muliebris pectoris ingeniique: Tibi, Iesu Christe Deus omnipotens, quo sine nichil superi, inferi, et quod usquam est creatum, agunt tractantque, gratias pro tanto in me collato beneficio uberrimas ago: tibique me offero, dedo, obligo; tuamque immensam pietatem oro, ut, ueluti me egram morbo intolerabilique cruciatu, sospitam incolumemue tua solita benignitate  fecisti, ita uelis me posthac talem tamque sanctam instituere uitam, ut tetras inferni penas horrendosque cruciatus possim euadere. Tuque, gloriosissima semper uirgo Maria, per quam post Deum totus uiuit orbis terrarum, sine qua nil gratie hac in ualle lacrymarum nos, hei miseri mortales, a Iesu consequi possumus, me tibi filiam adoptare uelis, oro: mentem uero meam in sanam rectamque uiam dirigas deprecor: nulla sorditate spurcitiaue cum mentis tum corporis animus meus inquinetur. Tu quoque, o Ioannes beatissime, cui tantum Deus tuisque recte factis prestitit, ut osse etiam arido a quouis morbo mortales omnes eripias, rogo, parentes meos meque ita adiuues et conserues, ut hac functi uita tecum una bonis perfruamur celestibus.

 123. Inde se primo nostris commendantes orationibus, domum leti concessere propriam. Senem illum annuatim, dum illi uita comes fuit, nudis pedibus in S. Ioannis festiuitate hoc S. Marie monasterium cum cereo funali deuote petiisse uidimus. uerum in fine huius miraculi pro religione Christiana, proque salute nostra non absurdum uisum est hec addidisse: Quod etsi, ut [in] sacris Scripturis memorie proditum est, filii ob scelera parentum penas non daturos, pari modo nec parentes; hoc tamen, multisque aliis miraculis constat secus esse. Ceterum in sacris Scripturis ita accipi potest, mortales scilicet in futura uita non penas pro alienis  sceleribus sumpturos: ubi mali iuste animaduertuntur; boni uero premium factis suis dignum inueniunt. uel ita omnes, qui in presenti uita torquentur, non alienis, sed suis, etsi nobis clam sint, sceleribus torqueri. Quanquam hic diligenter animaduertenti perspicuum erit, senes illos acrioribus filia suppliciis affectos. Nunc ad reliqua.

124. Ex eodem Passiniani agro aliam ad hoc S. Marie monasterium uidimus ui tractam puellam, quam antea parentes Florentie, num S. Zenobii  reliquiis liberari posset an non, experiri uoluerunt. Hic multis diebus, cruce, brachio, orationibus cum priuatis tum publicis, incassum consumptis, eos missos monachi hac conditione fecere [ut] alias, cum tempus opportunum daretur, redirent. Ceterum  illi precibus lacrymisque aliam diem a piis monachis impetrauere, orantes, quidquid laboris operisue ualerent [impendere,] in demone eiiciendo experirentur. Si uero aliter ac rati essent eueniret, sine mora postridie patriam petituros.

125. Iubet itaque decanus monachos quosque pro se orationes ad Iesum fieri, presbyteros in missis, alios cum in officiis publicis tum orationibus priuatis: ab omnibus igitur summa deuotione orabatur. Altera uero die, primo mane celebrato officio more solito, monachi ordine quodam cantantes et psallentes ea uoluntate, eo, ubi demonem esse [nouerant] contendunt, ne inde abeant, nisi perfectam sospitatem recuperarit puella.

 126. Cum igitur utrimque summa ui, his orando, illo resistendo certaretur, demum diabolus, S. Ioanne sua uirtute annitente, die illa se concessurum fatebatur; ad hoc addere: Coniurationibus et orationibus ha! tandem finem detis, oro: uobis atrociores et certamini instantes magis nusquam gentium reperi. His monachi in eum crudeliores fieri, nullo labore, nullo certamine diuturno uinci. Tunc exitum suum demon paulo post, quia monachi nec cedere, futurum existimans; inflammatus ira concitat summis uiribus mulierem, extollitque. Defatigantur, labuntur, cadunt interdum, qui eam amplexi a tergo mediamque arripuerunt, feroces iuuenes. Terrorem aspicientibus non mediocrem de se demon dare, cum os fetidum, spumosum, oculos puelle ardentes,  labia ipsius quandoque tartarea ui ad occiput usque trahens, monstrum hominis faceret.

127. Tali in certamine multum temporis cum incassum consumpsissent, qui aderant, religiosi  ipsam potius quam se miserantes, egre abiere intro. Quid? quod his decedentibus uerbis procacibus insultare demon. Non me hinc deiicere uel Ioannes uester potuit, uel uos; quocirca aliud curantes, ab hoc opere desistite. uerum he insultationes et derisiones sibi plurimum obfuere. Meridie enim ex fratribus unus illuc cum cruce pergit; nec ad eum expellendum minus animi  erat, fretus uirtute Ioannis sanctissimi, ac paulo supra cunctis fuerat monachis. Instabat itaque, Deo gloriam daret. E contra ille magis seuire. Tum monachus: Quandoquidem apud te, o demon, nulla misericordia, nullus locus pietatis est, etsi singulis horis in capite dimicetur tuo, ita eam, mihi crede, pietatem nusquam inuenies. Rem enim non cum peccatoribus, uerum cum sanctis agis, quamobrem alio contendendum, uelis nolis, tibi necessarium erit.

128. Diuturniori itaque certamine demon fatigatus, uerum discessum pollicere; paulo post se alio concessurum, signo dato, fatebatur. Signum enim tum aliquod ob uere discessionis indicium petierat sacerdos; nec longa data mora, mulier unum exuta pedem solea, extra uallem, que capellam munit,  cum ingenti omnium admiratione ab inquirentibus reperitur. Hoc nisi arte demonis haud fieri potuit. Ex tunc puella humi prostrata, fere dimidium hore iacuit: inde incolumis domum rediit suam. Fertur diabolum inter coniurandum dixisse, se ob matris in filiam maledicta blasphemiasque, animo iniquo prolatas, ipsam obsedisse. Ceterum quia diabolus, ut sacre testantur Scripture, in his suis primordiis mentitus est, ita fuisse an non, nobis non satis constat. Potuisse tamen Dei occulto iudicio fieri, probabile uidetur. Nam blasphemias presertim, que mente corrupta a parentibus in liberos dicuntur, sepius plurimum his obfuisse relatu multorum, litterarum monumentis cognouimus.



PARS XI.


129. Ex Aluerne partibus, oppido uidelicet, quod illi montem Fatuum seu Fatucchium  a fatis dicunt  ad hoc S. Marie monasterium puella, Lisa nomine, a parentibus ducta est. Hanc demon qui inuaserat, plurima facinora diuturniori temporis spatio [committere] fecit: que quia atrocia uariaque fuere, ea litteris mandare curauimus. Cum igitur cruce et sanctissimi Ioannis brachio, orationibus cum publicis tum priuatis demonem diu acriter infatigabiliterque uexassent monachi, et ipse Domino Iesu haud gloriam daret, lassi fatigatique, hiemis insuper aspere niuium copiam, quam nocte, que instabat,  er abunde effudit, uerentes, his, discederent, mitiorique tempore existente, redirent alias, imperatum est. Hoc illi egerrime, tum pulla nondum incolumi, tum itineris erisque difficultate, cum ferrent, mansionem in diem alterum orant: inde in patriam, quecunque sors acciderit, se concessuros fatentur. Quod facile ab his impetratum.

130. Ea die summa ui utrimque a diabolo et monachis certatum est. Hi enim pro Dei honore; ille uero solita crudelitate pugnare. Cum ergo diu monachi orassent, et diabolus adhuc preter spem  resisteret, quia hora uespertina iam aduenerat, demonem iamiam ad ultima deductum deserentes, introgressi sunt. In nocte autem sequenti, niues ingenti uento commixte has Alpes regionesque circum adeo compleuere, ut homines et iumenta torrida frigore, nec pedem domum extra ferre auderent, omnia inanimata etiam rigerent gelu. Quam temporis deformitatem miseri illi exacerbantes pauidi trepidique stare: nam non modo redeundi in patriam spes omnis amota , sed in dies peiora uerebantur. Eo supplices gementes tantum uictum orare: se pro sumptibus, quam uellent pecuniam daturos; etsi in extrema inopia uersarentur, polliceri.

131. Quos decanus Pater, quassatos, fractos,  pannosos cernens, eorum miseratus fortunam, [ad] eos ita benigne exorsus est: Nondum enim, quantum coniecturari ualeo, quantum apud seruos Dei oporteat esse misericordiam spectastis; quod profecto si spectauissetis, nichil uos perterruisset, neque pro uictu pecuniam, neque aliud offerre uobis ori cordique fuisse, cum penes nos omnia in medium querantur. Non diuturnum tempus, non niues rigentes obstabunt libertati: cum non a nobis, sed ab ipso Deo et ex uestris sudoribus proueniant, que dantur. Tuta nobis omnia. A nobis uero non tantum sumptus necessarii, sed auxilium ad demonem expellendum, Iesu fauente, dabitur. Eo mittite tristem mestitiam, desuper diuinum exspectantes auxilium. His arrecti animum dictis. Imperat, qui hospitio preerat, necessaria omnia,  dum moram hic traherent, dari, et sic ex uoto omnibus rebus foris compositis, monasterium ingreditur.

132. Eam igitur diabolus cum sepius suffocare, et hoc summis uiribus omnique arte tentauisset, parentes, humanis auxiliis destituti, Iesum modo, modo uirginem Mariam, interdum sanctissimum Ioannem, ferrent opem, clamitare. His in difficultatibus cum penitus, quid agerent, quo se uerterent, nescirent, hospitem conuersum, qui eis uictum prebebat, si qua uia posset, eorum inopie et calamitati subueniret, orauere. At illi simplici cum omnes huiusmodi in negotio deessent artes; uix enim Dominicam orationem cum uirginis Marie salutatione  scire, inquit: Fidem integram in primis erga Deum sanctosque eius habere fideles omnes oportet; inde suum suppliciter exposcere presidium; idque longanimi spe agere, si quandoque, quod petimus, differatur, cum animis cupientibus nichil satis, ut dicitur, festinetur. Inde introueniens, quidquid dolo arteue diaboli acciderat puelle, et ut uitam luctu meroreque plenam agerent alii, decano quamprimum studuit enarrare.

133. Motus his decanus sacerdoti cuidam ex monachis, singulis diebus cum cruce ad demonem coniurandum anathematizandumque eo ire precepit.  Quod cum decani preceptum reuerenter agitaret sacerdos, diabolus interim non quiescere, uerum per os puelle, modo iuuenes conuersos, modo bubulcos benigne appellare, ioca cum eis agere, insidiis palliatis omnia tentare, eorum animos ad rem turpem uariis modis illicere, nichil quod ad tetrum facinus utile putaret, relinquere. Ei multa agitanti, Iesu uolente, nichil cum procederet, statuit monachum, inde sepius transeuntem, cui gallinarum cura commissa fuerat, alloqui. Obseruato itaque diligenter tempore, cum a pullis galline pascendis rediret, [ad] eum ita, suis parentibus opportune aliis negotiis intentis, uel ut dicebatur, paululum quiescentibus, exorsus est: Antoni frater , fortuna, si uir esse  uelis, preclari dulcisque facinoris casum dedit. Postulat monachus casum. Hac scilicet nocte ad puellam hanc ingrediaris, et mihi credas uolo, me uolente nichil periculi imminere. Cum monachus ille iam diaboli arte irretitus, et uirtute castitatis, ad libidinem illectus, portam monasterii singulo uespere claudi diceret, et id minime executioni mandari posse, ait demon: Fac periculum, de cetero nichil tibi sit cure: mea enim arte portam undique inuenies patentem.

134. His dictis, monachus quam celerrime properans, monasterium uersus ire; moram enim ultra solito fecerat. Domini igitur multa secum uoluens in incerto habere, quidnam e duobus, que seorsim  in mente certabant, eligeret. Nam in una parte mala uoluptas puella potiri quouis modo cupiebat; at in altera timor Dei, sui dedecus, si in re caperetur, carceris asperitas, ne tam pessimum aggrederetur facinus, deterrebant: uicit tamen in auido ingenio pessimum consilium. Eo huius ei participem faciens neminem, statuit id, quod nefas erat, quoquo modo perpetrare. Casu eo die coquine officium familiare munus, quod in religione commune negotium omnibus, ut regula dictitat, etiam sacerdotibus. his tantum qui maiora curant amotis, ad ipsum ordine uicissitudinario pertinere.

135. Quocirca optima uia ad perpetrandum inuenta, Gasparum monachum, uirum religiosum, qui monachorum tunc curam et presertim iuuenum gerebat,  his uerbis adoritur: Si iustum est, Pater, et si libet dormitorium extra, quia mihi multa incumbunt negocia, quiescam. Cum ille primo commotus insolita re, id nullo pacto, et precipue ob aliorum exemplum non decere assereret, et caueret id petere, quod indecens esset; et iratus monachus, nichil unquam ob sua in eum plurima benefacta consecutum, diceret; demum super hoc multis ultro citroque uerbis consumptis, Gaspar ipsius importunitate uictus, quia nichil periculi, monasterio undique clauso et munito, immineret, eum missum, secum ut esset hac conditione, fecit. Ille se omnia facturum, etiam et maiora pollicens, letus ab ipso abiit.

136. Diligenter igitur omnibus, que coquine  erant, quam festiue peractis, infelix, iudicii De semper presentis, et professionis, quod maius est, quam coram ipso et sanctis eius se obseruaturum iurauerat, oblitus, rem, duce diabolo, tentare est ausus. Ad portam igitur monasterii ueniens, eam, ut demon dixerat, patentem reperit. uerum precibus Ioannis sanctissimi, qui seruos suos decusque monasterii iugiter tutatur, factum est, ut metus pauorque ingens eum inuaderet. Eo uehementer perterritus, sese quam raptim, ostio patente, ut erat, relicto, in coquinam dedit, ibique signo crucis se muniens, flexis genibus, orando, trepidus, adhuc diuinum implorare auxilium.

137. Ipsum ego postea, multis presentibus, predicantem audiui, se nunquam maiori horrore et  tremore affectum: uisum enim fuerat sibi, quod horresco referens, umbram quamdam atram horrendamque, oculos ignitos pre se ferentem, sulphureum pestiferumque fumum naribus hiulcis edentem, ipsum insequi: quo totam noctem ad matutinas horas usque formidolosum et trementem se etiam pernoctasse; hoc in animo etiam sepius uoluisse, se dormitorium extra, dum ceteri decumbunt, fore nunquam. Ceterum domnus Gaspar Prior, de quo supra uerbum fecimus, ostium clausum inuenit: nam monasterii [claues] semper ad decanum seu ad Priorem deferuntur. Neque hoc silentio pretereundum puto, quod cum forte alias monachus iste Antonius iter, ubi demon erat, de maiori precepto  haberet; eum his uerbis irrideret demon: uah! omnium ignauissime, nulliusque pretii formidolose, qui mulierem puellam adire non audes: quonam pacto uirum aggredereris armatum? Abi quo dignus es cum istac tua timiditate muliebri, meamque opem posthac ne expetas, ne inquiras, ex quo, ut uoluissem, puella hac modo non es potitus. Monachus uero signo crucis facto, in primis surda pertransiens aure, ad peragendum iuit, quod sibi imperatum fuerat, officium.

138. Est et aliud, quod, queso, libenter audite. Ioannes quidam conuersus, qui celle uinarie pro exterioribus rebus curandis preerat, uir profecto simplex, cum quodam uesperi quamplures superuenissent, hospites, et conuersus alter Augustinus,  de quo supra uerbum fecimus, cui negotium his deserendo necessaria iniunctum fuerat, hospitibus aliis inseruiret; Ioannes iste illorum, qui cum puella capta a demone erant, curam cepit. Deferens itaque eis necessaria, forte patrem senem, diabolo uires administrante, hoc animo [ut] ipsum suffocaret filia aggressa fuerat incassum, matre insuper totis uiribus annitente, oranteque semper filiam, ne tantum tamque tetrum facinus in parentem admitteret. Nam ceteri tunc aberant; quod admisisset profecto, ni conuersus, inuocato nomine Iesu, ac suis usus uiribus eam, egerrime tamen, a patris uiolentis complexibus abstraxisset.

139. uerum cum iam discessum parasset conuersus, iterum puella nutu diaboli atrocius solito patrem,  mortem crebro minitando, aggreditur. Iniecerat enim manus in gulam. Ille intro quamprimum, matre conclamante, rediens, demonem, ea ui amota, ut solent sacerdotes et religiosi, uulgaribus tamen uerbis  coniurare cepit. In quem demon uultu atroci terribilibusque oculis se, ut ipse solitus erat referre, conuertens inquit: Asine, bubulce, nullius ualoris homo, unde hec tibi audacia, me, ut religiosi assolent, coniures? Abi hinc in crucem tuam, et tuum non aliorum peragas negotium: et si ulterius bellua, non homo, perrexeris, mihi crede, tuo supplicio docebis humanum genus, quid periculi immineat diuina tractanti, nisi sacris prius initiatus fuerit.

 140. At conuersus et teterrimo demonis aspectu et minis eius non paruo timore correptus, inde quam raptim abire. Quem senex parti sue diffidens magnopere orare, illuc alium ex bubulcis seu subulcis per Iesu Christi elementiam mittat, et illico suum presens periculum decano monachisque enuntiare studeat. Quod ille diligenter oratum peragens, Antonium quemdam ex bubulcis illuc ire iussit; remque omnem deinde Patri decano aperuit. Mittitur statim sacerdos, qui, uti iustum fuerat, puellam stola sacerdotali circumligauit, et deinde parentes, ne ulterius formident, monens, insuper et bubulco imperans, ad suum solitum concedat locum; quia iam multum noctis peractum erat, quam cito in monasterium rediit. Hinc facile intelligi potest,  cuius uirtutis et potentie sint stole sacre, et cetera, quibus sacerdotes ornantur, dum suis funguntur officiis, fide tamen, ut fit in ceteris rebus premissa. Nam diabolus, qui antea ferox in senes illos miserabiles fuerat. in alios uero uerba contumeliosa dixerat, stola circumligata, ut diximus, demissus, humilis, impotensue effectus, totam noctem duxit quietam.

141. Additur huic et aliud miraculum. Nam Antonius ille bubulcus, quem paulo ante retulimus, cui boum cura cum aliis quibusdam iniuncta fuerat, turpi amore puelle captus, secum in mente uoluere cepit, qua uia posset clam parentibus ipsius puelle potiri concubitu. Nam cum moribus tum natura  fusticanus erat [esset], quid periculi ob diaboli seuitiam immineret, minime cogitans, uerum uoluptatem malam tantum explere cupiens. Sibi multa agitanti hec optima uia uisa est, aditum fenestre, que partem respiciebat inferiorem, scalis positis tentare; que quidem fenestra pessulo, seu sera, nullo artificio inepte adeo claudebatur, ut quiuis arte callidus de una ad aliam partem [mouere] ualuisset per rimas ipsius fenestre. Hac itaque uia rem ille aggredi cum cepisset, et iamiam ad id deuenisset, ut fenestra aperiretur, diabolus circum scalarum gradus uolitans, sic eum perterrefecit, ut tremens toto corpore, pedibus etiam et manibus suum officium non rite peragentibus, ad terram repente lapsus, uno crure pene fracto, scalis relictis,  uix ad bouile usque, quod non multum distabat, repens peruenerit.

142. Quo repente subitoque casu stupentes alii, qui erant, bubulci, unde hoc sibi, uel que tanta ipsum tenuerat mora, sciscitantes, pauens tremensque adhuc ipsis, qui hoc idem paulo ante, dum moram traheret, coniectauerant, rem omnem, hac lege dicerent nemini, aperuit. uerum non multo tempore post, cum de istac puella sermocinaretur, quasi pro miraculo hec eadem Antonius presentibus nonnullis predicauit. Hoc S. Ioannis precibus factum nulli nostrum dubium exstitit, cum sui Ordinis, precipue huius monasterii, decus honosque cure est: ut ipse et alii posthac ad huiusmodi turpissima  essent tardiores uel cauerent: nam ausim dicere, talem rem ante uel post tentasse neminem, etsi multe et uultu modesto et uenusto uenerint et etate integra puelle, cum a diabolo, tum aliis morbis oppresse.

143. Sed ad diabolum, qui Lisam puellam inuaserat, redeamus. Cum enim, ut supra diximus, iam omnibus suis uiribus destitutus, etiam nec mutire amplius auderet, niuibus Austro flante liquefactis, die quadam, nec aura quidem spirante, sereno celo, egre ad capellam, summis uiribus, diabolo ne id fieret annitente, trahitur, et de more cum S. Ioannis brachio, presentibus monachis deuoteque psallentibus, et canentibus, in moram longam coniurando et anathematizando torquetur: cum enim iam  discedendi tempus adesset, pristinis uiribus resumptis exclamare repente, debaccari, conuicia maledictaque dicere, solito peius peullam sursum tollere cepit.

144. Accedentibus igitur nonnullis, qui aderant familiares, montanis ferocissimis, eam maximo cum labore uix sistere ualentibus, pro tempore quieuit demon. Tandem S. Ioannis uirtutem amplius non ferens, alio ingenti cum stridore concessit. Puella uero e manibus tenentium paulatim prolapsa, diu, uti hac uita mortali functa supra ecclesie pauimentum iacuit. Demum surgens, Iesu in primis, uirginique Marie, et S. Ioanni gratias agens, leta cum suis domum propriam contendit. uerum, nondum  tribus mensibus expletis, iterum idem demon eam atrocius solito inuasit.

145. Eo parentes nimium percussi, quid in huiusmodi re atroci agerent, quo se uerterent, penitus ignorabant. Huc redire eos pudebat, alio se conferre, etsi necessitas cogeret, tamen, quia et uires et pecunie longis itineribus iam absumpte fuerant, uerebantur. Itaque in re dubia non defuere, qui et pecuniis et iumento ferrent opem. His ergo hoc monasterium iterum petentibus non cessauere comites, pars misericordia pietateque illecti, pars cupidine uisendi tale et tantum monasterium in terra deserta in loco horroris et uaste solitudinis situm: aduentum quorum propter demonis reditum monachi egerrime ferentes, statuerunt intus, foris quoquo  modo orando, supplicando, ipsum demonem acerrime impugnare.

146. Cum igitur hinc inde summa ui decertaretur, et Ioannis sanctissimi uirtutes crucesque tam asperas diabolus amplius perferre non posset, in senes illos, parentes puelle, truces oculos conuertens, nec mortale sonans, inquit: Iniqui peruersiue senes, cur me filiamque uestram, uita a uobis male et pessime instituta, in tot deuexistis tormenta? Redite, redite ad conscientiam; facinora illa mucida, que intus latent, iam expurgate, ut penitentie acrimonia, uirtuteue Dei curentur. His dictis conticuit demon. Hi uero rubore perfusi, qua potuere contritione, sua peccata confessi sunt. Ex tunc diabolus ueluti fumus uisus est per puelle os supera  petere. Que quidem deuotissimam et utilem suorum scelerum in hoc S. Marie monasterio, sicut parentes, habuit confessionem, et Domino Iesu deinde, qui eam sospitem fecerat, ut sponso, adhesit.



PARS XII.

147. Anus quedam de S. Marie Prunete regionibus, multis comitantibus, quia non obscuro loco nata [erat], in iumento undique funibus circumsepta sedens, sic ad hoc S. Marie monasterium concessit: quam demon adeo ferox demensque inuaserat, ut presentibus monachis cum reliquiis, a multis, etiam manibus a tergo reuinctis, nec teneri nec flecti posset. Eo necesse fuit [ad] abietem quamdam, que in capella ob nouum edificium peragendum tum sita [erat], fune circumducto [eam] irretire; et ita uix  sisti [poterat]. Opere pretium erit aduertere, quam a demone assidue quateretur, subinde subnixu extolleretur, exclamare ipsam, ululatus aniles edere, se miseram pre dolore clamitare, ita omnibus, qui aderant, et misericordie esse et terrori non paruo.

148. uerum cum demoni, etsi ingentibus S. Ioannis uirtute afficeretur cruciatibus, uires non imminuerentur, imo magis magisque augerentur, ita defessis omnibus, qui eam uinctam habebant, monachi cantando et orando, ita ut fit semper, anum ipsam natura et etate squalidam et horrendam, cui etiam diabolus feram, deformemque reddiderat speciem oris, trepidi deserentes rediere intro. Ceterum hoc miserabile spectaculum omnibus, qui aderant,  exstitit: ubi enim monachi cessere forte per horam, eam demon  in gyrum uertere, incomparabiliter mouere, et ita tartareis uocibus exclamare, [ut] montes collesque supini et formidolose rupes uocem reciprocam, ut Pete nostri dictitat sententia, reddere uiderentur.

149. Qui uero parentes et comites aderant, ingenti stupore percussi, cum, quid in tali re agerent, penitus ignorarent, tantum diuine clementie in primis, inde S. Ioanni et nobis, [ut] eorum miseremur, se commendare. Cui miserie et torturis abbas compatiens, uni ex monachis precepit, ut, corporibus cibo  recreatis, tandiu orationibus et precibus instaret, quandiu, aut diabolus aliouersum tenderet, aut dies finiretur. Quem laborem monachus cum libenter obiret, oraretque incessanter, ambo  defessi sunt. uerum tandem Deus omnipotens ex alto prospectans, mulieri precibus Ioannis sanctissimi opem tulit; nam inter coniurandum: Exibo, inquit, exibo, idem dira uoce geminans; quia hic ulterius esse, etiamsi sit uoluntas, potestas non datur. Quod nobis tui exitus signum dabis, inquit sacerdos. Cereum, ille [ait], ardentem exstinguam. Illico cereum accensum, solum non exstinxit, sed quadam impatientia ductus, ad terram detrusit: herebat enim parieti. Anus uero diu uelut defuncta humi  prostrata iacens, exsurgens tandem Deo sanctoque Ioanni, inde nobis gratias agens; domum suam leta una cum sociis concessit.

150. uidimus in hoc S. Marie monasterio et aliam, in decrepita etate constitutam, que nunc secus eam, de qua nunc uerbum fecimus, a demone crudeliter torquebatur. uerum nonnunquam iocum et risum de se dare, cum presbyterorum more hymnum Angelicum, Apostolorumque symbolum, quod festis celebratisque diebus dicitur, caneret non absurde. Cum igitur longa coniuratione frangeretur, tandem rem, cur non alio concederet, nullo interrogante, aperuit. Aiebat enim: Nisi, quod intra uestes situm breue  latet, amoueatur; hinc, si uellem, nequeo discedere. Locis igitur abditis, sacerdote et id assentiente,  scrutatis, dissutis etiam, anu illa, ne quid fieret, prohibente, inuentum est. Quo amoto, mox demon clamans uoce magna alio contendit.

151. Id breue conspeximus fere omnes huius monasterii monachi. Erat enim signis uariis characterisbusque quibusdam in angulis, nominibus mixtis, impressum cera alba filisque circumligatum: cuius non omnia sed quedam teneo nomina, Og  uidelicet et Magog, que in Ioannis euangeliste Apocalypsi leguntur: Tetragrammaton insuper, Adonai, Sabaoth, que quidem nomina, ut nostre docent Scripture, Dei magni sunt. Hec huic operi seu miraculo inserere non abs re uisum est, ut quiuis intelligat, demonem sepius tum uerbis tum rebus ipsis, sub  facie specieque boni, miseros mortales et genus fallere humanum: id uero, ut res diabolica, igni dari imperatum est. Eo liquido constat, breuia nec fieri nec ferri licere, nisi que a sacris canonibus conceduntur, que quidem pertranseo, ne uidear regulares constitutiones potius quam historias scribere. Incantationes uero et quas uulgatis uerbis dixere magias, apud Christianos nusquam gentium probantur. uerum nunc ad reliqua.

152. Ex Gallie Cisalpine partibus nobilem quemdam, qui se ad plures iusserat sanctorum reliquias deferri, monitu quorundam nostrorum monachorum,  qui eas in monasteriis incolunt regiones, ad istud S. Marie monasterium usque, gratia recuperande sanitatis, uenisse tempore abbatis Bernardi, a quodam nostro conuerso iam decrepito accepimus. Hic ubi primum ecclesiam ingressus est, nondum lata cruce, qua, ut supra dictum est, demones coniurantur, diabolus tum loci, tum Ioannis beatissimi sanctitatem amplius perferre non ualens, emissa ingenti uoce, abiit. Que uox, ut ipse conuersus referre solitus erat, adeo terribilis et tartarea exstitit, ut omnes, qui tunc cultui diuino inseruiebant, reddiderit attonitos. uir ille beneficii accepti memor, non paruam pecunie quantitatem deuote super altare ponens obtulit: qui inde liberaliter cum sociis habitus, postridie cunctis de more uisitatis, que sancta  sunt, locis, etiam anachoretarum humilibus cellulis, in Liguriam bene instructus et admiratione plenus tum loci deuotione, tum monachorum uirtutibus concessit.

153. Ad hoc, ne cui id mirabile seu incredibile existeret, et aliud multo maius predictus conuersus referre solitus erat. Aiebat enim, quemdam mercatorem prediuitem de Ungurie partibus uenetias, inde Pisas  , [ut] Romam tandem peteret, comitantibus multis, nauigasse. Quem cum Pisis demon inuasisset, eumque torqueret acriter, adeo [ut] ex sociis ipsum aggredi auderet nemo , demum cuiusdam Pisani fraude deceptus, fune catenaque ligatus  et ad uarias Italie partes, ubi Sanctorum loca [esse] audiuerant, adductus, nec tamen conualens, intuitu quorumdam bonorum, hoc S. Marie monasterium cum sociis adiuit. Huic erat interpres, qui modo latina, modo materna lingua suos omnes aperiret sermones. Nec statim hic, ut supradictus, sospitatem recepit: sed quiuis in atroci certamine consumptis diebus, demon, sese alio concessurum, nec posse Ioannis sanctissimi uirtutem amplius perferre, fatetur. Sciscitante sacerdote, quod signum, ubi discederet daret, ait: Audietur ab omnibus. Et illico capelle tintinnabulum, nemine funem trahente, signum fecit. Quod signum omnibus, sed presertim suis admirationi existens, qui forte numquam uel raro huiusmodi prodigia uiderant. Deum ergo sanctumque  Ioannem benedicentes, rediere Pisas, inde Romam, postremo in patriam propriam.

154. De Casentini partibus, [ex] oppido, quod Romena  dicitur, militem quemdam pro sospitate obtinenda uidimus concessisse ad hoc S. Marie monasterium: qui a tanto torquebatur demone, ut a multis etiam ferocissimis iuuenibus uix, dum coniuraretur, detineri posset. uerum cum iam fere per triduum multis tormentis, tum cruce, tum S. Ioannis brachio affectus esset, Iesu uirtute, et S. Ioannis  precibus in hec tandem furibundus prorupit uerba: O hominum omnium iniquissime, cur me teque in has cruces horrendaque tormenta dedisti? Nosti enim, que Deo et Matri eius uouisti; peroptime calles, sed dissimulas, periure. His dictis uoluit, sed non ualuit, ipsum ad terram tartarea ui detrusum suffocare.

155. Miles ille, ubi diuina pietate paululum naturales sensus reuocauit, cum a monacho sacerdote, si quid uoti Deo obligaretur, moneretur, [ut] per confessionem aperiret, habita suorum scelerum deuota confessione, uotum, quo uirgini Marie tenebatur, se, ubi primum sospes domum repedasset, executioni mandaturum pollicitus est. Qua ex corde promissione fideliter iusteque data, demon  absque miseri hominis tortura, nichil mussitans ad alias se contulit regiones. Hinc quiuis Christianus plene intelligit quid periculi sit uouisse, nec, si facultas data est, ignauia uel malitia, seu sepius mentis peruersitate, non reddidisse uotum. uerum si partim de his uotis que uiderim, queue audiuerim digna, litteris mandare statuissem, metus, quam miracula, maturius me desereret. Eo ad reliqua, que, ni fallor, non minorem legentibus et admirationem et utilitatem prioribus allatura sunt.

156. Me in puerili etate constituto, cum nonnullis, qui adhuc supersunt, monachis, de Senarum  partibus adolescens quidam non tantum a demone captus, uerum etiam paralyticus, mutus et  surdus, a parentibus, S. Ioannis miraculis et prodigiis impulsis, ad istud S. Marie monasterium, non parua hominum turba inaudita re tracta, in cistis iumento superpositis deductus est. Proh Iesu bone! quid admirationis quidue amaritudinis mortalium mentibus dare nostram imaginem spirantem et uiuam, omni membrorum officio priuatam et demone repletam conspicere! Quis usquam gentium huiusmodi audiuit! Quis aspexit? Quis non ingenti admiratione afficeretur, non tantum propriis oculis uidendo, sed accipiendo auribus? Ubi primum in paruula ecclesia, que extra monasterium sita est, matris et aliarum mulierum gratia, que pietate coacte, iter una aggresse fuerant in grabato toto corpore stratus esset , illico illuc re noua illecti, [multi adueniunt, et] conuersorum, monachorum, aliorumque opificum et montanorum, qui uariis incumbebant negotiis, fit concursus.

157. Hic etsi opera diaboli, ut diximus, omnium corporis membrorum officio priuaretur, tamen lingua ipsius, demonis uirtute plurimum in eo uigere. Nam indecentia in Deum et S. Ioannem  sospitatem reciperet, dies noctesque  orando, coniurando, instando singularibus  suppliciis monachi pertulissent; demum iehsu Dominus noster [eius misertus est] precibus imprimis Ioannis beatissimi, inde fide lacrymisque suorum, presertim matris: nichil enim uotorum pretermisit; paulatim adolescens, propriis corporis officiis et uiribus recuperatis, et demone Iesu Christi uirtute  fugato, Dominum per se laudabat, omnibusque admirationem sui faciebat.

158. Eo parentes pre gaudio toto corpore gestire, ipsum amplecti, osculari. Qui aderant, tanti miraculi stupore percussi, S. Ioannem miris laudibus ad celum extollere. Tandem, silentio dato, talem Pater, audientibus cunctis, habuit orationem: Piissime  Iesu, a quo omne bonum, et sine quo nichil rectum, toto corde, tota mente, totis uiribus te benedico, laudo, magnifico, qui per seruum tuum Ioannem beatissimum huiusmodi prodigia nobis, [ut] te magis magisque laudemus ostendis: quod profecto in filio meo hactenus misero, nunc felici ea felicitate, que uera felicitas dici et potest et debet, intelligo. Eo bone Iesu, tuque uirgo Maria gloriosissima, etiam et tu Ioannes beatissime, filium meum nosque omnes in rectam uiam et ad patriam tandem deducere dignemini: uobisque, Pater Abbas et monachi, quos ad huiusmodi dignissimum officium elegit Deus, nos nostraque commendamus, ut nostrum memores in omnibus uestris esse uelitis:  insuper ipse iehsu pro tali tantoque beneficio in Beatorum patria pro nobis restituat. His finitis, osculato deuote S. Ioannis brachio, leti in patriam contendere. Quod prodigium antea toto seculo inauditum, non tantum ciuitati Senarum, sed finitimis cunctis, ubi narrabatur, summe admirationi extitit.

159. Rem reuera ridiculam, ueris rebus ueriorem tamen, que nostra tempestate accidit, enarrare glisco. Senex quidam de Scarparie  oppido, sito in Mugelli partibus, ad S. Cresci ecclesiam [iuit] imprimis, que ea in regione dedicata est; inde, cum haud sospes fieret, ad hoc S. Marie monasterium concessit. Hic breui pristine redditur sanitati, domum suam letus abiens: [sed], nescio  qua causa uel quo uitio factum sit, in eum paulo post idem ipse demon iterum introiit. Quem ad prefatum S. Crescium, cum parentes longo itinere hiemisque asperitate, si huc concessissent, perterriti denuo deduxissent, petito signo a sacerdote, qui eum coniurauerat, inquit demon: Mox signum manifestum dabitur; et illico asinum, super quem sederat, in arboris trunco suspendens, ipsis dolorem damnum illatum et multis risum prebuit. Hoc  ita fuisse a uiris fide dignis, qui in S. Ioannis festiuitate, uoti emissi gratia, hanc adiere edem, relatum est.

160. Molendinarius quidam de ualle Arni de oppido uidelicet Lancise, die quadam cum molendinum extra sospes [in] ligno quodam decumberet; ubi surrexit, neque mens neque cetera corporis membra satis suum officium agere, imo huc illucque debacchando currere, et ut paucis absoluam, insani capitis et stulti hominis officia de se prebere. Quem, qui superuenerant, dolo uique comprehendentes, uinctis a tergo manibus, ad hoc S. Marie monasterium, uociferantem, et, quo ibant, omnes partes clamoribus replentem, traxere inuitum. Cum enim quis esset, et cur tantopere miserum hominem  torqueret, a sacerdote interrogaretur; tum, ait demon: Me hinc expellere minime ad uos pertinet, qui ueram professi estis religionem, et quos nisi iustum agere haud decet; furem enim aggressus sum crebro mentientem, Deumque etiam sepenumero blasphemantem. Ita esse, audientibus nobis, affirmauere quamplures. uerum cum sacerdos clam aliis eum ab huiusmodi nefariis [ut] cauere uellet, moneret, demum post triduum, quo tempore demon eum acriter uexando torserat, de se non paruo dato signo  abiit quo meritus est. Eo molendinarius ille Iesu et S. Ioanni gratias agens, et artes et mores domum rediens mutauit.



PARS XIII.


161. In uigilia S. Marie, que ob ingentem copiam niuis, que olim Auentinum montem  Rome, ipsius uirginis prodigio, secundis Nonis Augusti compleuit, de Niue dicitur. Is enim festus dies et celebratus per religionem Christianam quintus mensis Augusti a Christicolis notatur. Et ne cui admirationi sit, me hoc in miraculo tantum mensem diemque notasse intelligat, res nouumque prodigium, [ut] id agerem, cegisse. Quod equidem horrendum, pectoribusque eterne seruandum animaduertatis oro. Hoc enim ab alio non accepi, sed ut multum interfui, legi, demonem coniurauit. Ea igitur quam diximus die, mulier quedam a demone capta, reuera haud ignobilis de Calcie  partibus, ut in tali re  fieri sepius solet, multis comitantibus ad istud S. Marie monasterium contendit. Cum enim a me in Sanctorum sepulcro, de quo alibi latius uerbum fecimus, tunc prostrata coniuraretur, et mutus demon effectus, legendo, orando seu coniurando nullum daret responsum, forte Ordinis S. Francisci duo superuenere Fratres, qui a Fratre Marco tunc eremita S. Marie de Cascesa inuitati, ad ipsius uirginis Marie festum ire properabant.

 162. Qui liberaliter a nostris habiti, dum more solito totum uiserent monasterium, dictum fuit uenisse mulierem a demone possessam. Illico itaque noua re illecti concessere ad sepulchrum. Unus autem ex his forte necromantie arte instructus, me diu interrogando laborante, et demonem non respondentem haud equo animo perferens inquit: Queso, Pater, pace fiat uestra. Huic mulieri quedam secrete in aures liceat dicere. Quid si demon etiam inuitus respondere cogatur? Ego igitur in tali re parum expertus, putans uerba aliqua diuina, ut decet Fratres, dicturum, permisi libenter. Accedens itaque ad mulieris aures, nescio quid mussitans et labia mouens secrete spirauerit. Cui statim demon indignans, eumque trucibus minaciter aspiciens oculis,  in hec demum uerba stridens erupit: Hypocrita, simulator non Frater, sed corruptor, o hominum pessime, qua tu audacia isthoc in loco sacro, Reliquiis seruisque Dei presentibus, ausus es tua pessima arte, quem Deus nondum cegerat, cogere. Te, mihi crede, peniteret, si que in sinu defers amoueres: ferebat enim, ut mihi ipse deinde retulit, de ligno pretiosissime Crucis Christi Iesu.

163. Cui cum statim intrepidus, Nec te nec tuas paueo minas, responderet, inquit demon: Da, oro te, huic, quod in sinu latet tuo: inde in Alpis iuga, uel quouis extra hec loca sancta te confer, et illic mecum conflictando experiere quid tua, o bos, uirtus in me possit: uerum nec urbem adieris Perusinam [quin] ego quid mea in te ualeat, periculum  faciam. His dictis conticuit. Infelix uero Frater, de his que in diabolum dixerat, penitentia ductus, ingenti pauore percussus, una cum comite, S. Ioanni imprimis, inde nobis, plurimum se commendans, tristis abiit. Mulier uero eodem die uirtute Ioannis beatissimi pristine sospitati reddita, quia non procul a monasterio [habitabat], gaudens domum propriam concessit.

164. Frater autem ille, de quo nunc uerbum feci, ut suus postea nobis retulit comes, tales exitus habuit: sancte enim Marie festiuitate ex uoto et sententia eremite Marci acta diligenter, ad quemdam Conuentum Fratrum, in colle quodam satis in immensum pertingenti inter S. Ioannem de ualle Arni  et oppidum Montis-uarchi  situm, se Fratres illi conferentes, is qui pessimum facinus perpetrarat, sua lacrymans scelera, humiliter confessus imprimis, inde quid sibi acciderit compluribus enarrauit. His itaque Fratribus res inaudita non paruam et admirationem incussit et metum; tamen, ut Fratrum mos est, eius blandis uerbis lenire dolorem, nichil esse quod uereri deberet, tum quia confessus, tum quia diabolus nec ualet quod uult; frangitur enim Dei potentia, eiusque uirtute debilitatur: et, quod maius est, mentitur sepe. His igitur et aliis uerbis  ultro citroque datis et acceptis, in spem animum arrecti, se Fratrum orationibus commendantes postridie iter perrexere suum.

165. uerum cum intensissimo solis ardore et labore fessi, sub lata olea locum Perusinum  prope, in itinere consedissent; ecce , condensa nebula et nigerrrima quodam cum stridore horrenti e lacu repente ueniens, ubi consederant miseri, locum omnem conglobans, ita [ut] illic diem in noctem uerteret, ingenti cum fetore eos circumdans, inde paulo post abiens, summum era petiit, in quo paulatim soluta nusquam comparuit. His illico obriguere pili, et subitus cucurrit eis per ossa tremor, et humor undique et undique salsus guttatim scaturiens. Ubi paululum morati sunt, longe  trepidi pedibus labantibus surgen tes, signoque crucis se munientes, inceptum non sine magno labore peregere iter. Ceterum ubi ciuitatem Perusinam ingressi sunt, miser ille, quem demon nostro in monasterio acriter castigarat, diem clausit extremum. Hec omnia alter Frater, comes ipsius in reditu suo Florentiam, nobis referre curauit. Exemplo hoc patet satis, artem necromantiam, nec secularem quidem, quanto minus Religiosum exercere debere, presertim quia Christianos omnes, diuina humanaque, non diabolica, requirere auxilia oportet. uerum nunc ad reliqua.

166. Ea in hebdomada puella, septimum agens annum, a demone possessa, a parentibus ad hoc S. Marie monasterium ui rapta, omnibus ea in etate  puellari posita, admirationi extitit. Cui cum in Sanctorum sepulcro matris lacrymis aliorumque pietate motus, compaterer, demonem uero orationibus et precibus in rem suam abiret coniurarem, tanta uis puelle, demone annitente, fuit, ut ingentia saxa capite amoueret, uirosque omnes, qui super sepulcrum sedebant ne forte exiret, in uarias partes  labi cegerit: ipsa uero quam primum prosiliit extra. Ego equidem tale oculis meis nec ante nec post memini me uidisse. Proh, bone Iesu! paruula puella, in tantum arte demonis furorem uersa hoc tale solo capite ausa sit facinus. Ubi primum, ut dixi, a Sanctorum sepulcro prosiliit, circumferens hinc inde truces minaciter oculos, miserabile  pauidumque de se omnibus spectaculum prebere: passos enim capillos, oculos igniuomos, os spumosum, lacerumque pectus et ora habens, modo singulos, modo uniuersos ad certamen prouocare; et eo atrocius, quia intra ualli septa clausa et iuuenum globus ostium obsidens, nulla parte uia, qua erumperet, dabatur.

167. Demum omnibus formidine arreptis eamque aggredi cunctantibus, signum Crucis cum S. Ioannis cruce in eam faciens, quieuit paululum. Quam lapsam et sudore madefactam misera mater in sinum  recipiens, caput compsit, ceteras et deinde partes corporis adornando. Paulo post, quia diei extremum esset, nos intro petentes, eamque comites pedibus et toto corpore labantem trahentes secuti sunt. Ubi igitur ad capellam uentum est, ibi quieuere paululum. Forte fortuna fuit in uirginis Marie laudem, ut uesperis singulis per totam Christi religionem fieri mos est, pulsaretur; uix primo dato signo, demon uirginis Marie sanctique Ioannis uirtutem amplius non perferens, me una cum acolythis, quorum unus aquam uerbis et sale expurgatam, alter Crucem ferebat, audiente, demon ingenti cum stridore exclamans concessit. Postera uero die, Iesu uirginique Marie matri eius ingentes gratias agentes, leti in patriam contendere. Eam deinde incolumem uidisse  me memini: in ualle enim Arni superioris, non procul a Castri-Franchi  oppido distans, morabatur.

168. De patria mea, hoc est de Raggiolo  , etsi plures ad hoc S. Marie monasterium gratia sospitatis recuperande uenere, tamen hoc uno inpresentiarum contenti erimus. Adolescens quidam, cui nomen Andree est , cum maligni cuiusdam peruersique presbyteri, ut postea reipsa claruit, incantationibus magiisque, ut uulgo aiunt, ita acriter uexaretur, [ut] uultus, ora uestesque misere manibus propriis flendo tunderet laceraretque, et germanus ceterique affines, quid tanto in discrimine agerent penitus ignorarent, forte  quidam bonus uir, qui ad tantum cum ceteris multis concurrerat spectaculum, ei compatiens inquit: uirgini Marie bono rectoque corde hunc commendatum si reddideritis, mihi credite, illico bone ualetudini dabitur et sanitati. Germanus igitur suus, his auditis, nulla data mora, tale uirgini Marie emisit uotum: Tales quales indutus est uestes, o uirgo Maria purissima, tuam una cum isto misero adiens ecclesiam, in foribus templi ad tui decus suspendam: modo per te, o omnium sanctissima, pristine sanitati restituatur. Res mira! mox suis uotis fauens uirgo Maria adstitit, et prefatum Andream ab eo intolerabili liberans dolore, mente et corpore sanum ualentemque reddidit.

169. Eo, qui aderant, omnes se explere in gloriosam  uirginem Mariam laudando, benedicendo et extollendo, haud poterant, lacrymis ob gaudia exortis. Ea itaque die, aliis rebus relictis, ecclesiam S. Marie de Bibiena, que de Saxo dicitur, adiere quamprimum, oblatisque uestibus, et oratione inprimis ad Mariam uirginem deuote ex intimis precordiis emissa, domum eo uesperi prospere rediere leti. Cum itaque Andreas iste arte diaboli membris omnibus captus, uirginisque Marie precibus liberatus  esset, non longo deinde temporis interuallo dato, cum die quadam una cum quibusdam uineas excoleret, iterum demon herbis et uerbis noxiis coactus, ut supra, eum ingrediens possedit. Inde debaccari, furere, alios marra, sudibus saxisque petere; illi fugere, secreta securaque loca adire; tandem alii quamplures ad eum de uineis, de agris, hinc inde concurrentes, fessum ui doloue capientes, ligatum et uinctum traxere domum. Quibus cunctantibus, quid agerent, quoue se uerterent, penitus ignorantibus, optimum factum uisum est eum ad S. Marie de ualle Umbrosa monasterium ducere. At alii maligno spiritu ducti, magos et incantatores super hoc consulendos in re fore existimantes, inquit germanus eius, Galganus nomine: Nisi in [monasterio] S.  Marie de ualle Umbrosa sospitatem pristinam recuperet, alio ire in presentiarum non sanum mihi uidetur fore consilium. Confido enim S. Ioannem nobis, ut ceteris, opem celitus daturum, modo eam sincero corde integraque fide exigamus.

170. Hic optimus adolescens diuinum tantum censebat querendum auxilium ubi humanum deesset: quod equidem omnes qui sane sunt mentis sentiunt. Mox itaque iumento de more cum cistis parato, multis ex patria comitantibus, huc contendere. Ad quem uisendum, cum quia de patria, tum etiam quia, ut puto, affinis esset, properans, re diligenter cognita, pro ipsius salute in hospitali ignem iuxta, non cruce, non reliquiis aliis adhibitis, diuina tantum misericordia fretus, oraui: Proh, bone  Iesu! e uestigio meritis Ioannis beatissimi, sua comitumque fide miraculum secutum est, cum quosdam nigerrimos carbones paulatim euomens, Deo gratias, Deo gratias, inquit, conualui! Ad hec uidenda sociorum aliorumque fit concursus. Nequibant satis mirari unde isti carbones, presertim cum se nunquam comedisse fateretur. Sciscitantibus itaque me unde hoc, cum nichil certi hac in re dare auderem, coniecturor tamen, inquam, diaboli arte fieri posse, mixtos cibo potuque non apparere, et sic sumi. uerum, ut Crispus  ait, uereor ne quis, que sibi facta putet, equo animo accipiat, supra ea ueluti ficta pro falsis ducat. Ceterum, quod propriis oculis perspexi, manu tetigi, affirmare  non dubito. Nam ad huius confirmationem, puellam illam S. Gaudentii, de qua supra multa dixi, in testem affero; cum et alios quamplures, si res exigeret, afferre possem: a multis enim fide dignis religiosis accepi eam dentes, capillos aliaque, dum in S. Saluio coniuraretur, spuisse. uerum hec pro incredulis: nunc ad inceptum redeo.

171. Matronam quamdam Florentinam, uaggiam nomine, haud obscuro loco natam, a demone captam,  cum Florentie sospitatem non inueniret, clam quam potuit, nocturno scilicet tempore, hoc S. Marie monasterium petiisse uidimus. Hanc talis occupauerat demon; interdum miti ingenio adeo esse, iocari, facetias, risu dignas urbanitates de se dare, et presentibus uoluptati pariter et admirationi existere. Nonnunquam uero, mutatis moribus, presertim dum coniuraretur, alteram diceres; ita enim specie crudelis immitisque effici, [ut] nichil crudelius qui aderant se aliquando uidisse faterentur. Qua modo uaria uicissitudine cum ex diaboli uoluntate tempus incassum tereretur, statuerunt cum ea priuato communique, cum foris tum domi, pugnare certamine. Fiunt igitur ad Iesum preces; pro se quisque modo uirginem Mariam,  unicum ac singulare miserorum refugium, modo Ioannem beatissimum appellare. uerum cum in hoc pio opere dies quamplures comsumpsissent frustra, id Pater Abbas egerrime ferens, uoluit [ut] ea die , diu orando canendoque monachi uel lassitudine nimia torquerentur, uel in rem suam malam concederet demon.

172. His igitur deuote feruenterque cantantibus, tantum uirium preter solitum mulieri demon administrare, [ut] plantis pedum altaris scabello innixis feroces iuuenes numero decem, qui eam a tergo ui sistere, procul esse cogeret: retro modo, modo [eos] in se trudebat. Opere pretium erat uultum horribilem, faciem turpem, truces oculos, motus  ineptissimos et incompositos cum uultus tum totius corporis aspicere: turpia in Deum sanctosque eius edere, que dum accipio, exhorreo, non modo litteris dare ausim. Denique bonitate Iesu sanctique Ioannis meritis alio, uoce ingenti emissa, concessit, mulierem tantum illam humi prostratam, uita fere extinctam deserens. Que paulo post surgens, cum ubinam gentium esset, quid cerci accensi, quid Religiosi sibi uellent, admiraretur, re a suis diligenter cognita, Deo gratias agens conticuit. Coniux uero suus, uir in Republica Florentina satis prestans, oblatione non parua S. Ioanni pro tanto beneficio data, letus Florentiam, se sancta, cum interrogaretur unde iret, peragrasse loca simulans,  uenit.

173. Alteram de Castro Bononiense  magno natu mulierem, Anastasiam nomine, eodem fere tempore ad istud S. Marie monasterium, cum esset a demone capta, contendisse accepimus. Quam maximis cruciatibus cruciasse demonem semper sui asserebant, sed precipue dum has finitimas regiones, huncue agrum primum sunt ingressi. Sepe etenim numero mulieris suffocationem ueriti, cum demon gulam peteret, tantum ceteris destituti auxiliis, Iesu uirginisque Marie presidium lacrymis  implorare. uerum cum hoc in loco idem tentare uideretur demon, abbas optimum factu ratus, stola gulam mulieris circumnectere, ne demon acrioribus affectis tormentis, si spatium daretur, rem perageret, mox eam afferri iussit. Res mira! quoties gula stola cingebatur, toties demon inferiores partes uel intestina petere, nonnunquam pedum uel manuum extrema adire. Ubi ea amouebatur, mox gulam repetere. En quante [uirtutis] sacre uestes sint, facile perspici hoc uno miraculo a quouis potest.

174. Cum igitur demon sacerdoti uerbis fugam promitteret, ceterum re ipsa acrior ferociorque instaret, Spirituique sancto haud locum daret, mandat omnibus aliis monachis abbas pro se quisque  supplicationes orationesque habeat; quod si nec ita procederet, longam cum diabolo certando una omnes moram traherent. Quam rem cum strenue monachi agerent, demum demon rei exitum sentiens, ea, qua potuit, in miseram mulierem usus est uirtute: cum enim plus solito gulam inflatam turgidamque redderet, adeo fatigabatur mulier, [ut] oculis sanguineis, anhelitu fetido, labiis exsiccatis et pallidis, toto denique uultu et facie extrema adesse ostenderet; ita ut de ea multi actum esse censerent. Eo, qui aderant, omnes Christum Iesum piissimamque eius uirginem Mariam saltem anime salutem darent, lacrymis effusis orare. Tandem post diuturnam, quam a demone in gula pertulerat, torturam, carbones nigerrimos,  pilis conglobatos spuens, illico incolumis facta [est], cunctis inauditum et ab eis nunquam uisum [prodigium] admirantibus. [Tunc illi], Iesum sanctumque Ioannem laudando, expleri nequibant: inde in patriam leti, uirtutem Ioannis sanctissimi omnibus occurrentibus predicantes, rediere.



PARS XIu.

175. Non multo post  quidam de ualialla  , cui nomen Bartholomeo fuerat, ad hoc S. Marie monasterium, haud parua hominum turba comitante, concessit. Hic etiam funibus undique septus, uix a compluribus iuuenibus, qui sibi comites extiterant, et qui domi tunc erant  detineri [poterat]. Qui quidem pessimi spiritus interdum iocum, quandoque terrorem presentibus inferre. Quis enim tam grauis tam rigidus, [ut] de se risum non dedisset, cum ex ore unius uarias uoces uario motu uerba edentes accepisset, ita ut populum, non unum loquentem putares? Et etiam quis tam fatuus, tam sensu leuis rem prodigiosam tantam, tamque horribilem non maxima cum formidine admiraretur? Mihi profecto incredibilia, commentitia fictaque essent, nisi Euangeliste, qui nec mentiri uolunt nec possunt,  quemdam a Domino Iesu incolumem factum, eumque a legione demoniorum captum, litterarum indicio memorie tradidissent.

176. Nunc ad propositum rediens [prosequor]. Cum iam de eius sospitate a cunctis fere  desperaretur, et hoc estuans animo suo agitaret abbas, [an] omitteret inceptum, quoniam frustra erat, an S. Ioannis uirtutem expectaret, qua sepe durando, in multis prospere usus fuerat, inquit senex prouecte etatis monachus quidam, Petrus nomine: Pace omnium dixerim, reuerendissime Pater. Hunc nisi incolumem hinc abire si permitti censueritis, in totius monasterii dedecus esse dubitet nemo; cum luce clarius constet eum multis uariisque  spiritibus impugnari. Eo utile honestumque duco  [ut] nullo labore cum singulari tum uniuersali uicti, rei exitum etiam diuturnitate temporis prestolemur. Senis sententiam laudant et probant omnes.

177. Illico uni ex monachis imperat abbas, sumpta cruce Ioannis sanctissimi, diu legendo, orando, si forte alio concedant, experiatur. Ad hoc mirum spectaculum undique Religiosi et seculares cum confluerent, factus est numerus non exiguus. Cum igitur utrinque strenue pugnaretur, nec demones in rem suam concederent, fessus fatigatusque monachus [quieuit]. Conflictum subit alter, inde et alter. Demum seruos suos miseratus Ioannes, a Iesu gratia impetrata, facillime, unus diabolus post  alterum diuino nutu, dato proprio nomine, alia adiere loca. Quorum nomina ex monachis quidam memorie mandare curauit diligenter; inde in tanti facinoris memoriam in sacrarii pluteo recondita, diu conseruata sunt: orto deinde inter finitimos bello, cum monasterii optima queque ad Pithiani arcem deportarentur, nescio qua gratia, una cum nonnullis aliis rebus amissa sunt. Igitur recuperata sanitate, Bartholomeus ille una cum ceteris uirtutem Ioannis sanctissimi ad celum extollere. Demum, sumpta a Patre monasterii benedictione, ad sua leti rediere.

178. Petrus quidam Dominici, de Prati ueteris agro  , qui demonem incognitum per duos fere annos, ut ipse demum autumabat, habuit, ad hoc  Sancte Marie monasterium magna cum omnium admiratione, qua transibat, ob multa et uaria, que inepte agebat et dicebat, ui a suis ductus tandem fuit. Huic tantas uires demon administrare, [ut] uinctus undique funibus, etiam a tribus uiris fortissimis coram sanctissimi Ioannis brachio haud sisti posset. Qui facile sospitatem omnium membrorum recipiens, tanti beneficii immemor, non solum suos pessimos mores, ut monachi monuerant, non mutauit, sed his et alios addidit multo nequiores. Eo diuina iustitia exigente, idem demon una cum septem et quadraginta spiritibus malignis miserum  illum ingressus, adeo crudeliter eum torquere, [ut] frequens populus ad rem tante tamque inaudite crudelitatis uisendam, ex oppidis, uillis, mapalibus, qua iter uti insanus habebat  concurreret.

179. Demum calliditate, multorum captus, uinctisque pedibus et manibus, non parua mortalium turba comitante, eum ad hoc S. Marie monasterium traxere inuitum: quod haud fecissent, ni bonus presbyter quidam, eorum infortuniis compatiens, precibus et orationibus tulisset opem. Hunc undique funibus septum, quidam ex nostris uidentes, quem multo maior, quam antea, turba hominum sequebantur, in admirationem et stuporem uersi intro nuntiant quamprimum. Eo monachi sese in  diabolum expedire, arma spiritualia parare, nil huiusmodi negotio necessarium relinquere; odio enim diaboli, pudoreque sui, quia tam cito redierat, uehementer agitati [erant]. uerum mirum erat uarios in uno corpore audire spiritus, non solum diuersis linguis loquentes, uerum etiam motus incompositos eodem in corpore dantes [uidere]. Omnes enim, qui tanto talique spectaculo aderant , se simile nunquam audiuisse uel uidisse asserebant.

180. Dum igitur in sacrarium concursus omnium fieret, monachis cum S. Ioannis brachio orantibus, princeps omnium demon qui, ut supra diximus, miserum hominem solus prius inuaserat, inquit: Suam promittat uitam deinceps iustius se instituturum  et nos omnes ibimus in rem nostram. Illico is [se] uitam in melius mutaturum, moresque suos pessimos correcturum fatetur. Hi itaque demones paruo dato temporis interuallo, omnes una uarios sonos emittentes, ita ut hominum multitudinem diceres, alio contenderunt. Incolumis ille iam factus, monitusque a sacerdote, per confessionem Deo adherere [statuit]. Habita suorum scelerum diligenti confessione, ipse et socii leti et admirantes, uirtutem Ioannis sanctissimi ad ethera extollentes, in Casentini uallem, inde in patriam rediere.

181. Quamdam alteram matronam de Flaminie partibus ad hoc S. Marie de ualle Umbrosa uenisse accepimus monasterium; et demonem qui eam inuaserat,  post multa cum ea habita certamina, sacerdoti, qui signum petebat, dixisse: Ubi alio contendendi tempus imminere cognouero, quod iamiam prospicio adesse, asinus rustici cuiusdam qui de rupe descendens, hac iter habebit, congruum satis manifestumque mee discessionis signum, me tacente, dabit: pedes enim eius adeo humi defigam, [ut] nec inde, nisi ferreis instrumentis relictis, euellere [quisquam] ualeat. Hoc enim cum et ridiculum nec satis conueniens multis qui aderant uideretur; ecce illico rusticus, ignarus huius rei, opem requirens, ingrediebatur capellam, asserens asinum quem ducebat,  paulo ante ita pedes fixisse, [ut] nullis percussionibus, nulla ui ex eodem loco se mouere aut uellet aut posset.

182. Quem diabolus imprimis paululum uti admirabundus intuens, inde cachinnans inquit: Pace fiat tua uolo, rustice amicissime, asinum tuum pro signo fuge mee haberi; in hoc enim nichil, nisi instrumenta ferrea, amiseris; ceterum asinus una tecum iter peraget suum. His dictis, eiulans et stridens in rem concessit suam. Hec rusticus uera ducens, comitantibus nonnullis, cum eo, ubi asinum reliquerat, sperans ibidem inuenturum, contenderet, asinumque iam procul a loco pascentem aspiciens, uehementer admiratus, S. Ioannem uirum sanctissimum dicere; presertim quia, ut demon dixerat,  eum nudatis pedibus omnibus aspexit. Illico itaque paululum commotus Florentiam [f. deest aliquid]; ii intro concessere, mulieremque, uti uita defunctam, in manibus excipientes nonnulli, tempus quietis operuere. Demum ad se rediens cum et locum admiraretur et homines, re cognita, Deo gratias agens, in patriam suam gaudens rediit.

183. Aliam de Pontenano oppido nobis relatum est uenisse mulierem; et demon, qui eam inuaserat, ut plurimum solent, se cuiusdam Liguris, cui nomen Beltramo, animam fuisse fatebatur. Quod quia impudens mendacium fuit, refellendum est, et sancte matris Ecclesie auctoritate retundendum, ut ignobile uulgus hec haud posse fieri sentiat, et ita ad ueram religionem instruatur, et docti in uera  sententia roborentur; et eo probato, ad propositum reuertemur. Imprimis Prophete auctoritate probatur, qui inquit: Spiritus uadens et non rediens. Nihil refert quo eat, seu per acrem uolitet se purgando, seu loca terrena inculta desertaue seu non deserta incolet; seu nobis incognita, quod purgatorium dicimus, petat; in corpora amplius eum redire humana nefas et dicimus et ducimus. Preterea nusquam gentium lectum est, eiusdem conditionis et nature duas animas uarias secum sentientes in uno corpore sedem habere. Potuissem et alias tum sacri Euangelii, tum diuinarum Scripturarum in rei probationem sententias afferre: sed preterea ne sermones quam historiam prosequi uidear, satis est  [pro] nostrorum scientia, diabolos in hoc mentitos esse probasse. uerum si quid in animarum utilitatem, ut Officia, ut Gregorianas Missas, ut eleemosynas requirant, hoc inuiti, Deo uolente, agunt. uerum nunc ad inceptum redeo.

184. Cum igitur demon diu et cruce et orationibus, [ut] alio contenderet, tormentis acribus afficeretur, demum, in propositis perseuerans, in hec prorupit uerba: Si isti diligenter res meas inuestigatas et inuentas filiis meis restituere curabunt, ibo in rem meam. Si eorum solita peruersitate ducti, omnia malle quam rem restituere [pergant], etsi nunc coactus alia adiuero loca, alias rediens, plures mecum ducens socios, peiora tormenta eis inferam. His auditis, miseri illi parti sue timentes inquiunt:  Da uiam aggrediendi rem, si potis es, et quod dicis executioni mandare curabimus diligenter. Adhibeatur oro, inquit demon, qui, que dixero, litteris det: uolo enim res meas more gentium publicis legare codicillis. Illico accersito scriba, qui tunc forte domi monasterii rem cum abbate curaret, ex uoto et ex sententia sua, demon res, causas, opera, dies, creditores debitoresque in rei fidem aperiens, quid filiis, quid ecclesie, quid ceteris reliquerat, per scribam memorie proditum est. His peractis diligenter, demon ceu fumus euanuit. Inde nec mulieri illi, nec alteri eiusdem domus detrimentum ausus est inferre.

185. uerum supradicti Beltrami necem, quo res magis magisque in aperto sit, uti accepimus, paucis  aperire non abs re uisum est. Hic more illius gentis has nostras pro se, atque etiam pro suis petiit regiones: nouerat enim aliquid architecture artis qua estiuo tempore una cum suis non paruam sibi pecuniam congerebat; quem quidam peruersi homines de Pontenani oppido, ea cupiditate pecunie illecti, obseruare; uias et itinera eius diligenter hoc animo, ut interficerent, explorare. Quadam igitur die, dispositis insidiis, eum in secretiori loco horrentis umbrosique nemoris non longe a Pontenano aggressi obtruncauere, [et], sublatis furtim pecuniis, inhumatum quamprimum abeuntes, ne res indiciis pateret, reliquere. Hinc demon diuina uoluntate, unam, ut audiuistis ex ipsorum mulieribus, tormentis afficiens, rem omnem aperuit. Patet igitur  mortales non suis semper sceleribus, uerum interdum aliis rebus nobis incognitis torqueri: et ita id esse de ceco nato, Christi Iesu Euangelia declarant; quem talem neque sua, neque parentum scelera fecerunt, sed tantum, ut Dei opera per eum mortalibus patefierent. uerum nunc ad reliqua.

186. Puellam quamdam de oppido Pomini ad hoc S. Marie monasterium uenisse accepimus, que cuiusdam domni Simonis de Reuezzanno soror extitit. uiuit presbyter ille adhuc, in decrepita tamen etate constitutus. uerum demon, qui eam inuaserat, animam cuiusdam uiri Mazzantis se esse asserebat, qui a quodam nequam in alearum ludo sica fuerat necatus. Hoc ita esse nitebantur [affirmare]  qui aderant omnes. Instabat tamen sacerdos, multas in medium sententias uirorum, uirtute et doctrina prestantium, afferens, quibus ostendebat, quamprimum anime hominum exirent corporibus, ire quo merite sunt; amena scilicet loca, uel tetra et inculta, ad purgationem seu ad eternos cruciatus, petere, nec aliena corpora ingredi. Ceterum illos esse spiritus malignos, qui a cunabulis hominibus, si tepore et ignauia uiri esse desinant, ad uarias inferendas tentationes dantur. Nec mirum, si eorum nomina proferunt, si uirtutes uel uitia predicant, quibuscum commercium et familiaritatem ab ipsis habuere primordiis. uix ipsis ita esse persuadere poterat: rustici enim more suo, quo minus que dicuntur intelligunt eo magis admirantur:  et cum alicui sententie aures iam prebuerint, non nisi cum maxima difficultate ab ea diuelli possunt. Fit hoc presertim, quia dure ceruicis sunt, et fere expertes rationis.

187. Ceterum cum diu diabolus, ut exiret, aliouorsumue contenderet, fatigaretur, et ipse totis uiribus, ne discederet, instaret, demum uirtute Ioannis beatissimi in hec uerba prorupit: Contendam alio, si pro illius Mazzantis anima et orationes fiunt et preces. Hi id se facturos omnino asseuerantes, inquit ille: uidete ne mentiti inueniamini: peiora enim posthac, Deo uolente, uobis inferrem tormenta, si pro eo orare uerbis tantum promitteretis; re autem ipsa alieni, ac si nichil ad uos pertineret, extraneique inueniremini. Fiet, fiet, inquit sacerdos;  et si ceteri a pio opere desisterent, do fidem me facturum; tu tantum da locum Spiritui sancto, et abi in rem tuam. His finitis, illico terribilem tartareamque uocem demon emittens, puellamque semidefunctam uita relinquens, ceu fumus, euanuit. Inde paulatim illa uires resumens, re cognita, Deo et S. Ioanni gratias agens, leta cum suis in patriam rediit, oblatis imprimis quibusdam pecuniis, anima Misse Gregoriane in monasterio celebrarentur.

188. De Senarum partibus mulier ad S. Marie de ualle Umbrosa monasterium ducta est; cui demoni, qui eam inuaserat, dum domnus Benedictus, qui postea S. Marie de Cuneo monasterio prefuit,  more suo temere et inconsiderate contumeliosa et conuitiis plena uerba daret , hoc, uidelicet ita sibi insulse et inepte et temerarie coniurationem et exprobrationem fieri, demon egerrime ferens, tandem uultu truci terribilisque occulis se in cum. Benedictum conuertens, inquit: O omnium monachorum pestifere, omniumque stultorum stultissime. Quid tibi uis? Quorsumnam hec tua fatuitas? Me parum considerate absque ulla supplicatione, seu deuotione arguere, corripere et coniurare audeas? Agiturne sic, o omnium insanissime, an quadam cum religione et timore? Abi quo dignus es, in crucem tuam et pueros cernentes prostitue:  et si tua solita improbitate perrexeris sceleratissime, tua coram omnibus pandam uitia: nondum plene, qualis sim, pernosti.

189. Benedictus igitur ille monachus, quem malarum rerum conscientia forte instigabat, non paruo timore correptus, ueritus peiora, si pergeret, timens, pauens in monasterium concessit. Cui officio monachus, qui succedebat, his que demon in eum maledixerat cognitis, scelera sua imprimis alteri ex sacerdotibus monachis deuote aperiens, et acta, que sibi iniuncta fuerat, penitentia, illuc, ubi demon erat, concedens, dimisso uultu et uoce supplici, demoni, ut exiret, in nomine Domini Iesu, et gloriose semperque uirginis Marie meritis, et S. Ioannis, imperare. Cui demon: Istud est sapere; ita nos,  ut tu, in Dei uirtute et submisse coniurare; non, ut ille insanus paulo ante, uerbis tumidis, inconcinnaque uoce exclamare, et superba et minime hoc in loco et tali in officio condecentia proferre. Eum profecto, ni fallor, ita castigatum, ita mansuetum reddidi, ut posthac facile perspiciet qua cum reuerentia et religione diuina omnia a mortalibus peragenda sint. Cedam igitur, nam hic diutius esse, etsi uellem, tamen S. Ioannis uirtus prohibet.

190. Ceterum cum maxima pars diei in huiusmodi coniuratione peracta [esset], et sacerdos nichil proficere se intelligeret , optimum factu ratus, in diem alteram certamen cum diabolo differre, et interim supplicationes pro ipsius  mulieris salute a singulis monachis fieri, tristis abiit. Eo postridie monachi de more summa cum reuerentia illuc bini et bini cum S. Ioannis brachio euntes, tandiu illic canentes et orantes mansere, quoad diabolus, omni auxilio destitutus, non sine mulieris detrimento concessit quo dignus erat. Mulier illa membris corporis capta, diu ipsius officio fungi haud potuit. Demum uero Iesu Christi gratia, et B. Marie et S. Ioannis precibus in pristitinam gratiam restituta, felix et ualetudinaria deinde uitam duxit.



PARS Xu.

191. Monachum etiam huius monasterii, cui nomen erat Paulo, qui, etsi in decrepita positus etate, uiuit tamen adhuc, demon, ut infra suo ostendetur ordine,  magnopere perterrefecit. Hic enim nonnullis quodam uesperi detentus negotiis, dormitorium extra sine Superioris sui missione quiescere ausus, cum iam ad id esset [ut] cubile ingrederetur , sibi adesse umbram hominis teterrimi uisum est; cui, ut referre solitus erat, truces oculi, os igniuomum, nares hiulci, barba promissa, et in morem hirci inculta, efferauerant speciem oris. Qua insolita uisione ingenti metu correptus, et adeo omnibus corporis membris captus, [ut] nec Christianorum more signo crucis sanctissime se munire posset. Quid? quod nec lingua satis suum officium ageret. Miser itaque ille [cum] tanto talique in discrimine corporis, et, quod peius, anime  positus, quo se uerteret, quem in sui presidium inuocaret, nesciret, et iamiam demon lectulum, tartaream flammam euomens, teneret, tremebundus et lacrymans toto corde, quia lingua haud posset, sese gloriose uirgini Marie, sanctoque Ioanni commendans, salutem suam in eorum manu tradens, tantum mortem eternosque cruciatus euadat orare.

192. Demum demon, cum neque quod intenderat efficere posset, quia Ioannis sanctissimi uirtute frangeretur , eo egerrime id ferens, fulcrum lectuli ira concitatus, per pauimentum prius trahens, in rem malam male olens concessit.  In eo itaque tam aspero negotio monachus ille non minus animo demisso post demonis discessum, ac dum aderat, fuit: nam reliquam partem noctis insomnem, ut ipse narrare solitus erat, orans et tremens duxit; ueritus semper ne, si etiam paululum quoddam ab incepta oratione desistoret, communis omnium hostis demon peior acriorque rediret: quod haud fecit; precibus enim et meritis sanctissime Dei Genitricis et uirginis Marie et Patris Ioannis beatissimi, perfidus ille Satan procul abstitit.

193. Summo igitur mane, quidam a demone captus, de uilla que uulgato nomine Thosis dicitur , huc ui multorum comitantium  ductus est. Cum igitur more solito monachi omnes ordine suo circumpositi canerent et orarent, ille, quem demon inuaserat, omnibus prius monachis lustratis, in eum demon, qui preterita nocte uisionem illam tam terribilem uiderat, oculos defixit; inde, parua data mora, ingenti uoce inquit: O amice, quod in ista preterita nocte a me passus es, tibi merito accidit, quia, ut inobediens et peruersus, foris, dum alii quiescunt, fuisti; caue posthac: nisi enim ex intimo corde orasses, alteris, mihi crede, de te exemplum dedisses. His dictis conticuit. Monachus uero ille, inde quid sibi euenerat, compluribus enarrauit. Pergentes igitur Religiosi uiri nunquam a pio opere destitere, quoad demon  ille, S. Ioannis uirtutem amplius ferre non ualens, in rem malam, tartaream emittens uocem, concessit.

194. uideant igitur Religiosi omnes tum monachi tum fratres, dicantque exemplo miseri istius, qui iugo obedientie colla prebentes ob Iesu Christi amorem animarumque suarum gratiam obsequendam, omnibus, que uidebantur in seculo possidere, postpositis et abiectis, Patribus et Abbatibus uoluntatem uouere suam, quid periculi discriminisque immineat eis [qui audent] rebus iniustis haud auscultare, tum interdum mala cupiditate illecti, a recto itinere diuertentes, deuios sequi anfractus etiam, et, quod intolerabilius est, precepta Benedicti Patris, aliorumque sanctorum Patrum spernere, et inculta quedam et deuia sequi. Memorare possem  nonnullos tum nostre tum alterius Religionis Fratres, qui mentis oculis excecati, ea que coram Deo et sanctis eius polliciti sunt non seruantes, imo, quod peius est, proprie religioni mala inferentes, et, quod dictu nefas est, pretextam et habitum proiicientes, et uitam non modo non religiosam, sed lenonibus turpiorem ducentes, demum iudicio diuino exitium dignum eorum moribus inuenientes, imprimis plerumque magnis ordinibus pessumdatis, in barathrum inferni demersos, ni me a res longius ab incepto traheret, et alio tempus maturare festinaret. His igitur dimissis, ad S. Ioannis miracula deueniamus, que, ut alias dixi [plurima sunt]. Si sigillatim in singulis eius felicissime actis miraculis immorari uellem, tempus quam res maturius me  desereret: cateruatim enim se offerunt. Quamobrem quamplurimis pretermissis, quedam signa magis celebrata, quo potero ordine, ostendam.

195. Ad hoc S. Marie monasterium de partibus Flaminie anum quamdam, a demone captam [intellexi], ui affinium aliorumque [fuisse] ductam, qui re insolita, ut mos est, excitati comites sese tanti tamque ardui itineris sponte prestiterant. Qui quidem demon, qui eam inuaserat, tanta arte tantaque calliditate simulandi et dissimulandi, bone Iesu! instructus [erat], ut ei uel nullus nequam spiritus, uel pauci similes, mea sententia inter homines, per acrem uolitantes reperiantur: qua arte, de more cum cruce a monacho quodam in diaconatus officio constituto coniuraretur, ita usus est, ut quiuis tali  in re etiam longe expertus affirmasset mulierem illam a nullo iniquo demone occupari: nam S. Marie Angelicam salutationem, orationem etiam Dominicam summa cum deuotione, oculis demissis, uoce supplici dicere; per se , signum crucis edere; et ne lectori fastidio sim, omnia deuotionis signa, que a quouis catholico uiro fieri possunt, in anu illa esse.

196. His itaque signis cum etiam monachi omnes fallerentur, eam ueluti sospitem arbitrantes, affines ad solitum hospitium, monachi intro rediere: cibo potuque corporibus paululum refocillatis, quia iam diei extremum erat, discessum in diem posteram parauere. Cum igitur iamiam tenebre nostram cooperuissent regionem, opera et arte demonis  mulier corporis necessitatem simulans, seorsum iuit. Que ubi intellexit, se a nullo uideri posse, cursu quam rapido, demone uires administrante, ad flumen, quod Micanum dicitur, usque , nulla data requie, appulit. Inde ripam fluminis ascendens in aque altissime pelagum sese precipitaret hortabatur demon; ceterum S. Marie et S. Ioannis meritis, diuina bonitas ei opem ferens, a tanto tamque nefario facinore prohibuit.

197. Cum interim sui per quemdam monasterii subulcum, qui sero domum repedarat, causa et itinere cognito, propere flumen petere; et quo propius loco accedere illi, eo demon magis ingeminare, instare  [ut] sibi mortem conscisceret mulier. Demum capta, orabant suis iret pedibus; uerum cum hoc frustra esset , hi ira egritudineque permisti eam nec amplius, etsi mater [esset] perferre ualentes, ipsius manibus a tergo uinctis, demone siluam ululatibus clamoribusue implente, ad hoc S. Marie monasterium traxere inuitam. Postridie uero monachis ex more cantantibus et orantibus, non multo consumpto tempore, demon amplius S. Ioannis uirtutem non ferens, ueram parauit fugam; discerpens enim imprimis ferociter mulierem, inde torue terribiliterque exclamans, in rem concessit suam. Igitur mulier, recuperata sospitate, leta cum suis patriam reuisit.

198. Memoria mea de ualle-Casentini de agro  Cetice, tum uiri tum mulieres capti a demone ad hoc S. Marie monasterium ui ducti fuere complures, qui quidem memorabiles extitissent; sed quia et tempori et uolumini modum statuere uolo, ceteris pretermissis, hoc uno in presentiarum contenti erimus. Puella quedam, Catharina nomine , per plures dies ante S. Ioannis festum huc funibus uincta , deducta est. Que, etsi in itinere, ut multi, propter loci sanctitatem, pristine reddita est sanitati, tamen comites diaboli calliditatem dolosque uerentes, monasterium hoc imprimis [adierunt]; inde quamprimum domum repedare consilium fuit. Igitur ubi uenere, per crucis experimentum eam tunc conualuisse liquido patuit. Eo in patriam ipsa die rediere  quamprimum.

199. uerum nescio qua gratia factum sit [ut], non multis consumptis diebus, eam iterum demon ferocius solito torqueret. Eapropter, ne importuni et molesti, si quamprimum ad hoc S. Marie monasterium rediissent, haberentur, in sanctissimi Ioannis festiuitatem, que haud procul erat, sui distulere aduentum. In ipsius igitur uigilia uix, diabolo totis uiribus annitente, huc eam traxere inuitam. uerum cum ea ipsa die qua uenerat haud liberaretur, postridie primo mane, ne tante festiuitati esset impedimento, cum undique mortalium concursus ad tale spectaculum increbresceret, cuidam monacho presbytero parum caute seu deuote legenti inquit demon: Abi hinc quo dignus es, hypocrita; et pisces  quos furtim sustulisti, talique in angulo celasti, cura quamprimum economo reddantur.

200. Forte fortuna fuit, dum hec contumeliosa uerba in miserum monachum illum diceret demon, [ut] economus, alium querens socium, transitum illac haberet. Cognito igitur, diabolo uolente, furto, letus clam quamprimum inde ad angulum abiens , ubi demon dixerat, piscibus inuentis, coquo reddere curauit. Hec et mihi et nonnullis aliis monachis ille, cui tunc iussu abbatis et cellule uinarie et coquine cura esset, sublato tamen nomine auctoris, omnia retulit iocando: demum fatigatus a nonnullis et auctoris nomen aperuit. Prefatus uero monachus, qui  demonem coniurabat, etsi imprimis, his auditis, erubuit paululum pauitque, tamen, ne fidem rei faceret presentibus, si illico inde abiisset, perrexit humilius et supplicius quam antea fecerat, legendo.

201. Inde alter monachus, qui nunc monasterio S. Marie de Fonte Thaonis  preest, curam coniurandi demonis accipiens, multo opere frustra consumpto, demum indignabundus abiit. Meridie uero cum more solito cateruatim cuiusuis conditionis tum uirorum tum mulierum turba non parua, admiratione  et stupore percussa, undique confluerent, optimum factu credentes, qui tunc aderant, abbates  in coniuratione S. Ioannis brachium adhibere; iussu Patris maioris conuenientibus monachis, reliquisque cum Religiosis, tum sacerdotibus , effertur brachium.

202. Cum igitur utrinque summa ui certaretur, ille pro suo commodo, hi pro Christi Iesu gloria, tandem demon discessum suum adesse sentiens , mulieri puelle infensus, [eam] humi quam crudeliter consternens, inde etiam discerpens, tartarea demum emissa uoce, in rem suam malam concessit.  Ea igitur puella diu humi prolapsa, uti uita functa iacens, demum admirabunda surgens, oculosque circumferens, parentes, ubinam gentium essent, et quid turba hominum, quid sibi Religiosi illi uellent, inquisiuit. Cui rem omnem aperientes, actis gratiis Deo et uirgini Marie ac S. Ioanni, iter in patriam parant; quam secuta est turba propria tum affinium tum propinquorum leti, quia eis prospere successerat.

203. Quo cognito miraculo, omnes alii etiam, qui tante interfuerant festiuitati, Ioannem sanctissimum ad sidera extollere, obuiam uenientibus omnibus rem tanti facinoris aperire. Ita Ioannes beatissimus clarior haberi. Sed libet in calce huius prodigii eos appellare, qui etiam hac tempestate pluris corpus  quam animum faciunt, [ut discant] quid discriminis periculiue his diuina tractantibus immineat, nisi prius sua mala facinora per diligentem confessionem alteri ex sacerdotibus aperuerint; uel saltem corde contrito et humiliato ea retractare curarint; cum sacra carmina decantent: Cor contritum et humiliatum Deus non despiciet. uerum nunc ad reliqua.

204. Aliam de uulterris  mulierem accepimus ad hoc S. Marie monasterium pro sospitate recuperanda uenisse: nam eam tres pessimi inuaserant demones. Cum diu ipsi demones non darent gloriam Deo [et] frustra coniurarentur, desperatis illis, [qui comitati fuerant, imperatum est ut] postridie, ni curaretur, in patriam redire curarent. uisum est  [interim] mulieri, monachum quemdam reuerendum nocturna uisione sibi cum cruce in manibus astitisse. Que indicia et signa sanctissimum Ioannem fuisse declarant. Qua uisione insolita mulier perfusa horrore, inquit ille: Ne uereare, obsecro, mulier, mihi crede, postridie liberaberis: modo auxilium Dei, uirginis Marie matris eius fide integra poposceris. His dictis sublimis abiit.

205. Ubi igitur summo mane surrexit, uiro suo uisionem illam studuit enarrare; ille illico abbati Ducatur iterum in ecclesiam, inquit abbas: spero  enim S. Ioannem, qui in uisione sibi apparere dignatus est, non defuturum in tempore opportuno. Quod equidem et reipsa probatum est. Nam, monachis cum S. Ioannis brachio deuote orantibus et canentibus, hi tres demones unus post alterum, dato non paruo temporis spatio, in rem suam malam concessere. uerum hoc memoria dignum: quia uno liberata demone, paulatim et corporis uires et sane mentis officium sumere [cepit]; adeo tertio abeunte demone, ipsamet Deo gratias agens, orationem tam eleganter dicitur habuisse, ut omnibus et gaudio existeret et admirationi. uir suus, locuples cum esset, uiso tanto prodigio, multum pecunie offerens, humiliter ab abbate petiit, in tante rei miraculum, ut id et S. Ioannis quedam in uita sua feliciter  acta in parietibus ecclesie monasterium extra site pingerentur. Quo benigne impetrato, leti in patriam rediere. Que pictura etiam hac nostra tempestate ipsis in parietibus demonstratur.



PARS XuI.

206. Figulus quidam de Cancelii oppido, cum suam pessime uitam instituisset, [a demone obsessus est]. Nam, ut alia sua malefacta omittam, expertem etiam alicuius minime misericordie a uiris fide dignis accepimus; adeo ut inopes domum suam pro alimonia petentes uirgis, conuitiisque et contumeliosis uerbis insectans, procul esse cogeret. Si quis in petendo, ut eis mos est, importunior procaciorue extitisset, baculo petere, ita [ut] qui semel domum  adierat suam, amplius non rediret. Hunc magis sibi quam aliis immitem et crudelem demon pessimus diuino iudicio inuasit, et tot tantisque eum affecit tormentis, ut pene, dum ad nos delatus est, exanimis existeret. Aiebant et comites: Ubi primum monasterii prata adiuimus, tum diabolus magis solito uexare, in uarias partes torquendo trahere; ita ferociter ut sibi infensis de se compassionem misericordiamque preberet. Pro se etiam quisque nostrum peiora uerentes, Iesum uirginemque Mariam matrem eius orare; sancti etiam Ioannis opem sepius et sepius efflagitare.

207. Demum demon postquam sensit uirtutem Ioannis sanctissimi adesse, [cum] nec miserum illum, ut concupierat, suffocare, neque gratie Ioannis  beatissimi refragari posset, alio indignabundus contendit. Post demonis discessum, eum fessum corpore trahentes ad hoc S. Marie monasterium deduxere. uerum quia iam laborabat in extremis Deo animam eius commendare, quam coniurare, optimum factu uisum est: uix enim anime ritu et ordine ecclesiastico commendatione facta, diem clausit extremum. Cuius cadauer tristes et mesti iumento in patriam tulere. Proh bone Iesu! constat demonem inuitum ab eo abiisse, profuisseque illi misero uirginis Marie et S. Ioannis merita et preces, quia in tanto corporis et anime discrimine haud defunctus est.

208. Libet in calce huius tam metuendi facinoris et stupendi eos castigare qui diuturna Domini Iesu  abutuntur patientia; qui malunt seuerum Iudicem quam pium experiri patrem; qui hac breui cruciatibusque plena frui uita potius optant, ea eterna omnibus referta uoluptatibus: cum, etsi perperam flagitioseque uixerint, tamen uenie uia patet, si, dum tempus datur, dum spiritus hos regit artus, ad ipsum Dominum Iesum, qui eos creauit, suo cruore redemit, sua ingenti patientia tolerat, benignitatis et. misericordie plenissimum fontem supplices et humiles redire uoluerint. Sunt tamen qui male sibi consulant, qui summum bonum in uoluptate ponunt, qui, ut diuine Scripture uolunt, malis intolerabiles paratos cruciatus, bonos uero eterna premia pro uirtutum mercede habituros pro ridiculo habeant; qui errore seducti, mala uoluptate capti, ad loca illa  tetra inferiora et subterranea, inculta et formidolosa, demum demerguntur.

209. Sunt qui parti sue malum ueriti, Deum unum, iustum, misericordem piumque ducant; tamen nimium freti bonitate diuina haud emendantur; imo in dies, quod peius est, licentie quedam maior ad uitia fenestra patet. Hi quidem, ut plurimum falsa spe decepti, apud inferos uariis cruciantur torturis. Sunt etiam nonnulli qui et dicant et sentiant Deum non omnes, sed quosdam hac in uita punire scelestos; eo sat esse in extremo uite Domini Iesu implorare clementiam. Hi profecto longe falluntur, uite sue exitus, quos ignorant, securos ducentes. Cum etsi longam uixerint uitam, in fine ipsius nil securi  est, cum hinc mundi huius amor, inde malarum rerum conscientia, alia ex parte demonum truces aspectus, eterna mala minantur, uexent turbentque adeo, [ut] mens et animus nullo modo sedari, Iesuue reminisci possint. Hinc itaque excecati perpetuis cruciatibus traduntur. O nos felices fortunatosque, si uel inuiti, uel, quod securius esset, e Domino Iesu per uarios casus, uel a nobis sponte penas nostrorum scelerum inpresentiarum daremus, ut eas eternas euadere possimus. uerum ego a tramite paullulum diuerti, dum huius nostre etatis ingratitudinis malorumque morum piget tedetque. Nunc ad reliqua.

210. Eodem fere modo, quem nunc supra diximus, alium de agro Aretino inuaserat demon;  quem ad hoc S. Marie monasterium super iumentum cum adduxissent affines, adeo corporis nimia, ob uarios demonis, quos in itinere pertulerat, dum inuitus huc contenderet cruciatus, debilitate detinebatur, [ut] nullo in loco, nisi in lecto prostratus quiesceret. Eo optimum factu uisum est, [ut] eodem in loco, ubi corpus stratum habebat, cum S. Ioannis cruce coniuraretur. Quod cum ex sacerdotibus unus ex precepto abbatis id agere curasset, mutus illico effectus demon, fere per horam, ut responsum daret, precibus, minis, coniurationibusue ullis haud flecti potuit. Demum in iram diuturnis coniurationibus uersus inquit: Non hinc discedam, nisi pro anima talis uiri defuncti mortuorum Officium solemniter fuerit adimpletum. Polliciti sunt, qui aderant,  affines, se id, ubi primum domum contendissent, executioni mandaturos, si alio iret. Ibo Officio expleto: nam uos noui, o pessimi rustici, nulla uel pauca, beneficiis acceptis, prestare promissa. Cras fiet, inquit sacerdos. Cras discedam, inquit ille. Quid multa? solemniter deuoteque postridie defunctorum celebrato Officio, nichil hominem ledens, in rem suam malam abiit demon.

211. uerum rei exitum parum animaduertatis oro. Cum enim tunc his rusticis pecunie deessent, in S. Ioannis festiuitate se ad hoc S. Marie monasterium uenturos, tresque libras nummorum pro ipso Officio, sacrario oblaturas, promisere. Minime, inquit sacrista: sat enim est, si tantum pecunie, quantum in cera accendenda exposuimus, persoluatis.  Pape! quid dicitis, Pater! non tres tantum, sed et quatuor ad minus dabuntur. His dictis leti discedunt, licet aliter animo ac uerbis polliciti fuerant cogitantes: et ita esse, re ipsa probatum est. Ceterum, o humana nobis atrox superbia! o presumptio uana! o ambitio quam ceca semper! Dum Deum sanctosque eius irridere putamus, nos irridemus; nobis laqueum foueamque paramus; in nos nostre reflectuntur sagitte. Quod equidem multorum, sed presertim horum exemplo patuit, His igitur non in ipsius S. Ioannis festiuitate solum, sed anno expleto, quod polliciti [fuerant,] minime seruantibus, ille, quem captum a demone huc duxerant, obiit. Si tamen iterum demon eum inuaserit,  parum compertum habemus; uita uero functum a quampluribus eiusdem loci fide dignis accepimus. Inde aliud miraculum, quod fratres sui germani, totaque domus extremam miseramque uitam ducunt, cum eis sepius etiam res familiaris ad necessaria desit.

212. Nec multo hinc procul mulier quedam, cuius pater et fratres nostram incolunt possessionem, a demone capta extitit, quam affines, multis ex finitimis comitantibus, non sine magno sui imprimis discrimine, aliorumque labore, deinde ad hoc S. Marie monasterium traxere inuitam: cum enim demoni graue molestumque esset cum Ioanne beatissimo habere conflictum, sepenumero [ut] mulierem illam de mulo ad terram detruderet, dum huc irent, periculum facere conatus est; nec ualuit  tamen, tum diuina gratia id imprimis uolente, tum et [iis] qui aderant, eam [conantibus] obseruare diligenter.

213. Cum igitur in Sanctorum sepulcro a monacho religioso cogeretur dare responsum , in hec tandem prorupit uerba: Quid tu tibi uis? Quid a me queris? obtundis, tametsi audio. Nil aliud nisi exeas, abeas, inquit monachus. Lubens abibo, tunc [ait] demon: hos enim cruciatus [ferre] amplius non ualeo. Ceterum hoc non fiet, nisi pro anima auunculi sui misse dicantur Gregoriane. Se id acturos affirmant omnes, presertim affines. Misse hoc in monasterio  dicentur, ait monachus. Tunc demon in affines suos truces oculos conuertens, inquit: Nisi dictis facta compensaueritis, me iterum in hanc rediturum persuadeatis uolo. Misse dicte sunt. Mulier uero, que adhuc uiuit, hactenus semper illesa fuit. Ceterum hec diabolus, quia ab initio mendax fuit, et in ueritate non stetit, Domino Iesu uolente, dicit, facitque.

214. Etiam non hoc duximus pretereundum, quonam modo quedam mulier de monte Miliario  , a demone et incantationibus, quas uulgo malias  appellant, S. Ioannis precibus fuerit liberata. Hec itaque nunc anus, tunc puella, cuiusdam iniqui, ut fertur, presbyteri herbis quibusdam, diabolici additis uerbis, a demone ita torqueri,  [ut] mente sanisque sensibus priuata penitus uideretur. Quid misera agat, quo se uertat, quem Sanctorum in sui auxilium exposcat, cum sui iuris non esset, ignorabat. Demum orantibus suis, S. Ioannes, cuius deuota a teneris annis extiterat, in mentem uenit; cuius gratia illustrata hec lacrymans effudit: O Ioannes beatissime, Iesu familiaris et amice, tuam respicias ancillam, in tot tantisque erumnis et miseriis, suis peccatis positam: oro, non peccata consideres mea, non meorum etiam; sed deuotionem, quam tibi toto corde semper exhibui: uelis, Pater sanctissime, tuis apud Iesum uirginemque Mariam precibus impetrare, [ut] hac truci intolerabilique pena liberata, ualeam more  solito et melius et deuotius tibi sanctas orationes ac deuotas mittere; monachis conuersisque omnibus tue Religionis solitum exhibere cum caritate hospitium. O mira et stupenda in sanctis gratia! o ineffabilis in eis dignitas et potestas! o Domini Iesu uerba uerioribus uera, qui inquit Apostolis suis: Et maiora horum facietis: ita uos miremini.

215. Illico, ea parua oratione habita, adeo conualuit, adeo in pristinam rediit sospitatem et incolumitatem, ut melioris sensus ac antea, et maioris existeret pulchritudinis, uisum est tamen utilius et securius, etsi, ut diximus, ad plenum conualuisset, tum affinibus, tum omnibus, ad hoc S. Marie monasterium usque una cum ipsa ire. Huc igitur summa cum fide et reuerentia uenientes, eis S. Ioannis  brachium, audito tanto miraculo, deuote ostensum est. Eo igitur osculato, in patriam leti rediere.

216. Sed etiam hac nostra tempestate opere pretium est eam aduertere diligenter; qua fide, qua caritate, quo uultu hilari, iucundaque fronte, quam opipare non huius monasterii tantum, sed totius etiam Religionis excipiat tum monachos tum conuersos. Ubi primum eos transeuntes domum iuxta audit uel uidet, ita annis obsita, etate confecta, prosilit in uiam, orat, uexat, trahit, [ut] suam ad quiescendum ingrediantur domum. Expertus loquor: hec enim nisi de pietatis fonte fieri, et quia accepti beneficii memor [est], dubitat nemo. Proh bone  Iesu! quantum interest inter hanc mulierem et eum, cuius gratia hoc in monasterio, ut paulo supra diximus, defunctorum celebratum est Officium. Hec illam quam non est pollicita, quotidie exhibet misericordiam, illius uero affines nec quod monasterium exposuit persoluerunt. Quid mirum, cum de leprosis mundatis iehsu Christus dicat: Nonne decem mundati sunt, et nouem ubi sunt? Non est inuentus qui rediret et daret gloriam Deo, nisi hic alienigena. Nunc ad reliqua.



PARS XuII.

217. Non dies, ut aiunt, sed annus me deficeret, si ommes homines, quos propriis oculis uidi, de agro Cetice aliisque finitimis locis, tum demone captos, tum ex aliis infirmitatibus laborantes, qui istud  S. Marie adiere monasterium, connumerare uellem. Proh bone Iesu! ausim dicere, ferme singulis [mensibus], horrida tamen dempta hieme, non unam tantum mulierem, uerum nonnunquam tres, quatuor; interdum etiam et uiros et cuiusuis conditionis mortales, hoc S. Marie monasterium adiisse: ita ut nobis admirationi tedioue existerent sepe: nam una uel unus [uix erat] liberatus: ecce de improuiso alteram uel alterum, et hec et nemora rupesque omnes et concauas ualles rusticis tartareisque uocibus complentem.

218. uerum cum annuatim, dum in eam concederent, Saluatorem quemdam, nostre religionis monachum presbyterum conuenirem , sepius in huiusmodi uerba inter alia cum ipso incidi: Unde, Saluator, tot ad nos de hac prouincia magis quam de aliis confluunt homines? Nescio, inquit ille, nisi forte quia huius uille magis liberales et securiores ceteris existunt finitimis. Nam ut cetera omittam, soliti sunt filias suas, tum puellas maritatas, tum nubiles, sine comite ad nemora, ad pascua, ad prata, pro lignis, pro pascendis bobus, pro feno, proque aliis necessariis, quauis hora [mittere], nil uerentes, non lupos, non ursos, non iuuenes cereos ad carnis aliarumque malarum rerum uoluptates: eo fit sepius [ut], cum nonnunquam sero, interdum uere obscura nocte domum repedent  , si arbores, foliumue, plantasue nouellas motas uento, uel parua etiam aura flante, uiderint, illico retro metu redeant. Cui ego: Multas tamen a demone captas huc uenisse uidi et audiui. Ita est, inquit ille: fit enim nonnunquam arte diaboli, [ut] post metum sequatur eos precipue in mulierem. uerum quamplures semifatue uel alio morbo fatigate, illud nostrum S. Marie, ut tute ipse scis, quesiuere monasterium.

219. Ad hoc hec etiam addidi: Mea sententia  [ut] se, te, nosque his oneribus leuent, hoc optimum factu censeo: te persuadere illis [cupio, eos] facile posse his posthac liberari periculis, si deuote et fideliter annuatim S. Ioannis agant commemorationem. Illico letus ille hoc idem approbans, inquit: Nunquam audiui melius ad hoc consilium dari: quapropter accingar. Postridie autem ego patriam reuisi meam; ipse uero huic negotio intentus, quampluribus de primoribus populi rem enarrauit. Assensere omnes. Demum, inter se concilio inito, decretum est in S. Ioannis uigilia hec commemoratio annis singulis ageretur. uide, lector, clementiam Iesu Christi; uide uirginis Marie inauditam pietatem; uide quantum eis eorum fides, et S. Ioannis profuerint preces. Quintum iam annum  [agimus ex] tunc; nec unus adhuc a demone captus, alioue morbo irretitus, incolumis [nisi] fuerit, hanc S. Marie quesiuit domum  . Forsan spiritibus iniquis omnibus nomine Iesu bonus Angelus impetrauit, ne illam, cum S. Ioannis peregerint commemorationem, ingrediantur prouinciam. Hinc [patet] precipue, quanta in Ioanne beatissimo, diuina preueniente gratia, insit uirtus, [cum] omnes, qui deuote suum implorant auxilium, quamprimum, quidquid uelint, impetrent.

220. Neque turpe, neque inhonestum duxi, in calce fere horum miraculum matrem meam, tum etiam et matrem patris mei ponere; ut ex hoc quiuis intelligere ualeat, me non tantum propter habitum religionis, uerum etiam multis aliis de  causis, sanctissimo Ioanni longe obligari. Matrem igitur patris mei, Xantham nomine, adhuc puellam, quidam furcifer et iniquissime uite presbyter magiis et incantationibus ex formosa et corpore solido et succi pleno, adeo uietam et ueternosam et egram et squalidam reddidit, ut effigiem corporis seu potius umbram, non corpus dixisses, et, cum uix ossa ossibus hererent, et suis se uestigiis etiam cum bacillo haud sisteret, lecto humi strato decumbere [cogeretur]. Ad quam uisendam multi undique ex populo conuolarunt: nam horrendum de se tristeque etiam sibi infensis spectaculum prebere; uerum cum, qui aderant, sibi opem tanto in discrimine haud ferre possent, forte quidam ex agro  Cetice noua re ductus, huic tam miserabili spectaculo superuenit; et cum ingens mulierum gemitus et ploratus omnibus lacrymas excuteret, his etiam, qui nulla secum affinitate tenentur, inquit ille: Absint lacryme, dolor omnis penitus e cordibus uestris soluatur; et que dicam, silentio animaduertatis, oro.

221. Est locus qui uallimbrosa dicitur; abest enim hinc per decem fere et duo millia passuum sub ipsis radicibus montium nostre Alpis, tamen sub promontorio, quod montani Macenariam uocant, uergens in  Occidentem, inter duos editos et ambos precipites dirutosque collas, qua nobis primo uere estiuoque tempore descensus est Florentiam petentibus, ubi inter amplissima prata perpulchrum cernitur monasterium: quod bina cingitur silua: altera enim, que Occidentem spectat, quercus habet ingentes; altera uero, que in meridiem porrigitur, proceras habet abietes, que densissime et opace locum horrendum et uenerabilem reddunt. Quod monasterium, ut fertur, in uirginis Marie matris Iesu nomen decusque uir quidam sanctissimus, cui nomen Ioanni Gualberti est, construi uoluit: cuius os aridum brachii dextri etiam hac nostra tempestate ingentibus pollet miraculis; cuius mira et stupenda prodigia, que non solum audiui, sed uidi, si ex multis quedam  narrare uellem, dies mihi non sufficeret ad dicendum.

222. Eo si sapitis, et si huius misere puelle saluti consulere uultis, eam quamprimum illuc ducere, ceteris posthabitis auxiliis uelitis oro. Ne uos labor iterque deterreat: per amena prata, tum amore Iesu, tum quia huic puelle bene opto, ducam, et uobis persuadeatis uolo , uirginem Mariam una cum Ioanne sanctissimo huic puelle opem laturam. Eamus, inquiunt omnes uno ore, et Iesu Christi seruum potius ac humana auxilia in hoc queramus. Iter igitur cum Iesu uirginisque Marie nomine, eo comite, aggressi [essent], demum ad hoc S. Marie deuenere monasterium. uerum hoc mirabile dignumque memoria extitit, quod, ubi loca monasterii et huiusce nostre  Alpis attigere, illico diabolus mutus effectus [fuerit,] cum antea ualles omnes ululatibus tartareisque uocibus compleuerit.

223. Fuere tunc qui dicerent demones non tantum Ioannis beatissimi, sed et suorum locorum, utpote sanctorum, uirtutem ferre non ualentes, alio, quo meriti erant, contendisse: quod ita esse probo, tum quia tempestate nostra euenit compluribus, tum etiam, quia mulier ipsa per se Deum laudare, insuper Orationem Dominicam, uirginisque Marie Salutationem deuote dicere, signum crucis, quod maius est, composite ornateque, nomine Trinitatis inuocato, id est Patris, et Filii, et Spiritus sancti, edere, et omnia, que [sunt] sani hominis, officia agere. Et  quod palmarium predicabileque duco, et uirginis Marie sanctique Ioannis precibus, non corporis tantum, uerum et anime integram recuperauit sanitatem. Cum enim ante, ut omnes fere faciunt puelle, ut animum ad aliquod uanum studium adiungant, sese ornare, comere, fucis, aliisque coloribus  uti [soleret,] hoc sibi miraculo experto, sanitateque recuperata, quamplures hoc predicantes audiui, ipsam omnes uanitates posthabuisse, et oculis demissis, et capite semper uelato ecclesias adiisse; et ne quis hoc ficte potius ac uere factum existimet, texentem telam studiose ipsam sepius domi offendere quamplures, mediocriter uestitam, capillos passos circum caput negligenter reiectos habentem. Hinc facile quiuis  percipere potest optimum esse corporis cruciatus aliaque ad tempus pati , cum ad bonos mores non solum nos instruant, uerum etiam ad Deum nos ire compellant.

224. Pari modo matrem meam, magiis et incantationibus confectam, accepi; uerum secus sospes effecta [est]. Ea tempestate in hoc S. Marie monasterio, quidam meus patruus, Bartholomeus nomine, morabatur, religiosus profecto bonusque uir, et monasterio, quia [erat] prudens, longe utilis; cuius plurima benefacta et memoria digna pretereo, ne illius uitam [potius] quam Ioannis sanctissimi miracula prosequi uidear. Hic forte tunc patriam nostram, ut germanos suos conueniret, adiuerat. Cum igitur matris mee miserabili spectaculo insperato  et de improuiso interfuisset, eam, letitiam uultu simulans, propriis et bonis sensibus priuatam ita alloquitur: Flora , quid tibi est? Unde obsecro ita incomposite das modos, ita insulse, inepte et stulte loqueris, que alias et bonis moribus excedebas et sapientia. Eia, cur tuum non respicis fratrem, qui te, ut suam diligit uitam?

225. Cum igitur hec et alia misericordia digna proferret uerba; uix ipsa, capite e sinu alterius, aliis iuuantibus mulierculis, eleuato, eumque aspiciens in fletum prorupit, et illico iterum in sinum caput declinans lacrymis impleuit obortis. Ille itaque, quia huiusmodi rebus sepenumero interfuerat, peroptime calluit illas esse incantationes, arte diaboli factas; ceterum non in eis diabolus admixtus. Eo  pro ipsa interdum orare; sepius eam habita oratione hortari se gloriosissime uirgini Marie et S. Ioanni ex corde commendaret. Et hoc crebro et sepius faciens, demum desiuit mulier stulta et inepta et incomposita agere. Addidit tunc ipse: Fac uotum S. Ioanni, Flora soror, te per decennium S. Ioannis domum annuatim, modo possis, deuote uisitaturam, suumque festum, dum spiritus tuos rexerit artus, etiam lubenter sanctificaturam; et mihi crede te breui sospitatem consecuturam. Facio, inquit illa totoque corde, tota mente, totisque uiribus uirgini Marie gloriose, sanctoque Ioanni, me his eruant malis, commendatam reddo.

226. Mirabilis Deus, ait Propheta, in Sanctis suis!  uix uotum emiserat, cum illico paulatim in pristinos rediit sensus. Hoc tantum sibi diuino euenit iudicio: nam comam capitis, quam sibi diligenter nutrierat, nondum completo anno, sensim cadendo amisit. Quam rem haud egre ferens, uirginem Mariam et S. Ioannem miris laudibus extollere, tum quia eam ex intolerabili infirmitate incolumem reddiderant, cum etiam quia multorum scelerum materiam sibi abstulerant. Eodem itaque anno in S. Ioannis festiuitate hanc S. Marie domum lubens uisitauit, et non solum per decennium, ut uouerat, uerum inde annuatim in tanti Sancti festiuitate brachium suum exosculauit deuote. Iam enim septimus et trigesimus annus completus est, quod ei talis accidit casus. Hinc profecto mee conuersationis originem  duco extitisse. Hanc enim religionem incessi puerulus, sextum uidelicet et dimidium a natiuitate agens annum.

227. In calce omnium miraculorum Ioannis sanctissimi, que et ipsi uidimus et audiuimus uiuentes, diuinitus e celo precibus eius impetrata, hoc, quod Gregorius uir religiosissimus, olim Passiniani monasterii procurator, in scripturis non inconcinne reliquit, ponemus. Ex Linari oppido fuisse adolescentem quemdam memorie prodidit; qui quidem a sex spiritibus immundis acriter et immaniter torquebatur. Hunc itaque parentibus et affinibus, cum nullam aliam sui liberandi spem haberent, salutare  uisum est ad sanctissimi Ioannis sepulcrum deferre. Comite itaque ipsius oppidi presbytero uenerabili, eum manibus affectis [laborantem,] et loquele officio priuatum ad Passiniani monasterium deducunt. Cum itaque ante S. Ioannis sepulcrum coniuraretur, demones ipsius sanctissimi uirtutem haud ferentes, unus post alterum in rem suam malam etiam per erem  eiulanter recessere. Ille uero adolescens incolumis et letus cum suis, S. Ioannis uirtutem ubique predicans, domum propriam repetiit. Huius tanti miraculi testes sunt omnes qui illud tunc monasterium, sicut ipse refert, incolebant.



LIBER SECUNDUS.



PROeMIUM AD EUMDEM.


228. In superiori parte operis huius, Laurenti magnifice, satis, quod pollicitus sum, explicatum arbitror. Nam non omnia que de sanctissimo Ioanne legeram, uideram, et a uiris fide dignis acceperam; sed carptim, ut queque memoria digna uidebantur, [uolui] perscribere; ut facile quiuis percipiat quantum Iesu Christi uirtus in demonibus euertendis eiiciendisque in eo ualuerit, in diesque ualeat; et non ita esse, ut nonnulli falsissime opinantur, brachium eius sanctissimum pene (quia super caput mule positum tempore domini Placidi [ amisisse uirtutem. Id fuisse falsissimum, quamplura, que post eum Placidum felicissime egerit miracula, longe lateque declarant.  Quod si ita esset, ut maleuoli quidam asserere nituntur, nec indignum ducerem, nec contra ius fasque factum alios ducere debere arbitrarer, presertim cum demonia ingredi belluas et posse, iamque ingressa esse, et Christi Iesu Euangelia et sanctorum Patrum historie, presertim Hilarionis eremite uenerabilis, ostendant.

229. His igitur cum suis falsis commentitiis omissis, aliorum miraculorum genera prosequar, que non ad demonis intolerabiles cruces, ut superiora, uerum ad alios morbos pertinent. Omittam tamen, que olim a S. Actone  , huius sancte Marie monasterii abbate, et inde Pistoriensi episcopo, diligenter perscripta sunt; que quidem extant adhuc. At ea tantum litteris et memorie tradere curabo, que  nostra tempestate et propriis aspexi oculis, et a uiris fide dignis accepi. Que ubi legeris, ex beatissimo Ioanne facile perspicies sanctissimos uiros a Domino Iesu, quidquid uelint, consequi posse, et mortales omnes, si recta et equa eque recteque Sanctos ipsos petant, nunquam incassum seu frustra petere; et  ille ingens amor, quem in religionem istam re ostendis, si auge0ri potest , maior in dies fiet, cum intellexeris Ioannem beatissimum, illum olim ciuem Florentinum, non solum ipsi patrie, uerum etiam uniuersis fidelibus Christianis et profuisse et prodesse semper. Lege ergo feliciter.



PARS I.

230. Tempore sanctissimi in Christo Martini pape u  cum Florentinis belli periculum, tum ex eo, tum ex quibusdam aliis finitimis, regibusque ea potestate pollentibus, immineret; et ipsi libertatem, patriam, parentesque armis tegere concuperent , omnibus tum sue ditioni parentibus, nec religiosis amotis, onus non paruum in pecunia soluenda  imposuere; et [ut] quamprimum solueretur, quia periculum presens et ineuitabile esset, imperauere. Quapropter cum multi ex religiosis eo tempore haud pecuniosi existerent, nec etiam aliam pecuniam, aliis temporibus id exigentibus, sua aut amicorum fide sumptam, penuria rerum soluere possent, ut in tali discrimine fieri solet, beneficiorum suorum possessiones ciuibus, in republica et auctoritate et diuitiis tum florentibus, ingenti ere ab his sumpto, inuiti ad eorum filiorumque uitam tradidere. In eo religiosorum numero et R. P. Ricciardus  huius S. Marie monasterii abbas probatur exstitisse; non quia imprudens aut prodigus [erat,] uerum [ob] tributum iniquum, sua tempestate imperatum, es alienum non paruum fecerat.  Preterea [erat hic] ingens monachorum numerus; ad hec et aliorum ministrorum, quos uulgato nomine Conuersos dicimus, ex quibus quidam [sunt] instituti ad cultum diuinum peragendum; quidam autem ad forum rerum uenalium, cum res ipsa necessitasue expostulat, mittuntur: nam domus magne numero  uirorum prudentium conseruantur, illustrantur et augentur.

231. His igitur necessitudinibus abbas tunc circumuentus, cum quibusdam prediis nemus quoddam etiam contulit, cuius gratia S. Ioannes tale dedit miraculum. Est locus his in Alpibus in orientem uergens, quod Metatum montani  etiam nostra tempestate uulgato nomine appellant. Abest enim ab isto S. Marie monasterio ferme duo millia passuum, in quo nemus quoddam, diligenter consitum, quercubus aliisque generibus arborum refertum, faciem intuentibus letiorem ostendit; quia iuxta flumen iugi aqua piscibusue refertum labitur, estiuoque tempore pecore atque cultoribus et ciuibus interdum frequentatur piscandi gratia. Cum igitur  cuidam ciui Florentino, cui nomen Bernardo de Serzellis, ut fructus ex eo perciperet, daretur in possessionem, et ille contra ius, et fedus inter monachos et se percussum, mox, possessione accepta, arbores omnes iussit incidi. Hoc inique fedeque factum ex nostris Conuersis quidam, qui tunc prata tondebant, egerrime ferentes, eos, qui incidebant, adeunt, monent, orant ne tale facinus agant, [et] uelint quandoque ab impio opere desistere.

232. Ceterum, cum illi tantum contumeliosa minarumque plena uerba redderent, conuersi ueriti peiora, si pergerent, illico hanc exquirentes edem, P. abbatem lacrymantes adeunt, remque omnem, uti erat, enarrant. Ille, etsi potens uim ui cum suis repellere, tamen quia in tali tempore uis ciuium  magis lenienda quam exagitanda erat, fretus uirtute diuina, S. Ioannis presidium statuit implorare. Igitur iussu suo collectis undique, qui foris domique erant, monachis et conuersis, capitulum, ut mos est, flebiliter adeunt; hisque imprimis abbas, cur accersisset, aperiens, inde presenti fortique animo sint, hortatur; nec dubium foret eis S. Ioannem opem quandoque laturum, modo bono rectoue corde humiliter et reuerenter ab eis requiratur. His dictis signum cum campanis fieri, ut mos est, iubet: inde P. Abbatem omnes imitantes sacrarium subnixi ingrediuntur. Cereus accensus ab eo, qui sacrario preest, cuique datur; et pluteo seu armariolo aperto, quo S. Ioannis brachium honorifice seruatur,  quibusdam ad Iesu Christi decus uirginisque Marie et S. Ioannis cantatis prius genibus flexis antiphonis abbatis iussu.

233. Deinde ad suum quisque concessit negotium peragendum, ea tamen fide ac spe, ut crederent Ioannis beatissimi presidium non defuturum in tempore opportuno; quod reipsa paulo post probatum est: nam qui incidebant, operi nefario cum instarent, [et] quosdam etiam pastores, bonos profecto uiros, qui eos orare et monere [ceperant,] ne tantum in nemore discidii agerent, spernerent et  irriderent, nutu diuino secures e manibus incidentium delapse cecidere. Quod cum ceteris hoc metum et horrorem insuper et non paruam incuteret admirationem, unus aliis nequior et improbior, eos hortari [ut] iterum secures ad reliquum nemus incidendum corriperent. Renitentibus his et accusantibus, ille non futurum sibi preuidens casum, raptim securim capiens, eam perstrenue eleuauit. Sed o uerendum ab omnibus Christi Iesu iudicium! nec manus nec securim deponere a tergo cum posset, in sua tamen malitia perseuerans, dum spiritus suos pestiferos rexit artus, manus post nunquam retraxit. Hoc quamprimum P. Abbati nuntiari curauerunt pastores; at illum ingens gaudium atque dolor simul occupauere: nam letabatur intelligens,  siluam illam perpulchram S. Ioannis precibus [conseruatam esse, et] euenisse, ne malorum audacia [eam] stirpitus exstirparet; porro anxius esse ob miseri illius ineuitabile malum.

234. Eadem etiam die, et ea hora, qua monachi, ut diximus, S. Ioannis implorauere auxilium, ipsius ciuis, cui iure illud deuenerat nemus, tres rure domos non inutiles combustas [fuisse] manifestum est; quod ubi accepit, existimans, id quod erat, sibi merito id mali euenisse, nolens cum sanctis et Iesu familiaribus rem agere, illico [petiit ut sibi] sue redderentur pecunie, et ipse, quidquid monasterii possidebat, restituere curauit. Hoc equidem tam uerendum stupendumque miraculum aliis, qui ea tempestate ecclesiarum bona, ea, quam dixi, conditione  habuere, mentem consiliumque inique agendi, ueritis peiora, ademit. Et ne quis istud falsum fictumque existimet, sciat me a nonnullis tum abbatibus tum conuersis in decrepita etate constitutis, qui his interfuerunt, accepisse. Silua quoque illa, si homines silerent, calamitatem suam etiam hac nostra tempestate ostendit, cum quercus, deinde plantate, ceteris multo humiliores intuentibus appareant. At mihi profecto multa legenti, audientique plurima, constat S. Ioannem etiam memoria nostra miraculis et prodigiis claruisse, et adhuc ita clarere  ut ei nullus sanctorum hac in prouincia inueniatur secundus.

235. A Fauentia ciuitate Flaminie oppidum, cui  Berzighella  nomen est, non procul abesse dicitur; in quo quedam mulier, non obscuro loco nata, cum ex quotidiana diu febre laborasset, nec medicorum, in quibus multum pecunie consumpserat, aliquo posset remedio liberari, precibus cuiusdam nostri monachide Maratha, qui eam gratia uisitationis adiuerat, sanctissimi insuper Ioannis miraculis ducta, uotum sic uouit: Ioannes beatissime, domum tuam, si tuis meritis sospitatem recuperauero, uisitabo cum muneribus; mihi queso, Pater sanctissime, etsi peccatrici opem ferar tamen. uix uerba compleuerat,  et ecce e uestigio miraculum: que capta omnibus membris in lecto iacebat, functa officio totius corporis, suis pedibus, ingenti omnium qui eam nouerant admiratione, hoc S. Marie monasterium adiuit deuote; ubi primum capellam cum duobus ingressa comitibus, genibus flexis, coram adorauit; inde surgens, osculato altari, aliquantulum pecunie obtulit; quam libenter ea die et liberaliter habuimus. Postridie uero, missa celebrata, et S. Ioannis brachio osculato, domum contendit suam.

236. Aliud etiam miraculum preterire consilium non fuit, quod in eodem oppido nostra tempestate cuidam mulieri, que fluxu sanguinis diu fatigata [fuerat,] euenisse S. Ioannis meritis probatur. Olim quidam ciuis Foroliuiensis cum ex febre, lenta tamen,  ceterum continua, laboraret, hoc S. Marie monasterium annuatim multe deuotionis gratia adiuit; qui forte inter incedendum cum comitibus propter fontem, qui fons S. Ioannis dicitur, iter habuit; qui quidem religione Patrum ad hec nostra tempora usque eodem, ut fertur, topho herbaque uiridi circumdatus, quo ipsius S. Ioannis tempore, prestanter clauditur. Abest enim ab ipso S. Marie monasterio fere per quingentos passus, qui quidem paruulis abietibus hinc inde perpulchre cingitur. Ille itaque cum a nostris rem omnem cognouisset, ut S. Ioannis fons diceretur, ut quandoque illuc solus iret, ut crebro oraret, ut maiores nostri deuotionis ipsius gratia noluissent secus lapidibus sculptis exornare, manibus eorum summa cum reuerentia, quia fons  altus est, aquam pronus libauit; inde secutum miraculum: nam mox omni illa febri, qua prius iugiter afficiebatur, extincta, sospes efficitur.

237. Hic igitur cum letus in patriam contenderet, domum iam dicte mulieris uel affinitatis uel amicitie gratia concessit, et quid ei de haustu fontis ob uirtutem Ioannis sanctissimi euenerit, ipsa presente, compluribus enarrauit. Ea spe recuperande sanitatis ducta, duos ex filiis impigros deligens, eos ad hoc S. Marie monasterium cum mandatis huiusmodi misit; S. Ioannis imprimis altare uisitarent deuote, et, missa oratione ad Iesum, oblationem darent; dein aquam ex ipsius S. Ioannis fonte haustam secum deferrent. Breui itaque illi mandata  efficientes cantharum aqua plenum secum tulere, quem ipsa fideliter sumens cyathum illico hausit. Quo hausto, mira Dei potentia! mira in sanctis suis clementia! que diu morbo intolerabili confecta [fuerat], illico incolumis euasit. Hoc stupori et admirationi non solum his qui oppidum Berzighelle habitabant, uerum finitimis omnibus exstitit.

238. uir quidam egregius, Ioannes nomine, ciuis Spoletanus  , eruditus satis tum litteris Grecis tum Latinis, cum circa precordia morbo quodam intolerabili afficeretur, ita ut nonnunquam, ut ipse referre solitus erat, cor sibi gladio uideretur transfigi; et quod remedium ei morbo esset, qui  doceret, medicorum inuenit neminem. Eo diuinum statuit implorare auxilium. Qui cum Iesum piamque Matrem eius, [ut] ferrent opem, inuocaret, crebro talis ei uisio per somnum, ut ipse referre solitus erat, fuit [oblata]. uenerabilis uir quidam, monachali pretexta indutus, uisus est dicere sibi: uis huiusmodi morbo liberari? uolo, inquit ille, imo et percupio, modo Iesu Christo placitum sit; cui uir uenerabilis: Monasterium meum, quod in Etrurie partibus situm est, deuote adibis, quod S. Marie de ualle Umbrosa dicitur; inde aliud, ubi corpus meum iacet sepultum, uisitabis; et tertium, ubi cucullus, quo, dum uita uiuerem mortali, circumdabar, a monachis adhuc conseruatur deuote. Qua uia, Pater, hec monasteria sine preuio et  monstrante, que sint, intelligam; cum multa in Etrurie partibus sita monachorum habitacula dicantur? Abbatem S. Marie de Eremita super hoc consule, inquit Pater ille, et quidquid dixerit, deuote perficias.

239. Primo itaque mane sequentis diei uir ille deuotus abbatem quamprimum adiens, ei quidquid uiderat enarrauit: abbas uero ex monachali pretexta et uerbis, quibus usus fuerat, S. Iohannem huius religionis institutorem esse declarans, eum rite cuncta edocet; inde litteris, quas huius monasterii abbati redderet, datis et fido comite, qui has omnes optime callebat regiones et monasteria, eum Iesu Christo commendans, dimisit. uoluit tamen in tanto itinere, quia corpore inualido et inedia  uigiliisque exeso et macilento [erat], equum habere, quem fessus itinere pedestri quandoque ascenderet. Demum uero, duce famulo abbatis, die sexta, qua domo sua abierat, huc peruenit; uespere uero, accersito huius monasterii abbate, cunctis, que in somnis uiderat et audierat, ei declaratis, postridie pro sua salute Misse celebrentur, orat. Quo opere pio deuote peracto, locis istis deuotissimis, et eremitarum etiam cellulis intus forisque suppliciter uisitatis, et inde non paruo munere oblato, et ipse ab abbate liberaliter habitus, concessit Passinianum: et itidem, ut in hoc S. Marie monasterio Missis pro sospitate ipsius celebratis, et S. Ioannis sepulcro subnixe uisitato, perrexit  ad S. Saluium; ubi pari modo et missis auditis, et ipsius S. Ioannis cucullo uiso, iterum concessit ad nos. Postridie uero sospes et letus ad urbem Spoletanam contendit; et, ut nobis quidam de iam dicto monasterio S. Marie de Eremita monachus deinde retulit, dum ciuis ille uixit uitam hanc erumnosam, nunquam amplius eo morbo intolerabili laborauit.

240. Florentie olim quidam nobilis exstitit ciuis, cui nomen Zanobio; uir equidem in Republica Florentina prestantissimus, insuper auri agrorumque ditissimus; cui uxor sterilis cum esset, egerrime id ferre, quia multe ei essent diuitie, quarum heredem filium exacta iam sua etate haud relinquere  possent. Forte fortuna fuit, cum die quadam cum D. Bartholomeo, olim S. Trinitatis de Florentia [abbate] in colloquium uenisset, et inter alia cum de infortunio suo quereretur, quod ei uxor sterilis esset, inquit abbas: Tibi profecto, clarissime Zanobi, bonum cum honore dignissimo et optaui et opto, cupiamque semper, et quid hac in re dicam, ignoro penitus. Tantum bono animo perferre nos duco oportere que iehsu Dominus noster agit, cui cure sumus: et si, ubi humana desunt auxilia, ut me melius nosti, nos commendatos recto corde redderemus, spero non abs re fore. Persepe hoc ego [feci] inquit Zanobius. Experiamur iterum, inquit abbas, et cum multa prodigia de Ioanne, sanctissimo Gualberti filio, narrentur, et per omnium ora quotidie  noua et inaudita uolent miracula, mihi quidem utile uideretur uirgini Marie imprimis, et S. Ioanni te et tuam ex corde commendares familiam; et uideor uidere tibi prolem dignissimam futuram, Iesum daturum.

241. Hec in ecclesia S. Trinitatis Florentie cum, nullo presente, ab his dicerentur, ciuis flexis genibus coram S. Ioannis altari huiusmodi pectore ab imo fudit uerba: Ioannes beatissime, si hoc apud Iesum precibus tuis impetrauero, saltem uxor mea unicum mihi pariat filium, misse quamplures hoc in altari ad tui decus celebrabuntur, ipsumque altare ornamento purpureo, sericis et auro intexto, ornabo. Hec itaque oratione et uoto emisso, abbati ualedicens, spem bonam filium habendi secum portans,  domum ingressus est remque omnem uxori sue, magno natu mulieri, enarrare curauit. Hoc itaque cum ei longe gratum existeret, sese etiam mulier uirgini Marie et S. Ioanni commendans, sperabat diuinam gratiam adfuturam: nec eos spe falsos habuit, cum nono mense post filium masculum eis bonitas concesserit diuina. Eo non tantum qui de familia erant, uerum omnes uicini gestire, quia eis iehsu meritis Ioannis beatissimi filium heredem dedisset. Zanobius igitur plura et meliora, ac uouerat, reddens, dum uitam uixit, S. Ioanni et religioni uniuerse bonus et deuotus exstitit; et abbatem ex amico amicissimum plurimis beneficiis datis et acceptis fecit. Hec, multis presentibus, ab  ipso D. Bartholomeo abbate accepimus.

242. Memoria nostra cuidam Gerardo, qui predium huius S. Marie colebat et adhuc colit, casum quemdam accidisse accepimus, qui equidem talis exstitit. Cum enim iam dudum aui atauique sui et parentes et ipse diui Bartholomei festum annuatim ipsa die honorifice celebrare consueti essent, honorificentius solito eo anno, quo hoc accidit, gratia quorumdam ciuium, qui eos adiuerant  celebrare cum statuissent, hunc, quem diximus Gerardum, in Casentini partes pro uitula emenda ceteri misere fratres. Ea itaque empta, cum domum rediret, nondum Prati magni huiusce nostre Alpis altiora iuga attigerat, et iam in ecclesia S. Romuli de Prato, S. Fidelis de Strumis  horrendoque Hospitali pro uirginis Marie salutatione signum campane pulsabatur.

243. Cum igitur comite uno contentus, tum obscuritate noctis, ere in tempestatem mutato, tum etiam tarditate et uitule et matris nequirent properare, uix ad fontem, qui supra eremitorium S. Marie de Casceca in itinere iugiter manat, lumine quodam paruulo noctis non penitus obscure uel usu potius peruenere; cum cito inexspectata et subita uis uentorum et immanis aquarum procella, obscurato celo, undique et undique oboritur. Miseri itaque illi, in tanto talique discrimine positi, quid agerent, quo se uerterent ignorabant penitus; nam nec progredi ulterius poterant ob nubium densarum obscuritatem, et illic esse diu locus sterilis et penuria  rerum, sed presertim futurum et instans festum non permittebat. Rati itaque hoc in rem suam fore, diuinum uidelicet implorare auxilium, Gerardus tota mente tale edidit uotum: Maria uirgo, spes unica salusque et tutissimum desolatorum [refugium], miserorumque omnium portus, tuque Apostole Dei Bartholomee, familie et domus nostre defensor, uobis nos nostraque, quantum in me est, toto corde et tota mente commendo. Liceat saltem hac nocte S. Marie de ualle Umbrosa adire monasterium; quod si uestris precibus hoc apud Iesum impetrauero, in honorem decusque uestri tabernaculum in triuiis Malinarie condendum instituam.

244. His dictis socium, ne inde, quoad redeat, discedat, monens et orans et signo crucis se muniens,  S. Ioannis uirtute fretus, iter obscurum aggreditur. Eum ego sepius hanc rem predicantem, quam dicturus sum, audiui; quid uidelicet sibi preter spem acciderit humanam. Mox enim [aiebat], ac si a quodam rapido uento suspensus deferrer, hoc S. Marie monasterium audiui et concitis crebrisque clamoribus Iacobum quemdam conuersum aduocans, per Iesum ad me foras egredi cum torre optime adusto, nec causam tum uellet inquirere oraui. Ille illico ad me egrediens lumine accenso cum testa undique clausa meum comitatur iter ad socium, quem reliqueram usque; inde si quid aliud uellem, inquirens; ego econtra: sat habeo. Datis acceptisque dexteris et ex more dignis salutationibus habitis, ille illico ad monasterium, ego domum meam abii. Constat  itaque uirginis Marie imprimis, inde precibus Ioannis sanctissimi huic, in tanto discrimine posito, diuinam misericordiam adfuisse, et ei, ut olim Danieli prophete, per angelum tulisse opem. Inde ille, quod uouerat, mox peregit.



PARS II.

245. D. Mattheus olim abbas S. Trinitatis in Alpibus monasterii huius Ordinis, uir profecto bonus, et haud mediocriter instructus, cum cuiusdam paruuli et nullius fere reditus Prioratus, uidelicet S. Donati in Aretino agro siti, qui uernacula lingua de uinea dicitur, possessionem mihi preberet, ut sacri Canones censent tradendum, [et] iter una egressus esset, nescio quo pacto seu casu seu temeritate: Cum enim  ab ipso equitando paululum distarem, eum humi toto corpore porrectum reperi. Igitur cum tante rei male acte causam exquirerem, et ille dolore affectus ad plenum non posset dare responsum  eum cepi obsecrare et orare, se fideliter et ex corde uirgini Marie sanctoque Ioanni commendatum in tanto discrimine reddere uellet omnino; quod et fecit, tale uouens uotum: Crus cereum, Ioannes Pater beatissime, altari tuo, quod in monasterio S. Marie de ualle Umbrosa situm honorifice habetur, desuper pendere iubebo, modo ope tua inceptum peragam iter. Iesu bone! illico seruo suo Ioannes beatissimus auxilium ferens, in meum, cui insidebam, prosilit mulum: nam suus aufugerat et nisi a quibusdam ruricolis et montanis qui suum  esse ob loci frequentiam optime nouerant, ui et calliditate fuisset captus, haud a cepto itinere destitisset, quoad S. Trinitatis in Alpibus adiisset monasterium.

246. Quid multis opus est? leti Aretium uersus equitantes, eum, quia facillime sibi dabantur uerba, ita exorsus sum [alloqui]: Mi Pater abbas, unde uobis uel quomodo tam grauis casus, si dici potest, exstitit? Ille imprimis pudore deductus fingere quedam; demum cum instarem, rem, uti erat, aperuit: Aiebat enim cum necessitate coactus de mulo descendissem, et deinde in ipsum iterum ascensum strenue pararem, obliuione et concito impetu ductus habenas more solito non attingi. Cupiens itaque  in ipsum prosilire, quamprimum mulum [ascendit]; procul a me uero humi stratum egerrime ferens intellexi esse. Demum uirginis Marie precibus re nostra fine optimo et felici conclusa properantes, ille Florentiam, ego uero ad istud monasterium contendi. Nec multo post, empto crure cereo, nos letus reuisere cupiens huc concessit, et suum deuotissime compleuit uotum. Crus etiam illud cereum in testimonium tanti miraculi diu supra S. Ioannis altari pendens conseruatum est.

247. Hoc etiam silentio preterire non fuit consilium, quod nostra tempestate monacho cuidam Puppiensi cognouimus accidisse. D. Antonius Puppiensis, quem falso nomine uulgo quidam Gigarim dixere, cum in quibusdam facinoribus, ut erat tunc rumor,  comprehensus a R. D. Placido ea tempestate huius Ordinis Generale ea uoluntate in tetro Pithiani carcere detineretur  , nec eum inde nisi defunctum abstraheretur uellet, modo in sua esset potestate, infelix monachus plurimum parti sue timens humanisue auxiliis plurimum diffidens, statuit omnia, priusquam periret, experiri. Eo hac uia, ut ab ipso accepimus, diuinum requisiuit presidium. uesperi quodam cum infortunium suum et miserias et egestatem et quo in loco uitam erumnis plenam ducere  oporteret, utpote in carcere inculto tenebris et odore fedo, et quod cum uiro sibi infensissimo agendum esset, animo suo sepius reuolueret, tandem oculos mentis sursum in celos eleuans ex intimis precordiis huiusmodi uerba habuit.

248. uirgo Maria sanctissima omnium mortalium et presertim in erumnis et merore et luctu existentium solatium, refugium, uirtus, spes tutissima, me totum tibi dedo, et animam meam tue fidei, ut alias semper, ita nunc tota mente totisque uiribus commendo. Insuper, si mereor, me ex his miseriis et erumnis incolumem reddere uelis, oro; sin minus, [ut] non egre hos cruciatus perferam, uires saltem deprecor administres: nam sic uitam degere et intolerabile mihi et indecens est: tuque Pater, fidelium  dux atque lumen, Ioannes sanctissime, cuius Ordinis tuendi defendendique gratia multa perpessus sum, ut peroptime nosti, qui omnia e celis uides, tuum fidelem tutari uelis militem, eumque per Iesu Christi clementiam, perque illam tuam in alios solitam benignitatem e manibus impii crudelisque tyranni Placidi  liberes, oro. Hec igitur et huiusmodi sepius et sepius geminando cum diceret, cum his etiam uota faciens, inter dicendum, ita ut fit, somno laboreque fessus caput super genua declinans, paulatim eum sopor inuasit. Quiescens itaque talem, ut ipse referre solitus erat, in somniis uisus est uidisse uisionem; uirum uidelicet uenerabilem ei assistere, et ipsum imprimis humaniter solari, et demum his hortari uerbis: Ligaturam seu  funem ex hoc tegmine lacerato, et in plura frusta diuiso, ut uales, confice, et his cratibus ferree fenestre circumligato, et per seipsum te sensim manibus alternatim suspensis descendere, et, quo te tua fortuna sinet, permittere ne cuncteris. Te haud deseram; mihi crede.

249. Euigilans itaque et ratus, quod erat, se uirgini Marie [et] S. Ioannis cure esse, que in somnis uiderat, quouis modo tentare statuit. Missa igitur ad celos imprimis oratione, inquit: Te Iesum, diuinum istud opus, si diuinum est, ratum facere; sin minus, dissipare [uelim]; et me ab hoc discrimine eripias oro. Inde, signo crucis edito coopertorium frustulatim scindens funi simile dedit, et tremens ac  pauens Christum Iesum, ipsum defendat, pluries ingeminans: insuper et matrem eius piissimam uirginem Mariam [inuocat]. O diuina et clementissima Christi Iesu pietas! o uirginis Marie sanctique Ioannis optimum presidium! Cui hoc uerissimum uerisimile uidebitur, nisi illi, qui per fidem omnia prodigia et miranda per uirginem Mariam sanctosque Dei fieri posse crediderit? [quod] monachus quadragenarium agens annum, uestibus et pretexta monachali indutus, etiam cum compedibus ferreis  per paruulum foramen, quod gratia pusilli luminis dandi in ergastulo tenebroso positis relictum erat, absque ulla lesione egrediatur. Et quid? deinde aliud non minus sequitur miraculum: fune enim, quem confecerat, a solo per quatuordecim ulnas distante, ipse in terram lapsum faciens, ab excubantibus custodibus inter cadendum auditur quidem, uidetur autem minime, etsi omnia diligenter etiam inter uepres hinc inde perlustrassent.

250. Illis itaque custodibus, omni spe inueniendi eum prorsus deposita, concedentibus in rem suam, ille, lento gradu tamen, ut pote qui a compedibus ferreis impediretur, in nemus securum longeque positum diuina preeunte gratia contulit sese, eique quiescenti ac timido quidam ex Ligurie partibus,  qui figlini fabrilia exercebat, cum armis suis occurrit: nam ad Casentini partes lucri gratia iter faciebat; qui sentum, squallidum, egrum admirans ita eum affatur: Quid tu hic, pater? Quid tibi isti compedes? curue hec loca incolis inuia et deserta? Me miserum, inquit monachus lacrymans, sic est fatum meum! uitam infelicem extrema per omnia ducam! Me ad has erumnas me deduxere peccata. uerum te per Iesum omnipotentem,  me his compedibus liberes, oro; ut expeditus iter, quod incepi, peragere ualeam. Ego uero id agam, inquit Ligurus; et illico eum a compedibus ferreis explicat.

251. Monachus gratias ei agens inquit: Hoc quam maxime potes occultum habeas deprecor, ne iterum  ad peiora ac passus sum, reuocer. Cui ille: Nihil est quod uereare, mi pater: tantum pro me ora. Inde uterque uiam suam contendit. Hic itaque D. Antonius D. Placidi huius monasterii abbatis, de quo supra uerbum fecimus, eius atque conspectum fugiens, et ad quemdam comitem Parthenopes  regiones incolentem, qui sibi olim Rome amicissimus exstiterat, se conferens et cum eo ad sanctissimi Nicolai  summi Pontificis u tempora usque uitam ducens, Eugenioque  pontifice defuncto, iam securus patriam reuisens, uotum suum peregit deuote: nam cereum non parui ponderis uirgini Marie et S. Ioanni offerens super ipsius altari, quod et in Cellarum eremo dicatum est, pendere uoluit. Qui  quidem adhuc in tanti prodigii memoriam eo in loco conseruatur. Nec ille inde discessit uitam parce ac duriter penitentie gratia agens, quoad plures Missas ad honorem uirginis Marie sanctique Ioannis celebrauit.

252. uaria equidem sanctissimi uiri Ioannis et sunt iugiter et fuere prodigia: nam omnes, qui S. Hilari agrum incolunt, adhuc affirmant, quod modo scripturus sum. Quidam enim illius regionis rusticus, Antonius nomine, uir profecto, si uirum  dici fas est, ut ferebatur, flagitiosus, cum in sanctissimi Ioannis festiuitatis die, auaritia potius et cupiditate quadam quam necessitate urgente ductus, culmos tritici plenos ad aream cum bobus deferret, casu unus ex finitimis, qui ad hoc S. Marie monasterium ob S. Ioannis festiuitatem concedebat, pone eum iter habuit; quem primo demirans, quod tantam non obseruaret deuote et reuerenter festiuitatem, blandis inde uerbis eum obsecrans, inquit: Ha amice quid [agis]? necessitasne uel rerum penuria, uel hostes imminentes, uel subitus et nimius imber te ad hoc impellunt, ut tanti nostri Patris Ioannis, huius loci tutoris et defensoris festiuitatem non celebres? uelis oro ab huiusmodi opificio hodie desistere, et una mecum iter aggredi. Adhuc enim  saltem maiori Misse intererimus, cum tantum quinque millium passuum iter sit, et nunc sol his in regionibus primum appareat. Ille econtra, animo inquieto, inquit: Tantumne est ab re tua tibi otii, ut aliena cures? I tu quo uis, et sine me meo interea agere modo. Da ueniam [inquit] ille alter, et age, ut lubet. His dictis quisque suum, quod ceperat, peregit iter.

253. Hic itaque Antonius infelix cum parum saluti sue consuleret, neque, quod desuper periculum imminebat, aduerteret, dum suum illud negotium exsecutioni mandare nititur, forte boues currum seu traham transuerse agere, et a recta diuertere semita; quos cum iratus crebro stimulis instigaret, et hi iugiter tum cornibus tum dorso sese motarent, et se  traha in rupem uerteret, ad quam sustentandam concite cum curreret ille, boues ob hoc in formidinem uersi cum nec alio propter iugum, quia eo iungebantur, ire possent, nutu diuino plaustrum atque miserum rusticum una ad rupis ima trahentes et istum resupinum calcantes, a quibusdam, qui iuxta iter habuere, inuentus est mortuus. Hoc equidem, causa cognita, omnibus finitimis presertim, et horrori exstitit et admirationi.

254. Eum igitur exanimum in carpento iacentem domum suam usque, ululantibus hinc inde affinibus, traxere boues. Eo domus tota in merorem et luctum uersa [est]. Ubi rediere, qui hoc S. Marie monasterium adierant parentes, cadauer illud turgidum et,  ut aiebant qui interfuerant, supra modum et morem humanum liuidum et fedum humo tradidere. Memorie etiam datum est et diffuse scriptum, idem fere in agro Passiniani cuidam rustico in translatione istius sanctissimi Ioannis, que celebratur uI Id. Octob., accidisse: uerum ille, cum preter consuetudinem regionis illius sereret, non uitam, sed boues amisit. Ceterum ipsius sanctissimi Ioannis festiuitas celebratur Iu Id. Iulii. Hinc discant omnes, quid discriminis tum anime tum corporis immincat  his, qui Domini Iesu Sanctos digno non celebrant honore, etsi hac in presenti uita non eas, quas merentur, dent penas. Ceterum, ut supra dixi, o quam expediret hic, quam alibi, pro nostris sceleribus flagris torturisque affici! uerum ad S. Ioannis miracula redeamus, que sese nobis cateruatim offerunt.

255. Alteri ex nostris agricolis filia et paralytica, id est, omni membrorum officio priuata cum esset, tale ad S. Ioannem uotum misit: O Pater et pastor noster, Ioannes beatissime, si tuis precibus filiam meam incolumem uidero, tibi de penuria mea tantum offeram frumenti, quantum ipsa filia mea in pondere et numero computabitur. Mira res! e uestigio sequitur miraculum. Mox enim uoto emisso,  filia quam raptim ad patrem se conferens, qui adhuc flexis genibus humi procumbebat, collum amplecti, faciem osculari; dein toto corpore gestire. Eo ipse, et qui de familia erant pre gaudio lacrymis obortis Iesu et uirgini Marie matri eius gratias agebant et Ioannem sanctissimum pro tanto prodigio extollebant ad sidera, et illico frumentum ponderatum, ut uouerat ipse, cuidam nostro procuratori, qui tunc Paterno preerat, per germanum puelle mittere curauerunt: qui, cum quamobrem hoc frumentum daretur, interrogaret, ei adolescens rem omnem aperuit. Ille itaque Iesu et S. Ioanni gratias agens, accepto frumento, multis presentibus miraculum declarauit. Quod cum mater in S. Ioannis festiuitate predicaret, ad nostras etiam aures tanti prodigii  fama peruolauit.

256. Nec etiam duco pretereundum [quomodo] duo ex finitimis fulmine interierint, qui huic S. Marie monasterio detrimentum inferebant. Montanus quidam de monte Migliario  cum pascua huius S. Marie monasterii ei finitima suis cum pecoribus annuatim, nec uerbis nec minis territus, utpote ferox, pasceret, nutu diuino die quadam, cum oues coactas sub fago quadam lata et umbrosa ad estus caloris euitandos, ut pastoribus estiuo tempore mos est, haberet, tempestate et ui uentorum ingenti cum tonitruo subito  exorta, fulmen ab ere cum fetore et splendore contortum, pastorem ipsum una cum pecudibus canibusque omnibus, qui parum ab arbore semoti erant, occidit.

257. Opere pretium erat aspicere quot mortales cuiusque conditionis et generis, qui ob uaria tunc Alpem excolebant, ad hoc inauditum et stupendum miraculum, seu uerius dicam, iudicium confluxere, cui horribili spectaculo et pauendo quidam ex nostris conuersis interfuit, qui hec nobis statim curauit referre. Ceterum cum nonnulli, ut in re maxima fieri solet, impossibile ducerent, uno ictu fulminis mille et eo amplius pecudes ad extrema uite usque deduci  posse: Non recte sentitis inquit: nam his oculis hausi. Sensim omnes, uti morbo contagioso fieri solet, et sulphureo fetore et tonitruo ingenti utpote attonite et perculse exstingui [ceperunt]: imo, quod maius est, carnes illas ut putridas, nec alii canes nec uolucres etiam attingere uoluerunt; et coria insuper seu pelles, quia mox scindebantur, nullius pretii exstitere. Cadauer uero illius miseri pestiferiue pastoris maximis clamoribus femineisue ululatibus, rusticorum more, affines sepulture dederunt.

258. Sunt et uillule quedam et etiam oppidula non multum distantia ab monasterii Alpibus que quidem meridiem spectant; in quibus fuere nonnulli, qui soliti erant huiusce nostre Alpis arbores, cum quercus tum aceres nonnumquam et pomiferas  arbores, ut castaneas, ut fagos sine modo et mensura, nulla habita super hoc permissione, incidere; minas insuper et accusationes  parui facere. Nostri igitur, quia ius negat uim ui repellere, ad solita decurrere arma, ad preces uidelicet et orationes Iesu Christo et uirgini Marie matri eius et S. Ioanni fundentes, liceret saltem portiuncula huius nemoris uti. Exaudiuit Dominus seruos suos, ut ait Propheta, de templo sancto suo, et nobis hoc modo tulit opem.

259. Cum unus ferocior ceteris etiam hic prope nostras deiiceret arbores, ecce repente ui uentorum er clarus et lucidus atque serenus in grauedinem et tempestatem mutatur, adeo ut nobis in monasterio  commorantibus dies in noctem uideretur uersa. Proh bone Iesu! [audiuimus primo tonitru]; quod deinde tonitruum secutum est fulmen, quo equidem rusticus ille iniuste agens obiit. Memoria mea numquam talem sonitum audisse me memini. Monachi omnes ad preces, pueris iunioribus pre pauore flentibus, currere. Quid multis opus est? Nescio, quid tum cum Abbate nostro, cui nomen Francisco Altouita  , uenerabili longeque prudenti uiro, et iam in decrepita etate constituto, de monasterii gubernatione tractans [agerem]. Illico palatii tabulata tremere, et ruere omnia uisa repente. Iesu! inquit abbas. Ego etiam: uirgo Maria, esto nobis miseris presidium!

 260. Rusticus itaque ille, quia a fulmine exstinctus, domum uesperi propriam cum non rediisset, familia omnis imprimis in stuporem et admirationem uersa [est]; inde alio se illa nocte contulisse putantes, quiescere [incipiebant], cum subito malus superueniens nuntius, eum fulmine diem clausisse extremum, asserebat. Aduolantibus itaque illuc ubi cadauer iacebat, quampluribus adolescentibus, id in lignis funibus connexis tulere domum: quod quidem cadauer non paruo suorum fletu humo tectum est. Ceterum hec summe admirationi esse, quia nec arbor aliquo in loco tacta, nec ipse [lesus] aspiciebatur. Tantum ligula solee lacerata, quam non multo  longe a cadauere intra folia repererunt. Hec igitur, quia ineuitabilia, multis mortalibus prope longeque manentibus pro tempore incussere metum; uerum ad solitum opus rediere quidam. Nam semper homines, quibus opes nulle uel parue sunt  hi interdum, quibus secunde res sunt et diuitie multe, furtis et fraudibus, modo possint, aluntur; sed ut alias sepius retulimus conducibilius esset secus uitam instituisse. Nunc ad reliqua.

261. Presbyter quidam, Iacobus nomine, olim huius monasterii S. Marie monachus; uerum nec expresse seu solemniter professus [erat], bene [tamen] tacitus: nam octauum et decimum iam agebat annum, cum Puppii in S. Fidelis huius religionis monasterio  sub D. Antonio procuratore una uitam duceremus. Hic, nescio quo malo demone instigatus, habitum sue religionis spernens, et ab se exuens, huc illuc, ut malus et apostata, nullius uerecundie signum moribus uel uultu indicans, per Casentini ecclesiolas uagabatur; quem memini, iam presentibus aliis presbyteris, cum non erubesceret, etiam Puppium sine S. Ioannis pretexta uenire et officiis et Misse una cum ceteris religiosis, quod haud poterat, ipsis inuitis, interesse [uoluisse], eo semel a prefato D. Antonio summo cum dedecore e S. Marci ecclesia, que Puppii est, populo presente conuitiis pulso. Inde factum est, ut oppidum illud numquam postea adiuerit, nisi dum sacerdotali officio fungeretur.

 262. Hic itaque cum non multo post quamdam S. Marie ecclesiam in loco qui Ama uernacula lingua dicitur  ab Episcopo Aretino iure sacerdotali impetrasset, in tantum suorum hominum odium et inimicitias capitales ob stuprum cuidam puelle illatum breui deuenit, ut quidam ex his rusticis puelle affinitate [coniunctis] sibi magis infensi, sepius undique armati conuolarent  [et] in eum interdum de improuiso predonum more infestos impetus facerent, tum minis atrocibus, flagrisque hostilibus impeterent, ita ut cum manibus sese  ultum ire, tum quia sacerdos, tum quia solus, in multos haud posset, cogeretur genibus flexis rem negare, [et, ut] sibi parcerent, orare. Ceterum cum rusticorum durum genus haud flecteretur, imo atrocius fieret, alium loco sui ex ipsorum sententia relinquens, ad affines et propinquos qui haud procul aberant, conuolans, inde domun propriam adiens genitoribus suis rem omnem aperuit.

263. uerum cum ui ecclesiam suam recuperare uellet, quia res parum ei processerat, ignorans, quid in re tam atroci esset agendum, estuabat: Cui mater, quia religiosa et [pia erat,] recte consulens inquit: Mi fili, mihi credas, uolo nulla adeo ex re istuc tibi accidere, nisi quia S. Ioannis habitum temerarie deposuisti; quocirca tibi consule,  meisque acquiesce consiliis, ne immaturum corpus terre, animam uero eterno incendio tradas; aut habitum sume, quem mente proterua deseruisti; aut, si hoc non placet, istoc utitor; fac uotum, et ego una tecum [faciam], annuatim in ipsius S. Ioannis festiuitate [ut] nonnulle Misse celebrentur in sui laudem et decus, et iam esto securus: nam nichil est quod amplius uereare, mi fili. uoueo, inquit ille, ac lubens faciam, nec illuc redibo, nisi prius he Misse celebrentur. Res mira! mox celebratis Missis, solus et inermis se ad ecclesiam suam conferens, libenter iucundoque animo ab omnibus, paulo ante infensissimis, accipitur, et hactenus, ut percepi, omnibus semper carus et gratus exstitit. Quis igitur hunc sanctissimum Ioannem suis in  necessitatibus non aduocatum et patronum suique defensorem requisierit, cum hoc, et aliis miris prodigiis luce clarius constet, eum non solum sibi religione coniunctis, sed omnibus etiam extraneis presto ad auxilium et ad opem ferendam esse?



PARS III.

264. Laudabile uisum est, [ut] his S. Ioannis prodigiis aliud, quod [de] nostre tempestatis duobus finitimis eremitis, qui in dedecus huius monasterii plura et dixere et egere turpia, inseram: uerum prius de situ loci paucis disseram. In iugis huiusce nostre Alpis mons saxosus, asperrimus, incultusque exstat; qui quidem ex ea parte, que meridiem occasumue spectat, rupes horribiles, confractas abscissasque habet mirum in modum, que in uasta  solitudine horrorem aspicientibus non paruum incutiunt. Inter duas igitur rupes uastas ingens saxum in Orientem porrigitur, in cuius eminentiori parte conspicitur oratorium satis uenerabiliter et pulchre constructum, quod ex una parte atra silice iamiam ruinam minante, ex altera uero casis humillimis circumdatur; quem locum, qui prius habuerit, paucis aperire curabo, inde ad inceptum redibo.

265. Tempore itaque Eugenii summi Pontificis Iu exstitit molendinarius quidam, cui nomen Marco, de ualle quam uulgares et plebeii Chiantim uocant. Hic imprimis, etsi egenus rerum temporalium, tamen uitam suam more priscorum beatorum uirorum instituit, parce ac duriter uiuens, ecclesias frequenter adiens, pauperibus, ut poterat, alimoniam  prebens. Is denique uxore orbatus, filios duos Iesu Christi seruitio obligat: nam huic religioni unum, qui adhuc uitam hanc uiuit, alterum Camaldulensi, qui presenti uita functus est, ut ipse expeditius Iesu inseruiret, mancipauit. Inde quidquid sibi supererat, pauperibus tribuens, nudus nudum Iesum statuit sequi. Tali itaque mente deuota hoc S. Marie monasterium suppliciter adiens, a R. D. Placido tunc Abbate, non habitum, uerum temporis probationem facile impetrauit.

266. In hoc itaque S. Marie monasterio per annum integrum corpusculum suum ieiuniis, uigiliis, aliis etiam flagris, que abstinentia amat, oppido eneruauit: nam, ut alia omittam, que propriis  aspexi oculis  hieme aspera, uili ueste et palliolo contentus etiam nudis pedibus inter niues et asperas glacies, nobis solo uisu rigentibus, incedebat; quem morem fere, dum uixit, seruauit. Inter cetera, que spiritualiter non superstitiose ageret ad carnem edomandam erat, quod creberrime intus et foris nuda genua nude humi flectebat. Insuper quoties nos pueri gratia exercitii uel quietis ad Alpes seu ad nemora concederemus, hic una semper nobiscum iter aggrediebatur: monere, hortari ad meliora, ad uitam eternam, nunquam desistere.

267. Idem igitur sepius agens, nobiscum ascendens et descendens, solitariam tandem uitam cupiens, statuit secum esse, secumque, ut dicitur,  uiuere. Petita igitur missione et facile impetrata  illuc ad eum locum inaccessum, de quo supra uerbum fecimus, non sine maxima difficultate, nobis pueris comitantibus, et arma, quibus cedendum esset saxum, ferentibus, demum concessit. Ceterum a iugo Alpium ad saxum iter nullum erat: omnes enim in his locis, preter recta itinera, semite precipites et anfracte et anguste sunt; ita ut, qui paululum titubaret, lapsu pedum in precipitium  laberetur; nec etiam sunt radices, ad quas pede aut manu quisquam eniti possit; ut pote quia loca arida herbis humillimis et lapillulis cooperta fere semper sunt,  nisi hieme, qua niue geluque omnia rigent.

268. Tandem martis  et sarculis loco purgato per decliuum montis semitam instar sulci egessimus. Quid multa? demum ferro, incendio, acetoque rupes mollitur, frangitur, panditur. Triennio itaque hoc in opere difficili consumpto, oratorium ad honorem uirginis Marie dedicatur; quod quidem omnibus finitimis et longinquis, qui locum deuotionis gratia adibant, letitie esse et admirationi. Letabantur, hac etate ferrea talem eremitam his in locis reperiri: admirabantur abstinentiam uiri, loci asperitatem, omnium insuper rerum uictui necessariarum difficultatem: nam, ut dixi, nudo fere corpore, nudis pedibus, fame, frigore, squallore, barba impexa, membris torridus, genibus crebris orationibus  quassatis, fractis, inter rupes asperrimas, hieme niue glacieue opletas, Iesu Matrique eius uirgini Marie interdiu et nocte deseruire studebat.

269. uerum imprimis mirabile, unde tantus talisque animus sibi [esset], ut in rupibus asperrimis edificium aggrederetur: nam, ut cetera in corpusculum domandum admiratione digna omittam, Iesum testor et SS. Angelos eius (ut patris [ nos monachos omnes sepius eum in Natiuitate Domini Iesu et in aliis precipuis festiuitatibus gratia Communionis et  Misse audiende, quando deformis stridet hiems fessum uento Boree, oppletum niue, cruribus sanguinolentis calcaneisque scissis, letum tamen ipso festiuumque in Domino, hoc S. Marie monasterium adisse; nos uero omnes admiratione ducti, undique uisendi studio ad eum confluere. Alii palliolum tergere; alii aquam calidam pro fricandis pedibus ferre; quisque pro se certatim obsequium libenti animo prestare.

270. Ceterum hoc summopere admirabantur omnes, quomodo, cum breui corporis statura esset, altam niuem molemque glaciei uitasset; presertim cum interdum per mensem toto ere ningeret. Est et aliud maius, quo insuperabile iter superare [uix] posset: nam nouere omnes, super ueterem niuem,  intactam presertim, noua modice altitudinis cum sit, non facile pedes ingredientium insistere: dilabitur enim pes per nudam glaciem, cum non recipit uestigium, et, pede fallente, nec manibus nec genibus nec adminiculis quisquam periculum anceps uitare ualet; ita in leui glacie tabidaque uolutatur corpus, secantur interdum pedes, nudi etiam quandoque in infimam ingrediuntur niuem et ibi luctatio fit; cum glacies lubrica, ut dixi, non recipiat uestigium, et plerumque uelut pedica capti herent, uisu miserabile! in dura et alta concretaque glacie.

271. Cum enim interdum quidam ex nostris misericordia ducti eum, quomodo ex huiusmodi periculis euasisset, interrogarent, inquit uoce tenui et demissa: iehsu est; iehsu est: interfui enim sepius  cum ex patribus quidam his uerbis eum castigabant: Pace uestra, frater Marce, dicemus: quia preter etatem uestram, et preterquam [quod] religio et res adhortetur, dure et parciter uitam ducitis. Proh! fidem Dei atque hominum! quid queritis? uultisne indiscrete uitam eternam arripere? uultisne in morte acerba ante tempus aliquo casu perire? Ille econtra, se ita uitam iam dudum instituisse, et se ita uiuere uelle, dum spiritus suos regeret artus, aiebat, et spem suam in Iesu Christi gratia sitam affirmare. Denique sepius a nostris fatigatur; omnia in peiorem partem accipiens indignatur [et] ueluti si pulsus hoc S. Marie monasterio fuisset, amplius non rediturus, eo animo  discessit.

272. Exinde, nescio qua furia arreptus, cepit contra monasterium animos hominum uehementer grassari  nam nullo maledicto se abstinere; uerum ubique debaccari in monachos, conuicia in conuersos turpia, et maledicta sepius geminando addere, et, quod dictum quoque nefarium, abbatem monasterii uirum egregium uerbis lacerare; demum nichil pretermittere, quod in nostri dedecus fore existimaret. Ceterum nos flocci pendere, tantum sui misereri, eo quia indiscreta penitentia in hanc  deuenisse insaniam censebamus. Res mira! hinc sibi prima mali labes: nam illico non nobis tantum, uerum omnibus finitimis cepit infensus existere: complures enim in forum iudicum contra ius fasque ducere conatus est. uerum tempus quam res maturius me desereret, si de his, que in quoduis genus mortalium iniuste egerit, singillatim aut [pro] magnitudine parum dissererem.

273. His igitur et aliis multis insulse inepteque peractis, tantum sibi omnium hominum odium uindicauit, ut nec uictum, etiam sibi soli necessarium, ostiatim petendo inueniret. Fuerunt ea tempestate qui dicerent, eum hac gratia, Iesu occulto iudicio id permittente, in illam deuenisse insaniam, quia quadam uisione delusus nimium sibi uindicaret,  dum alios quosuis religiosos pre se parui faceret. Que quidem uisio seu demonis illusio, ut ipse referre solitus erat, talis fuit. Erat huic fratri Marco cum quodam, qui [incolit] domum hospitalariam S. Marie de Florentia, que in egenos infirmosque suscipiendos et tollendos nuper edificata fuit, amicitie uetus consuetudo; cui quia interdum quedam sibi munuscula rusticalia deferebat, gratissimus esse, et dum eum negotia uel religio Florentie in longum protraxisset, illuc pro necessariis corporis ire semper. Ibi fama est, in quiete uisam ab eo uirginem Mariam cum pompa Angelorum, que se a Iesu diceret missam.

274. uerum uisio, ut ab ipso accepere quidam,  fuit talis: Matutinalibus Officiis expletis, hic more suo cum corpusculum quieti paululum dare uellet, uirgo Maria piissima  preeunte non paruo luminis globo, super saxo, ubi edem edificauerat frater ipse, gratia honoris spiritibus angelicis comitantibus, ut sibi in illa quiete uisum est, presto adfuit. Cum igitur ille, insolita re horrore perfusus, paululum moraretur, indeque etiam, que tam insigni, tam decora mulier esset, interrogaret, inquit illa: Illa sum equidem, cui tota mente, et toto corpore inseruire statuisti, et gratia cuius, his in locis siluestribus, et fere inhabitabilibus oratorium edificare uoluisti.

275. His igitur in maximam spem, se quandoque aliquid magnum fore, adductus, flexis genibus,  sospitatem anime et corporis orabat: Cui uirgo Maria: Hac potissimum causa a Domino Iesu huc missa sum, ut pro tot cruciatibus, quibus corpusculum tuum exesum, et anime obnoxium mea potissimum causa reddidisti, gratiam tibi tribuam abunde: eo enim magis [id faciam], quia nusquam te tutum seu incolumen, nisi in meo presidio putas. Inde cum omni pompa ceu fumus ex oculis intuentis euanuit. Hic ingens cupido eum, ut oratorium illud huic monasterio preponeretur, inuasit. Itaque, hac cupidine atque insolentia, ut supra  diximus, neque dicto neque facto aliquo abstinere, quod modo ambitiosum foret, quoad semet precipitauit. Nam Rome . . . . . . . .  , dolore et tedio affectus, diem clausit extremum.

276. Post hunc longo tamen interuallo successit alter; de quo  idoneum uisum [est quedam prefari, et] de natura moribusque eius paucis disserere. Huic igitur nomen Ioannes erat, natione Hispanus, corpore procerus, satis eloquentie, parum sapientie habens, et ut decet, hypocrita maximus. Omnia nempe, que ad illud officium pertinent, optime callens, quibus multos mortales uariis modis decepit. Hic namque fuit unus  ex his pseudo-religiosis, qui Florentinam urbem tempore Pontificis Pauli II  adiuere, ex quibus unus crucem ligneam instar D. Andree Apostoli [gestabat] ultra omnes, quos umquam uiderim, mortalis uarius et mutabilis, qui quidem nisi suapte preter Christi Iesu poterat conuenire aut colloqui  ; cuius ineptias et deliramenta, quia longe inutilia et uana, pretermittenda duxi, et ad Ioannem nostrum redire, de quo in initio uerbum fecimus.

277. Iste enim crucem ferream, ut pictura plus quam prophete Ioannis Baptiste adspicientium occurrit oculis, pre se ferre. Proh Iesu bone! hic Ioannes cilicinam uestem supra pannos habere, quam Ioannes Baptista supra nudum corpus ferre solitus erat. Ille propheta, imo plus quam propheta,  nudis pedibus; hic non solum soleis, sed ocreis circumdatus incedere; ille ad deserta, ne leui saltem famine uitam maculare posset; hic ad populos et ad turbas sese crebro conferre. Ille solus et dure et parciter uitam agere: hic uero, multis comitantibus, et copiose et laute. Ille uina et carnes ut uenenum fugere; hic optima exquirere. Ille omni uirtute, hic cunctis uitiis refertus: et quamquam talis et tantus nequam et pseudo-religiosus, quocumque in triuio, quacumque in turba, se nouam religionem instituturum ad S. Ioannis Baptiste nomen, dicere.

278. Quid? quod his falsissimis multum fidei, multum deuotionis a cunctis haberetur? Proh Iesu  bone! ubi primum prouinciam hanc ingressi sunt, ex cunctis agris, oppidis, ciuitatibus, mortales cuiusque conditionis et generis eis obuiam ire, ipsis herere parati panem et alia necessaria sibi et suis dare, commeatum portare; postremo que imperarentur, facere. Hec, non ut audita, sed ut uisa refero: interfui, uidi, tetigi: et multa insulse et temerario ab his acta atram mihi bilem mouerunt, precipue hoc, cum eis sacerdotes senes uenerabilesque religiosi inseruirent in rebus etiam infimis et uilissimis. uerum quid mirum? Cum beatum et felicem  se fore quisque putaret, si uel fimbriam horum pannosorum tetigisset. Quippe ita res humane se habent, ut non solum imprudentes rerum uerum etiam interdum et prudentissimos noua omnia fucatis faciebus fallant.

279. Ceterum alios pretermittentes  ad nostrum falsum Ioannem Baptistam ueniam. Hic imprimis codicillos falsos seu bullas, in quibus, unde huiusce religionis initium ostendebatur in lucem proferre; que quidem omnibus in rebus adipiscendis hac nostra tempestate optima uia est ad fallendum. Preterea anum quamdam [habebat], que sub habitu monialis Rome cum aliis tribus in columnis templi D. Petri Apostoli, gratia penitentie agende, latens fingere,  sibi per uisum S. Ioannem Baptistam apparuisse, in ora hominum propalare et multa alia, que instrumenta fraudis sunt, dicere et facere; postremo quecumque dici aut fingi possunt ad simulationem conducentia, nichil pretermittere. His itaque et aliis artibus instructus ad has se contulit regiones.

280. Ceterum imprimis mulierculas quasdam, que Florentie domi proprie ueluti in monasterio se clauserant, socias sibi fore et consiliorum participes ostendens, diu noctuque suis simulationibus fatigando, denique omnia tentando ad eas aditum inuenit. Inde discessit, ex utriusque uoluntate rebus diligenter compositis. Erat ei frater quidam fugitiuus, negotiorum curator fidus acceptusque, et omnium  consiliorum, nisi nouissimi, ut inferius dicetur, particeps, quem suarum artium antea ignarum quotidiano usu facile parem similemque sibi efficere curauit: nam supplicem, humilem, oculisque humi demissis, et contra morem Sabaraitarum  tacitum ad tempus reddere, ita ut his et aliis uirtutibus fucatis, omnibus aliis uehementer admirationi, sibi uero gaudio et utilitati esset. Proh nefas! etiam puerum adolescentulum, quem aiebant filium illius mulieris clause, de qua supra uerbum fecimus, existere, ut se pilosa ueste indutum cum alio comite equitando ducebat. uerum plurima pretermittens, quedam magis necessaria paucis aperiam.

281. Huius igitur fama passim non agrum Tuscie tantum, uerum et finitimos omnes compleuit;  alterum uidelicet Ioannem Baptistam uenisse, futurum Ecclesie Christi pene dirute nouum compositorem. Ideo, dum uerbum Domini hinc inde predicaret  multi mortales, alii audiendi uerbum Iesu, alii noua cupidine tanti uiri  uisendi illecti, ad eum uariis locis confluere: nam memini, me semel casu quodam, ita ut fit, dum negotiorum gratia uaria loca lustrare necesse est, in D. Martini festiuitate predicationi sue interfuisse, in qua inter alia, que ab ipso satis ornate, copiose, distincteque prolata sunt, pollicitus est, ceu montem aureum, quam multa se monasteria etiam tum monachorum  tum monialium constructurum, et eos pro nomine Christi Iesu frigus, famem, sitim, et eodem tempore inopiam et laborem, demum cruces et tormenta immania, turpissimam etiam mortem ingenti constantique animo perlaturos. Asserebat etiam, monasteria finitima et longinqua, imo et religiones ceteras huic sue pedissequas fore.

282. Quibus auditis, simulans necessitatem corporis, stomachatus foras quam raptim me contuli, demirans, non dico hominis dementiam, uerum et insaniam, qua talia coram proferre auderet. Demum, confirmato animo, una cum aliis iter ad hoc, quid dixi, S. Marie oratorium, ut rei exitum perciperem, feci. Mirum, quanta illi equitanti auctoritas, quanta ab omnibus haberetur fides.  Proh nefas! audebat, uti mos episcopis est, ubi ius eis datur, etiam omnibus occurentibus benedictionem dare. En audacia, imo insolentia! Ceterum nos ceci mente, et nouarum rerum cupidine illecti, prosequebamur; non ruricole tantum, uerum et nobiles, ciues, et quod maius est, etiam et egregii presbyteri, qui sua portenta et prodigia in itinere pleno ore, adductoque supercilio, multo plura et maiora, quam fecerit dixeritue, nobis enarrabant. Quid quod nostre temeritatis eadem die penas luimus; cum enim, casulis mapalibusque rusticorum relictis, iter rupis arduum iamiam aggrederemur, ere sereno in tempestatem mutato, cito inexspectata et subita uis  uentorum et immanis aquarum procella, obscurato celo, undique et undique oboritur. Nos miseri, qui iter pedibus aggressi, in tali tantoque discrimine [eramus] positi, quid agere, quo nos uertere deberemus, ignorabamus penitus: nam ob uentorum immanitatem et copiam imbrium uix progredi ulterius poteramus, et retrogredi ducebamus turpe, et illic esse diu sub diuo locus sterilis, et penuria rerum omnium non permittebat.

283. Ipse uero Ioannes ueritus peiora, ne uel solus uel cum paucis montani loci abrupta et concaua adire cogeretur, uerbis fucatis et compositis, que sibi abunde erant, nos ad altiora hortari, non satis esse, id nos uoluisse aggredi, nisi durando summum rei teneremus; ad hec uirginem Mariam,  unicum omnium mortalium refugium, in erumnis presertim non defuturam. His igitur aliisque rationibus probatissimis, ubi animos nostros erectos uidit, calcaribus stringens equum, festinare, nos miseri quam raptim sequi; demum fessi, et sudore et puluere et imbre copioso pleni, uirginis Marie oratorium adiuimus, quod tunc quidam alius, Franciscus nomine, iuuenis eremita habebat, quem olim S. Ioannes captum a demone liberauerat.

284. Illic itaque iste bonus uir, toto corpore humi prostratus, dum uirginis Marie hymnum uespertinum caneremus, iacuit semper. Cum ecce  repente monachorum nostrorum non parua turba, uentos perpessi et imbrem, oratorium ingrediuntur. Inde surgens ille, oppletis oculis totaque facie lacrymis, constitit in medio, atque oculis nos omnes circumspiciens, demissa et lacrymabili uoce inquit: uos omnes oro deprecorque, Iesum, uirginemque eius matrem Mariam precari uelitis, [ut] me constantem et firmum inuincibilemque contra insidias diaboli faciat: nam hoc oratorium, mihi eternam fore sepulturam spero; nec plura, ut fertur, per ipsam diem locutus [est], nisi in remotioribus et abditis locis. Nos demum, quia iam sol declinauerat, inde, admirantes et uaria in itinere de eo, ut fit, confabulantes, ad monasterium leti concessimus, exitum rei cum gaudio prestolantes.

 285. Ceterum non multo post socius frater, de quo supra uerbum fecimus, lite inter eos de ceremoniis obseruandis nata, palam multis sua mala facinora fecit. Hinc sibi prima mali labes: hinc ab omnibus deinde obseruari, iniquus et peruersus a cunctis haberi. Erant eo tempore, qui existimarent, hunc sub specie eremitica loca illa saxosa et fere inhabitabilia adiisse, ut ibi omni metu sublato, furtiuas monete officinas cum paucis clientulis exerceret; sed ex aliis uitiis magis, quam quod cuiquam hoc compertum foret, hec fama uolabat: nam paulo post, quis qualisue existeret, sua multa nefanda facinora, que turpiter obsceneque  egit, declarauere: nam es alienum imprimis uariis dolis et astibus grande ex diuersis locis conflauit, quo monasteria, que dixerat, exedificaret. uerum, more bilinguium, aliud clausum in pectore, aliud in lingua promptum habebat. Ducebat enim quosdam facinorosos secum, tum religiosos fugitiuos, tum seculares, quos precibus de ergastulo extraxerat. Mutuas litteras et crebras a mulieribus, quas sub specie monialium clausas supra memoraui, dare sepius et accipere; eas interdum, comite uno contentus, uisitare.

286. Sed, ut uerum fatear, huic pseuderemite non minor uanitas inerat quam hypocrisis, neque reticere que audierat, neque suamet scelera occultare. Me uidente et audiente, plura dixit et  egit inepte et insulse, et quod leuitatis potissimum est, scenobate  officia ridicula ludosque ambitiosos ore, oculis, manibus efficere; prorsus, nec quid diceret, nec quid faceret, quidquam pensi habere; postremo in dies magis insanire. Demum cum multa nefaria stupra fecisset, presens periculum formidans, congesta mutuo et etiam ex uasis sacratis et planetis ipsius uirginis Marie oratorii non parua pecunia, clam cum quodam pestifero ad alias se contulit regiones. De eius exitio uaria apud nos  dicuntur. Sunt qui affirment, eum officium ganeonis [exercuisse] et meretriculas conducentem, luxuria perditum, et lenociniis infamem, et omnibus flagitiis et facinoribus coopertum, a suis consimilibus, ita ut in tali re euenire solet, in frusta concisum. Alii ob furtum Rome inique perpetratum, deposito eremitali habitu, cum quibusdam nefariis cruce suspensum. Nobis, ea res etsi pro locorum absentia parum comperta sit, tamen satis constat, turpi morte penas luisse. Ita ille nouus Ioannes Baptista, qui nouam Christiane fidei religionem professus fuerat, dignum moribus factisque suis finem uite inuenit.

287. Huic successit alter Ariminensis  bonus profecto uir; cui nomen etiam in ipso sacro fonte baptismatis est Homo Dei; qui quidem, ueluti supradictus  frater Marcus, plus hoc in monasterio S. Marie [quam] annum sub seculari et conuersali habitu peregit. Inde optans paulo asperiorem uitam, preterquam instituta P. Benedicti, adamare, diligere, illud S. Marie monasterium adiuit. Qui, ut alia pretermittam, ad libidines et uoluptates corporis domandas, nunquam carnes, numquam uina, numquam lacticinia degustat; raro oluscula, raro poma [comedit], fere iugiter pane et aqua contentus. Quid? quod in hac eremo, quamuis ipse satis nobilis, et quod magis est, delicatis rebus prius assuetus, quando etiam deformis stridet hiems, nudis pedibus inter niues et asperas glacies incedit, eo tempore etiam uili ueste et palliolo circumdatus; et  circulo ferreo instar Euangeliste Luce supra nudum corpus assidue utitur: orat frequenter, et corpus suum iugibus afficit maceratque disciplinis; lectione etiam Scripturarum, que uernacula lingua imprimuntur, instat semper; etiam Domini Iesu precepta pro uiribus adimplere conatur.

288. Domum hanc, ubi primum suam secundum Deum incepit instituere uitam, crebro uisere cepit, S. Ioannem ubiuis gentium extollit, sua egregia facta narrando ad celum ferre; de monachis ceterisque nostris omnia bona dicere. Sic ab omnibus bonis puro diligitur affectu; mali uero eum odio habent, qui peruersam eorum uitam insectatur et crimina, et probatis uerisque rationibus flagitia turpitudinesque eorum effulminat. Stupent omnes in  eo et oris gratiam, et suauitatem sermonis, quia nec ieiuniis nec aliis flagris quibus corpus afficit, morosus et anxius et iracundus et difficilis, ut quidam, imo perbenignus, suauis, dulcis, iucundus et affabilis efficitur. Cuius opera egregia in religione Christi Iesu, que uidi et accepi, si uelim omnia diligenter litteris mandare, tempus quam materia citius me deseret.

289. Quocirca, quia uita adhuc superest ei, et quem exitum sit habiturus, ignoramus penitus, et  apud Christianos non initium, uerum finis laudatur, de eo finem faciam dicendi, si prius monuero omnes, ut non se corde uel operibus extollant; uerum cum propheta dicant: Ego autem sum uermis et non homo. Et: Non nobis, Domine, non nobis, sed nomini tuo da gloriam; et cum Iesu: Ego non quero gloriam meam. Et ita agens quis, prospere ei succedent omnia; ubi autem secus uitam mortalis omnis instituerit suam, quamquam fortunatus uideatur, ad tempus hoc erit; demum uero complebitur in illo id quod idem propheta dixit: uidi impium superexaltatum et eleuatum sicut cedros Libani, et transiui, et ecce non erat; quesiui eum, et non est inuentus locus eius. Quod multis exemplis, sed presertim his superioribus liquido patuit.



PARS Iu.


290. Quoniam beatissimus uir S. Ioannes monasterium hoc in honorem uirginis Marie dedicari uoluit, nos etiam eius exemplo ducti, quedam ipsius uirginis Marie prodigiosa acta supra his miraculis inseruimus; non indignum etiam nunc uisum est, egregium et memorabile facinus utriusque describere. Quidam Florentinus de Ughis, cui nomen Ugho, nobili genere natus, filium unicum in cunis adhuc positum habens, cum estiuo tempore, quando frumenti tritara feruet, ut mos est nobilium, cum uxore totaque familia rus peteret, accidit die quadam nutricem cum infante ad aream contendisse. Inde forte, uel casu uel alio negotio prepedita, infantem in paleis iacentem seu sedentem deserens,  abiit.

291. Ceterum trituratores, huius rei penitus ignari, infantem una cum paleis, ligneis furcis et aliis armis seu instrumentis, tali negotio necessariis, in tugurium, ubi palea reconditur, suffocantes intruserunt; inde nutrix rediens, et infantem, quo in loco posuerat, minime reperiens, in fletus muliebri more prorupit. Statim sciscitantes ruricole, quidnam esset, cognita causa, ut illico abiret, consuluere. Illa itaque, uerita peiora, fugam Arizium  uersus cursim arripuit. Ubi autem ad heri aures, nutricem cum filio abiisse, peruenit, primum eam per suos sequi conatur; uerum postquam id frustra fuit, diuinum statuit auxilium implorare; eo illico tale emisit  uotum: uirgo Maria dulcissima, nominis Christiani unica spes, miserorum refugium, desolatorum solatium, a qua cuncta proueniunt bona; et tu Ioannes beatissime, decus et honor non solum urbis nostre, uerum et totius prouincie, uobis duobus uoueo, ecclesiam constructum ire, quam prediis aliisque bonis ditabo, si filium meum inuenero [uiuum] uel defunctum.

292. Res mira! non longo dato interuallo, cum ex famulis quidam ad paleas deferendas ob lecta  sternenda iisset, uisum est sibi, infantis uagitum audisse, uerum in primis uel murium uel aliorum  animalium sonum existimans, rem suam peragebat. Cum igitur iterum et iterum et sepius uagitum auribus captaret, suspenso gradu, ut callidus explorator, tugurium introgressus; et paulatim progrediens, sepiusque subsistens, melius semper sonum aure captare. Demum, ubi propius uentum est, uere infantis uagitum esse percepit. Submotis itaque leuiter paleis, eum illesum, risibilem, et bone habitudinis, uirginis Marie, et S. Ioannis gratia, non sine maxima admiratione, gaudens et letus conspicit. Inde subleuans, osculansque crebro, ad parentes suos ouans, et Iesu gratias agens, detulit.

293. Quem ubi primum parentes conspexere, letitia lacrymis obortis, in oscula ruunt; ille uero ueluti ad notos alludens [amorem reddidit]. Tantus  uigor in illo, et dulcis blandientis infantis risus apparuit, ut pater ingenti repletus gaudio [fuerit; qui] inquit: Mi fili, quem uel sublatum, uel laniatum a feris putabam, talem [te] conspicio? Quis, mi fili, te mihi ad hanc horam deduxit? Unde datur mihi ora tueri, nate, tua? Te tantum uirgo Maria, et Ioannes beatissimus in hunc seruauere diem; sic equidem, mi fili, ducebam animo, rebarque futurum; nec me Iesu Christi gratia, mea cura, fefellit. uix hec uerba ediderat, quod [id est cum] additum est uerbis miraculum: nam infans, qui uix balbutiendo nomen patris prius exprimeret, clara uoce quidquid pater dixerat, affirmabat; quomodo uirgo Maria eum lactauerat, nutrierat, conseruauerat. Deinde conticuit. Mox pater Iesu gratias agens, inclytam  edem ad uirginis Marie, sanctique Ioannis decus dedicari iussit; predia etiam nonnulla huic S. Marie monasterio dono dedit, que propriis aspexi oculis: nam hec uirginis Marie edes a S. Hilaro abest fere per duo millia passuum Orientem uersus; ius cuius ecclesie etiam hac nostra tempestate huius S. Marie monasterii constat esse.

294. Quis, o bone Iesu! tam obtuso ingenio, tam impio [est] animo, qui non te, Domine Iesu, in Sanctis tuis extolleret, cum accipit, uidet, experitur interdum, quot quantaue prodigia per ipsos ubique terrarum opereris, bone Iesu, etiam tempestate nostra! Nam quidam, Ioannes nomine, de uilla, quam uulgares et plebeii Fornacem appellant, exstitit.  Hic equidem more pauperum et egenorum cum suam uitam parce ac dulciter ageret, carbonesque, ad ferra igne edomanda, et in uaria instrumenta conflanda, conficeret  ut parum cantus, in ardentes igniuomosque rogos toto corpore prolapsus est. Qui cum esset, ut igni uoraci uoraretur, illico inquit: uirgo Maria, tuque Ioannes beatissime, mihi misero, in tanto talique discrimine posito, oro, feratis opem; et ego utriusque edem ieiunus, nudisque pedibus uisitare satagebo [lege satagam]. Mirabilis Deus! uix emiserat uotum, ut ipse referre solitus erat, cum statim ardor ignis,  oblitus nature sue, quasi ros efficitur. Ille illico ex igne prosiliens, nullam passus combustionem, nec pili quidem, Iesum, uirginem Mariam, sanctumque Ioannem laudando expleri nequibat.

295. Inde, ut sibi eundi copia data est, utramque edem, hanc scilicet, et illam aliam uirginis Marie, que intra Casentini montes et Alpes nostra memoria constructa est; de qua  non indignum uisum est [quedam dicere, et] describere, unde, quo tempore incepta sit, ut ab his accepimus, qui aniculam illam super hoc conuenere sepius, cui uirgo Maria apparere dignata est. Illud idem indicant annalia  ; indicant et picture, que memoria et religione patrum hactenus in dextero cornu altaris conspiciuntur.  Preterea additur rei miraculum. Cum enim templum illud his superioribus annis conflagrasset, parietem illum ignis haud est ausus attingere, ubi huius templi origo in picturis, ut diximus, oculis aspicientium occurit adhuc. Quid? Cum cetera saxa  igne scissa et in puluerem redacta sunt, illud tantum, in quo uirgo Maria sedere dignata est, illesum ab igne pro miraculo conseruatum est. De cuius loci situ pauca prius explananda sunt, quam initium narrandi faciam.

296. In Casentini partibus oppidum est, uel rectius dicam uilla, quam loci incole dixere Stiam  , a qua Occidentem uersus abest mons ferme octo millia passuum, a quo oritur flumen a septemtrionali  plaga, nomine Arnus; sed ex eo medio, quasi collis oritur, satis in immensum pertingens; uestitur humillimis quercubus, seu ilicibus, aliisque generibus arborum, quas humus arida cingere solet. Locus profecto suauis et amenus. In huius collis rupe humano artificio potius quam natura planities cernitur, muris in tribus uel quatuor brachiis eleuatis undique uestientibus. Medium tenet ecclesia horrenda, et religione dignissima, cuius talem constat fuisse originem. Tempore Martini Pape u, cum quibusdam simultatibus et discordiis Florentinis, tum ex eo Pontifice, tum ex quibusdam aliis uariis causis, ut tum ferebatur, accitis bellum immineret  insuper et pestis  inguinaria quibusdam in locis uigeret, etiam peccatis id exigentibus, repentini largi subitiue imbres e celo ui uentorum, qui omnia deuastarent, eo anno dimitterentur, pro se quisque Iesum uirginemque eius matrem Mariam, [ut liberarentur] a tanto periculo et excidio, orationibus et processionibus et aliis, que religio fieri amat, orarent, uirgo Maria sic se uoluit excellentissime ostendere, et patriam istam liberam reddere.

297. Ceterum pace omnium prouinciarum ausim dicere, toto orbe terrarum haud esse locum, qui ita  uirgini Marie cure sit, et ubi plura beneficia ab ipsa uirgine conferantur mortalibus, et ipsa merito deuote honorifice sancteque colatur, ueluti in Etruria, et presertim in ea parte, que a Florentinis habetur. uerum nunc ad propositum. Igitur hoc tempore anui cuidam deuotissime femine Ioanne nomine, sarculo granum frumenti purganti, uirgo Maria, ubi nunc ecclesia edificata est, apparuit, saxo desuper sedens, quod, ut supra diximus, ede flagrante, meritis ipsius Marie uirginis mire una cum quibusdam picturis illesum seruatum est. uerum apparitio talis fuit. Cum enim preter eris morem, ut supra dictum est, copiosi subitique imbres ui uentorum omnia late uastantium e celo dimitterentur, qui tunc in agris erant, alii antra,  alii tuguria ad uim aque deuitandam peterent, secumque, uti mos est, alter alteri diceret: Unde hoc infortunium isto anno nobis miseris mortalibus preter eris morem et conditionem accidit? Proh fidem Dei atque hominum! quod si diu hic subitus et nimius imber perrexerit, peribimus funditus. Inde alii prosequi: Unde putas, nisi unde dici solet, propter peccata ueniunt aduersa? Nostrum est igitur, habita imprimis nostrorum scelerum uera confessione, Iesu Christi, uirginisque Marie matris eius auxilium inquirere, si forte sua solita pietate opem tulerit.

298. Dum hec et alia, ut uoluntas fert, iactitarent, accidit, ut anus, quam diximus, quoddam etiam tuguriolum adierit, ubi uirgo Maria tali habitu et  specie, ut ipsa referre solita erat, apparere dignata est. Formam itaque, uti uenerabilis matrone uelate, uestibus etiam candidissimis indute, galerum insuper capite sustinentis, et in manu libellum, quem assidue legebat, conspicit; cuius aduentu omnes celi nebule dissipate sunt, imber concidit, sol de more cuncta suis radiis illustrauit. Cum igitur anus illa, perfusa horrore, uenerabundaque astitisset, nec contra ob splendorem intueri ualeret, uirgo Maria inquit: Abi, nuntia plebano Stie, ceterisque finitimis, filium meum Iesum, Dominum nostrum, hoc in loco templum mihi dicari uelle. Quapropter si tantam cladem, tantamque imbrium effusionem effugere et euadere optant, edi future initium muneribus et donis prebeant, et hoc tugurium cum cruce et populo  deuote lustrent.

299. Dubitanti itaque anui et rem prolatanti [id est differenti], ne, si nullum uisionis daret signum, inter homines pro ludibrio haberetur, rursus uirgo Maria, inquit: Abi iam, et quod in tante rei confirmatione uelis signum dari, iam datum est, mihi crede. His dictis uirgo Maria anum illam hac oratione instruxit, quam nec indecens uisum est huic miraculo inserere; est enim talis: »O alto, o glorioso Iddio; illumina le tenebre del cor mio; dammi fede dritta, speranza certa, carita perfetta, seno e conoscimento  di te, ch' io faccia il tuo uerace e santo comandamento  .« Inde uirgo Maria sublimis abiit. Additum est etiam huic et aliud mirum. Quidam enim Petrus Campedonici, gregem ouium pascens super eumdem locum, mirum splendorem instar solis mirabundus preter morem conspexit. Inde felix Ioanna, repleta et gratia et stupore, monitis uirginis obtemperare gestiens, ad quoddam molendinum, ubi cognata sua morabatur, iter cepit, quod quidem non multum ab Arno distans in alueo fluminis fere situm est. Referuntur uisa cognate, que etsi tunc pro ridiculis haberet, tamen deinde, causa diligenter cognita, summa deuotione singulis pene diebus cum eleemosynis tugurium illud adibat.

300. Ioanna igitur, sic a cognata delusa, domum,  que non multum distabat, mesta abiit, in cuius uestibulo cum clibani officio inseruiret, o rem mirabilem! o sanctum prodigium! ecce illico Spiritus sanctus, in specie humilis columbe domum mulieris ingressus, mulierem non solum gratia confirmatam, uerum etiam et apud mortales beatam, et fide dignam fecit. Postridie itaque plebanum Stie adiens, rem omnem, multis presentibus, ordine aperuit. Mirum quantum illi nuntianti hec, quia [erat] profecto bona mulier, fidei [datum] fuerit: uerbis etiam illius Petri Campedonici, qui, ut supra diximus, splendorem supra tugurium conspexerat, addita [est] miraculo fides. Illico fama tanti prodigii oppidum agrumque compleuit. Fit itaque uirorum et mulierum utriusque etatis et conditionis numerus  non paruus; et communi consilio ad Dominum Iesum, uirginemque piissimam Mariam supplicationes statuunt. Inde humiles orationes fundentes, et ex oppido deuote abeuntes cum hymnis et canticis spiritualibus tugurium una cum Ioanna femina deuotissima circumeunt; cum repente eo in loco lumina uisa, angeliceque uoces audite [fuerunt]: Ex hoc enim cuncto populo lacrymis gaudio obortis, uirginem Mariam, [ut] se, omnesque fideles defendat et tueatur, implorant; inde leti, quia uirgini Marie cure essent, domum redeunt.

301. Demum uirginis Marie precibus, bello, peste, imbre sedatis, causa tanti boni, unde esset, late cognita, non finitimi tantum monachi et clerici  cum plebe sua, uerum ex omnibus Etrurie partibus, precipue ex urbe Florentina turmatim et certatim uotis muneribusque cumulati, illico aduolant. Inde egregii templi origo, et in tante rei memoriam maius altare saxum, in quo uirgo Maria olim sedere dignata est, est dedicatum. Quid? quod annuatim XuIII Kal. Oct. in die Exaltationis sanctissime Crucis Christi Iesu, quando templum illud dedicatum est, manant tota Etruria ex Senarum ciuitate usque cateruatim frequentes homines, et undique uie passim complentur, et hoc nos monachi, qui in hoc S. Marie monasterio degimus, conspicimus annuatim,  quia eundo et redeundo infinitus mortalium numerus monasterium nostrum iuxta iter habent. Meritis itaque gloriose uirginis Marie plura miracula, et beneficia mortalibus collata, [in] imaginibus cereis aliisque donis et muneribus intuentur Christiani. Libet in fine miraculi interrogare eos, qui propter ingentes diuitias, felices et beatos se fore existimant; quid beatius anu ista, que cum pauperrime, bene, beateque ac simpliciter uiueret, meruit uirginem Mariam, non solum aspicere, uerum sepius conuenire et colloqui? O me beatum et felicem! si daretur eius dumtaxat consortio frui, qui uirginem Mariam hisce mortalibus oculis conspexisset semel!

302. Quod nunc scripturus sum, a multis religiosis,  tum abbatibus tum monachis nostre religionis fide dignis accepi. In monasterio S. Saluii prope Florentiam, quod sanctissimus Ioannes post istud S. Marie edificari uoluit, quidam minister, seu, rectius dicam, conuersus exstitit, cui nomen Bartholomeo; quem sepius uidisse me memini; cuius opera, et que demon in eum inique egerit, quia presertim hac tempestate magna et atrocia fuere, litteris mandare haud absurdum uisum est, ut hinc quiuis fideles intelligere possint, ut ait Apostolus, omnes, qui pie uolunt uiuere in Christo Iesu, persecutiones pati, et hos solum tentationum expertes esse, qui suas uoluptates explere satagunt. Hic itaque, cum uitam suam secundum Deum et S. Benedicti regulam multo labore, multa cura, modestissime  parendo, et sepe ieiunando, aliis etiam flagris corpusculum suum castigando sancte sapienterque instituisset, in tantam simplicitatem et puritatem breui peruenit, ut omnibus uehementer carus existeret: nam, ut cetera omittam, quibus ad eneruandum corpus utebatur, sepe nocturno tempore, hieme etiam torrida, inter niues et asperas glacies conspectus est nudus iacens: uirtutibus cuius inimicus nominis Christiani diabolus inuidens, cui mille nocendi artes, multis uariisque eum aggressus est fraudibus, tentans, si quo modo posset ipsum ab instituto tramite deuiare. Ille e contra, Iesu fauente, pro uiribus resistere.

303. uerum cum diabolus uideret, se semper ab eo repelli, statuit aliam uiam aggredi ad ipsum  perterrefaciendum: nam imprimis speciem Angeli lucis sibi assumens, blandis eum uerbis alloqui, numquam denique quietus esse, sed semper instare, suadere, orare, ut eum ad se adorandum impelleret. Interdum etiam formose mulieris faciem sibi uindicans, se uirginem Mariam esse predicabat. Nec mirum, nec incredibile alicui uideatur, demones uarias species atque ora tum hominum tum ferarum sumere: nam fit subito sus horridus, atraque tygris, squammosus draco, et fulua ceruice leena; fit etiam angelus lucis, fit iuuenis pulcher, formosus, fit senex incuruus, uenerabilis, tremulus, ut in uitis  sanctorum Patrum, presertim D. Antonii legitur; denique, quam uult, sibi sumit speciem, et eam illico deponit.

304. Ceterum, cum nec precibus nec minis hunc Bartholomeum ad suam uoluntatem flectere posset, maiora et atrociora ausus est aggredi: nam umbras quasdam atras horrendasque, oculos ignitos pre se ferentes, sulphureum pestiferumque fumum naribus hiulcis edentes presto coram adesse conspicit, quarum prima, inquit: Hunc nobis infensum, uobis tormentis afficiendum deuorandumque, nisi sibi consulat, et nobis iamiam assentiatur, prebeo. uerum cum ipse haud perterritus, eorum sperneret et floccifaceret minas, iterum illa: Monstrum hominis, taces? Nobisne ridendo insultas? Nec te pudet, o omnium  hominum pessime? Inde ceteris: Efferatur foras, et demergatur in profluentem, et, ut meritus est, absorbeatur aqua intolerabili. uix ipsa dixerat, cum statim spiritus illi horridi et diri eum, ad Iesum et ad uirginem Mariam et ad S. Ioannem exclamantem, sepius sublime tollunt; quam uocem tunc nullus ex monachis, forte quia aliis negotiis intenti [erant], persensit, [et quia] etiam ipse aliquid operabatur foris, et nox iam aduentauerat.

305. Demones itaque ipsum ad lacum quemdam in inferiore parte rupis stagnantem, a monasterio Passiniani ferme per trecentos passus distantem, cum hac exprobratione tulere: Modo modo peribis, pessime: te enim deorsum, ut meritus es, trudemus,  nequam. Ille uero, exitium tum anime tum corporis eo in discrimine timens, fortiter: uirgo Maria, fer opem! S. Ioannes, serua me, geminando sepius exclamare. Demones e contra tartareis uocibus intonare: Modo peribis, flagitiose; una una tartareas petemus regiones. Ergo tace: nam incassum fundis preces. uerum huic duello, ut ipse referre solitus erat, S. Ioannes nunquam defuit; sed, ut iehsu Dominus noster certamen Antonii sanctissimi, ita et Ioannes serui sui spectare. Tandem demones, D. Ioannis gratia operante, uicti, confusi, despecti miserum illum, tum rigore, tum labore, uerberibus pugnisque concisum, iam iam extrema petentem, aliouorsum tendentes reliquere.

306. Quid interim monachi, qui in monasterio  Passiniani degebant, egerint, nec sentio pretermittendum: cum enim prefatum Bartholomeum haud in hospitio more solito reperissent, ueriti peiora  mesti abbati referunt. Tum ille, diligenter eum explorent intus forisque, si forte reperiatur, imperat. Eo monachi expediti cum lumine, Iesu, uirgini Marie, et S. Ioanni imprimis se commendantes, alii alio, ubi sibi persuaderent eum esse, ad multum noctis errantes, totum monasterium intus forisue lustrauere. Demum consilio cuiusdam boni uiri, cui nomen Simon, qui tunc Prior eidem monasterio preerat, turmatim ecclesiam  mature adeunt. Illic deuote psalmos, qui penitentiales intitulantur, cum litaniis decantant, sperantes, Dominum Iesum ei, siue extrema patienti, siue innocenti, opem suam solita pietate laturum.

307. Denique cum iam ad mediam noctem pernoctassent, fessi somno, Prioris mandato, quisque suum repetit cubile. uix cellas ingressi [erant], cum repente trinum sonitum maioris campane accipiunt. His in admirationem prius, inde in letitiam uersi una iterum ecclesiam ingrediuntur, et fratrem istum madefactum, humore et limo oppletum, in scabello altaris, ubi sanctissimi Ioannis corpus sacratissimum quiescit, exanimatum conspiciunt. His igitur fratribus eum interrogantibus ubinam gentium  ea nocte fuerit, unde limus ille, unde humor [esset], nullum tunc dedit responsum; nec poterat, si uoluisset: nam, ut diximus, iamiam extrema tenebat. Tunc ex monachis quidam de mandato Prioris ad hospitium subnixum detulere, eamque pro se quisque, ut in tali re fieri solet, quam poterant Iesu Christi amore, caritatem exhibentes et misericordiam; postridie uero, iam resumptis uiribus, non tantum monachi, uerum etiam et conuersi, et qui aderant, ruricole et opifices omnes  ad eum tumultuario concursu irrumpentes, quidnam preterita sibi acciderit nocte, uel ubinam locorum fuerit, inquirebant.

 308. Tum ille uoce humili et demissa omnia ordine suo aperire; ut sepius a diabolo uariis imaginibus delusus sit, ut nunquam, Iesu fauente sibi, [consenserit]: asserit, ut demon eum suffocare, ni S. Ioannes opem tulisset, uoluerit, ut nunc etiam non sibi quies dari potuerit, et multa alia, que, ne lectori fastidio sim, pretermittam. Hec itaque nostra tempestate inaudita non admirationem tantum, uerum et metum presentibus incutere, nam quisque sibi peiora uereri; tamen, ut fratrum mos est, eum blandis uerbis lenire; nichil esse, quod uereri deberet; tum quia imitari Iesum pro uiribus studebat. tum, quod primum putandum est, quia S. Ioanni cure foret. Ad hec addere: Nec diabolus ualet quod uult: frangitur enim Dei potentia, Sanctorumque  uirtute debilitatur.

309. His igitur et aliis uerbis in spem animum arrectus, se omnium orationibus commendans ad S. Saluii monasterium, ut securius uiueret, consulentibus fratribus, perrexit; quem et illic etiam diabolus insectari: nam multis, que illic crudeliter iniqueque egerit, pretermissis, uno tantum contenti erimus, quod quidem a uenerabili uiro D. Francisco  , qui uniuerse Congregationi preest, accepimus. uerum et cicatrices in facie diu aspicientibus monstrate sunt. Quod quidem sic sibi accidit. Cum Bartholomeus iste post Completorium estiuo tempore, ut religiosorum mos est, ad calorem intentissimum deuitandum  claustrum orando lustraret, et in hoc opere laudabili, iam multum noctis consumpsisset, demon bonitati illius inuidens, sumpta facie hircina seu caprina, frontem cornibus exasperatam ostendendo eleuans, sulphureumque fumum ore putrido euomens, ipsum miserum in faciem pedibus ignitis prius percutiens, eumque in puteum aquarum, qui haud longe ab claustro aberat, coniicere uoluit, sed non ualuit: nam S. Ioannis uirtute debilitatus et fractus demon, alio in rem suam malam teterrimum et hircinum fragrans fetorem, concessit.

310. Abbas uero monasterii per nuntium seruum, qui eum toto corpore humi prolapsum inuenerat, quid sibi euenerat, et quid periculi deinceps sibi  impenderet intelligens, postridie, conuocatis quibusdam ex patribus, consilium habet quidnam de hoc fratre Bartholomeo, quem diabolus tam atrociter insectabatur, agendum esset. uerum uarii uaria sentire: alii clausum eum habere, et opipare et delicate alere, si forte deficeret in sensu; alii necubi esset foris neu contenderet; alii alia. Demum Abbas, ita [dixit]: Censeo, eum pro tempore abesse, et ad S. Cassiani monasterium in Scalario monte duci, sibique sub uirtute salutaris obedientie imperari ut uitam agat laxiorem, ne uelit indiscrete et ante tempus aliquo casu perire, et etiam, si monasterium extra hortulos uel aliud opus ageret, socios adesse, ne forte diaboli arte aliquid sinistri ei eueniret. Probatur  ab omnibus et salutare ducitur, quod P. Abbas censuerat.

 311. Ei itaque accersito uix persuadere potuerunt ut interdum aliquid cocti seu sorbitiuncule cum pauxillulo uini degustaret, asserens, se nec secus posse et carnis titillationes et demonis uarios laqueos euadere: nam antea tantum herbis agrestibus et quibusdam leguminibus et pomis uescebatur. Ubi igitur de mandato patris sui abbatis monasterium S. Cassiani adiuit, omnia, que imperabantur, uilia et contemptibilia agere, neque in huiusmodi rebus priorem pati alium, imo semper anteuenire; quibus rebus et artibus ita Iesu Christo carissimus exstitit, ut, ipso Iesu uolente, que Congregationi euenere bona, que etiam contigere mala, longe ante non solum presagierit, uerum etiam predixerit. Quid quod hactenus demon in eum amplius haud  ausus est debaccari, etsi asperitatem adhuc pristinam seruet, et non nisi super nudo ligno, seu frondibus quiescens iacet; de quo pro tempore satis dictum arbitror. Hic aliqua sequuntur capita ad Sanctum nostrum non spectantia, quorum titulos, ut a Papebrochio descripti sunt, tradimus.

Cap. XX. Quid in die festiuitatis S. Marie Magdalene et S. Iacobi Apostoli in monte Milliarii acciderit, eorum festa seruili opere uiolantibus.

Cap. XXI. Ut quidam naute meritis gloriose uirg. Marie e naufragio et peste euasere.

Cap. XXII. De quodam monacho huius monasterii,  quem uirgo Maria, iamiam extrema patientem, sua solita pietate liberauit.



LIBER TERTIUS.



     Cap. I. Unde et quomodo edes S. Marie de Laureto initium sumpserit.
    Cap. II. Unde templum S. Marie Seruorum initium habuerit.
    Cap. III. De origine templi uirg. Marie, quod S. Marie de Gratia dicitur.
    Cap. Iu. Templum uirg. Marie iuxta portam Flaminiam.
     Cap. u. Templum uirginis Marie in agro Foroliuiensi nouiter edificatum.
    Cap. uI. Unde ecclesia S. Marie, que de Saxo dicitur, initium habuerit.







PARS I.

312. Rem profecto mirabilem, longeque stupendam, rebusque ueris ueriorem describo; cuius rei testes  omnes huius S. Marie monasterii monachos et conuersos et alios, tum ciues, tum religiosos uiros in medium afferre possem, si hoc opus ad infidelium, et non fidelium manus putarem uenturum. Ceterum quia apud Christianos nichil est tam incredibile, quod non credatur a sanctis uiris et Dei amicissimis fieri posse, eo hoc miraculum aggrediar, et tempus, personas etiam nonnullas nominibus propriis  annotare curabo; quod superius feci in quibusdam, in aliis uero minime, cum tempus obscurum et anni indistincti essent; et coniecturare, aut dubia fingere, presertim historiam seu miracula scribenti, non liceat.

313. Anno ab Incarnatione D. Iesu MCCCCLXXu, tempore Xisti Pontificis II  , huius S. Marie monasterii Abbate D. Francisco Altouita, uenerabili iam prouecte etatis uiro, ex oppido S. Miniatis, quod uulgato nomine dicitur del Tedesco  , inter nobilissimam Urbem Florentinam et uetustissimas  Pisas conditum, quidam D. Ioannes de Bon-Romeis, causidicus haud contemnendus, cum filia, sextum et decimum agente annum, et cum quibusdam aliis comitibus et religiosis, hieme deformi stridente gelu, et concretis niuibus, ad hoc S. Marie monasterium exsanguis et moribundus accessit. Ceterum prius, quid domi sue, quid Florentie diabolus dixerit feceritque, dicendum puto, quam ad ipsius liberationem et ad S. Ioannis miraculum ueniamus.

314. Itaque hic, quem diximus, Ioannes, presentibus fere omnibus huius monasterii monachis, hec lacrymis retulit obortis: uenerabiles Patres, queso, equo animo audite. A quinque preteritis mensibus, die quadam quedam nouitie puelle  , non obscuro loco nate, domum meam iuxta, ita ut fit, una lanam  trahentes consederant, hac mea filia per fenestram deorsum respiciente: cum diabolus horam fallendi nactus, optans inter concordes iurgia serere, lapidem non paruum supra puellas, ea parte qua filia mea respiciebat, deorsum iecit; qua de re ipse puelle irasci, et conuicia in filiam meam dicere, eique mala minari; quod ubi ad parentum aures deuenit, quam raptim ex his quidam, quibus ne iniuste agerent, obstiteram, conuolauere ad me clamitantes, indignum facinus, filiam meam lapidibus suas uelle obruere, nec posse uicinas pati; hec [inquiunt], nisi te uolente, haud fierent. Quibus ego: Ne uelitis oro, tam cito puellarum uerbis fidem adhibere. Nostis morem earum, quomodo in maledicendo de paruis magna loquuntur: insuper mihi hec conuiciari,  prudentium hominum non est; cum peroptime calleatis me non eos solum, qui sunt de familia mea, ut recte uiuant, quantum in me est, curare; uerum et alios, modo facilem prebeant aurem, monere. Et illi: Satis dictum puta, uide ne posthac ad arma uenire cogamur. Et ita discedunt a me ac si mecum bellum ineundum sit.

315. Ego illico domum petens meam, ceteris semotis, filiam his uerbis aggredior: Cur, filia, inter nobis infensos litem et bellum recrudescere cupis? Mi pater, inquit illa, oro quorsum hec. [Respondi]: Quia, ut fertur, lapidem in tales hodie iniecisti puellas. Ha, mi pater, nec feci nec ausim facere; has profecto, ut sorores diligo. Tamen factum est, inquam  ego. Posthac, mea filia, da operam, ut, ubi in uia puelle ille consistunt, ne fenestris in partes illas uergentibus hereas. Illa inquit: Faciam, mi pater. Postridie uero, quia ea uia parum profecerat, demon, iterum lapide acriter quamdam ex puellis iam dictis uulnerauit, ita ut tonsore indiguerit ad uulnus precidendum. Fit ob hoc concursus uirorum, undique strictis gladiis decurrentium, atque, ubi estis, perituri! declamantium. Mei statim media domus, ostia clausere, et ex amicis et propinquis quidam per posticum ad me armati conuolant; et, ni uitassem, a meis ea die pessimum facinus perpetratum fuisset.

 316. Dum hec hinc inde agerentur, cohors pretoria armata illuc cum equite properans, rem omnem diremit, et uiri boni populares causa diligenter cognita fedus et pacem inter nos iniere. Ego itaque ancipiti malo permotus, quod, neque unde istud mihi euenisset, satis coniecturare possem, neque si peius inde sequeretur, quid in ea re agendum foret, scirem penitus, diuinum statui, ab his qui domi erant, auxilium inquirendum. Cum igitur pro cuiusque ingenio et studio crebro ad Iesum et ad uirginem Mariam preces darentur, filia mea hec forte tum in thalamum, ut secretius oraret, se conferre uolens, anum quamdam lectulo accumbentem, manumque dextram inter puluinar et genas tenentem aspexit. Primo dubia, quidnam insolita facies ostenderet,  uereri; inde, pulso timore, putans unam esse ex familiaribus, ulterius processit. Cum statim diabolus, qui in anilem formam sese transformarat, caput efferens, et eam trucibus aspiciens oculis, tartarea uoce inquit: uide quid agas, quoue te conferas.

317. His igitur uerbis, talique aspectu perterrita, uirginem Mariam exclamans, ad nos timida rediens, rem, timore gelida atque rigida, uix ualuit aperire. Ego falsam, quibus sepe deludimur, imaginem putans, ne hec curaret, blande monui. Ipsa econtra uerum esse, affirmare. Deum sibi satisfaciens, et illuc me conferens, et imprimis lectum simulque omnia circumspisciens, anum illam haud uidere quiui. Itaque mente suspensus, filias meas, ne quid  uererentur, monens, aliis rebus, mihi magis necessariis, incumbens, in forum me contuli, cum paulo post ex filiabus meis alia, aliquanto iunior, nescio qua causa, in thalamum iter habens, prefatam anum pari modo iacentem, ut hec uiderat, respiciens, non paruo timore correpta, ad alias prosiliuit quamprimum.

318. Hec igitur mihi de foro uenienti dicentes, quid hoc esset, mirabar. Cogitanti itaque, et in animo sepius uoluenti, diaboli opus existere, uenit in mentem: eo quam primum, sacerdote monacho accersito, qui ecclesiam prope domum gubernabat, rem omnem clam sibi aperui. Ille statim clerico serio imperat, aquam benedictam et coniurationum  deferre librum. Quibus delatis, thalamum intrepidi, signo crucis prius edito, ingredimur: spargitur statim a sacerdote aqua, sale et orationibus expurgata; inde ordine quodam ad lectum accedentes: Coniuro te, inquit sacerdos, in nomine Patris et Filii et Spiritus sancti; si malus hanc habitas cameram spiritus, mihi quid uelis, quidue inquiras, aperias. uix hec sacerdos expleuerat, cum statim querulosam audiuimus uocem: Hei ferte opem misere! cruciatus tantos perferre nequeo! Quomodo te iuuare possumus, inquit sacerdos? Si Missas [ait] Gregorianas cum defunctorum obsequiis pro me curaueritis celebrari. Fiet, ait sacerdos, tu tantum in rem concede  tuam, ne tuis detrimentum metusue sit: aiebat enim, se patris mei matrem iam defunctam esse. Imperat ergo sacerdos deuote omnia in Christi Iesu nomine agi.

319. His itaque rite, ut sibi placuerat, peractis, nocte quadam nos sopori deditos hoc modo exterruit demon: imprimis enim filiam meam, que hic est, excitans, eamque se uirgini Marie deuote commendantem immite in genis percutiens, inquit: Tu tuatim, non meatim ages? quousque abuteris patientia mea? Hem! tibi hec diutius licere speras? me uolente, hec amplius non facies. Quo sonitu, quibus uerbis excussus somno, illico e lecto desiliens, lumine accenso, concessi ad eam partem lectuli, ubi filia accumbebat: Mea filia, inquam, quid agis? Unde,  oro, hic gemitus? lacrymabatur enim: nondum enim mihi dederat responsum, cum subito idem demon inferiorem partem petens, filium paruulum, qui eodem in loco quiescebat, suffocare nitebatur. Ego statim opem tuli puero uagienti: signo enim crucis me imprimis, et ipsum muniens, inde libera uoce demoni aiebam: Cur his innocentissimis, pessime, huiusmodi cruces et tormenta infers? I quo meritus es, in barathrum inferni, perfide, inique, maledicte.

320. Necdum uerba finieram, et hanc filiam meam querentem audio: Mi pater, si qua in te filie tue pietas est, fer opem, fer auxilium! me etenim demon iterum suffocare conatur. Paruulo itaque relicto, accurro ad eam, eodemque modo, ut puerum,  crebris Christi Iesu signis muniens, demoni minari, si forte Iesum uirginemque Mariam uereretur, non desisto. Ille his crudelior effectus, puerum, ut torqueat, iterum repetiit. Ego illuc propero; ille ad filiam; ego ad eam: ille ad puerum; [ego quoque ad eum]. Quid uos multis moror? Cum in tanto talique discrimine quid agerem, quo me uerterem, ignorarem penitus  mira uoce, finitimi, uicini mihi succurratis, oro! ter quaterque exclamare cepi: cum uelocius dictis uicini aduolant, presertim monachus iste, qui presens est: rem enim malam ob  preteritas coniurationes presagiebat.

321. Ubi aduenere, foribus clausis inuentis  pars claustra portarum sudibus et cuneis, et ui multitudinis in id obnitentis, si forte a cardinibus euellere possent, tentare; pars per scalas, et qua sors dabatur, ad fenestras scandere. Ita breui domus cuiuscumque conditionis uiris et mulieribus repletur, et causa cognita, omnes, unde hoc mihi malum esset, rogabant. Quibus ego: Hei! unde putatis, nisi ob scelera mea fieri? Miseremini mei omnes, miseremini mei, quia manus Domini super me facta est. Aedes igitur mee, multitudinem non capientes, [cum replete essent,] turba multa domum circa, uoces uarias uolutans, fere totum  commouet oppidum; quibus, ita ut fit in re noua, breui spatio dato, clerici cuiuscumque ordinis et nobiles et clari uiri et alii quamplures, [preter] ignobile uulgus pro uallo domus mee quingenti et amplius conuenere.

322. Extemplo itaque sacerdotes, et, qui aderant religiosi uiri, mihi misero ubertim lacrymas emittenti, compatientes, flexis genibus subnixe uirginem Mariam, suumque dilectum filium Iesum hymnis et psalmis aliisque orationibus immixtis, mei misererentur, orare ceperunt; idem et ceterum uulgus pro cuiusque ingenio agere: et ita in oratione diu una mecum pernoctantes, eosque sommo fatigatos conspiciens, sic flebiliter alloquor: Deus bonus, iustus, et pius, fratres, uobis premia digna ferat, qui  me, meosque miserati, tantum onus pertulistis. Ite omnes in rem bonam; isti religiosi pro rei necessitate modo sat erunt, dum paululum caput posuero: nam datur hora quieti: hi enim alternatim Iesum iugiter exorent. Inde discessere omnes. Dum itaque fessos oculos subtraho labori, religiosi qui aderant Iesum et uirginem eius matrem Mariam exorabant: iam enim aurora diem produxerat almum, cum adhuc demon, neque orationibus uictus, neque religiosorum precibus fatigatus, aliouorsum [non] concesserat.

323. Ego itaque me diuino auxilio penitus destitutum putans, magis curarum fluctuans estu, atque animum, nunc huc celerem nunc diuidens illuc, in partes uarias trahebam, perque omnia uersabam,  cum Deus ex alto prospectans, mihi, misera et iniqua animo uoluenti, succurrere per Mariam piissimam matrem suam sic uoluit: nam filiam hanc ad me summa animi consternatione moribundam, flagranter lacrymis perfusam genas direxit, atque his me alloquitur uerbis: Mi pater, per has ego te lacrymas, per, si quis filie tue tangit honos animum, unum oro, quia unica spes tuarum filiarum, quia in te omnis domus inclinata recumbit, ne te crucies, ne te maceres, neque tuam propter me sollicites senectam: imo, quod uiri forti et constantis est, animum reuoca, mestumque mitte dolorem, atque olim hec meminisse iuuabit; per uarios casus, per tot discrimina rerum ad uitam tendimus beatam,  sedes ubi iehsu, uti, te predicante, accepi, quietas per Euangelistas suos ostendit; illic fas est perpetuo cum Iesu Matreque eius gaudere euo.

324. His itaque filie mee uerbis, corporis animique uiribus paululum recuperatis, quieui: existimans, me non penitus destitutum esse, cum filiam, puellam adhuc, ita me exhortantem audirem. Demum religiosis omnibus gratias agens, et quandoque reipsa ostensurum, modo uita superesset, pollicens, eos missos feci, uno hoc tantum monacho, qui nunc aderat, contentus: hic enim semper presens meis in necessitatibus et discriminibus adfuit. Ubi discessere, his uirginem Mariam [uerbis implorare] orando exorsus sum: Mater misericordie, mater pietatis et gratie, desolatorum refugium, miserorum  portus, me tibi, totamque meam commendo familiam; saltem his in periculis, nusquam gentium auditis, anime ne pereant nostre, tua solita pietate concede: nam nobis non cum mortalibus, sed cum diabolo res est, cui nomina mille, mille nocendi artes, et quocum nulla spes datur non solum uincendi, uerum nec euadendi quidem.

325. His dictis, quem exitum res habitura esset, tristis exspectabam, cum repente hanc meam filiam ter geminatis ictibus diabolus atrociter in genis percutiens, mihi matrique sue  ultra quam credi possit, adauctus [est] dolor, eoque consternati humi procumbebamus; filia uero mea tales cruciatus nec amplius ferre ualens, ad uirginis Marie picturam, que domi in quadam tabula conspiciebatur,  confugiens, suppliciter tunso pectore crinibusque passis talem ad eam orationem imo pectore effudit: Quo me uertam nescio, si me deserueris, uirgo beata, eo per Iesum filium tuum ne me penitus abiicias deprecor; quod si feceris, o omnium piissima, me totam tibi uoueo tuis inseruituram obsequiis. Mira res! ex eo enim uirginis Marie precibus factum est ut nichil metueret, nichil timeret, sese omnibus in torturis inuincibilem impassibilemque redderet. Me, patres dilectissimi, tempus quam uerba maturius desereret, si in omnibus que diabolus in hanc meam filiam in nosue fecerit, narrando immorari uellem. Quamobrem nonnulla magis memoria digna, quia intenti accipitis, referam.

326. Instanti igitur nocte, ecce iterum demon ex  improuiso me fatigatum somno, atque id nec opinantem reperire sperans, ut meam filiam uexaret, more suo uenit. uerum ego, qui somnum fingebam, uenientem intelligens, signo crucis filiam meam tunc securam reddidi. Id ille egerrime ferens, fulcrum lecti ad se summis uiribus trahebat; ego econtra ad me retrahere, uirginem Mariam, ut opem ferret, assidue inuocans. Ita in miserabili duello maxima noctis parte consumpta, diabolus uirginis Marie precibus uictus furibundusque in inferiorem domus partem sese proripuit; ibi uasa multa effringere, ostia arculasue aperire, strepitu et tumultu omnia miscere. Noctis igitur quod superfuerat, trepidi omnes duximus. Proh bone Iesu! hanc meam  filiam deinde quoties ille in maxillis et in genis uerberando [percussit]! et ego una cum ipsa orando ambo defessi sumus.

327. Forte quinquies, nobis presentibus, domum extra eam crudeli afficere morte [uoluit]: per erem ipsam iugiter clamantem, uirgo Maria, fer opem, serua me, obsecro! exportauit. O quam miserabile flebileque spectaculum omnibus oppidanis erat, eam in ere suspensam deportari, nosque longe miseros post eam Iesum uirginemque Mariam inuocantes, et uti insanos properantes aspicere! Mitto, quid mater in his infortuniis agebat, uti suis questibus plateas  uicosque omnes implebat, matres et filias ad fletum gemitumque inuitabat. uerum hoc tacendum non duco, uti, dum demon eam, uirginem Mariam inuocantem, per scalarum gradus ulla ui contrudere non ualeret, iratus et accensus eam mediam complectens, sicque per erem deportans, aiebat: Pessima, nunc peribis, iamque exemplum te omnibus dabo. Quid puella uirgo, tamen ita acerrime, ac si uir esses, resistis? Mihi crede, non te tue preces, uel tuorum orationes tuentur. Cui illa: Non me tue deterrent mine, o omnium demonum pessime; uerte te omnes in facies, et contrahe quidquid siue animis siue arte tartarea uales, te tuasque, ut dixi, minas, Iesu uirgineque Maria opem ferentibus, paruifacio.

328. Ita secum uerbis dissidentibus, demon se a  puella separari egerrime ferens, eam super quemdam puteum, qui domum extra erat, [ut] ad terram summa ui deiiceret, deportauit. uerum ipsa, diuino freta auxilio, cum nichil uereretur, mutare sententiam demon statuit, et quam minis acribusque uerberibus non uicerat, calliditatibus seu blanditiis uincere aggressus est. Igitur eam talibus uerbis hortabatur: Iacta te deorsum, mi amicissima, nichil est quod uereare; quod si feceris, post hac esto secura. Ne faciam, inquit illa, ne faciam. Noli, o omnium pessime, assentari. Inde uirginem Mariam in sui auxilium crebro inuocare. Quis, o bone Iesu! tam obtuso ingenio, quis tam impio et efferato animo esset, quin obrigesceret et concuteretur simul uidere tantam demonis in puellam uirginem crudelitatem,  et econtra puelle in eum audaciam animaduertere, et tot cuiuscunque conditionis uiros et mulieres, qui illuc confluxerant, et iugiter confluebant, omnes suspensos, et ad rem nusquam auditam, nusquam uisam, penitus intentos aspicere; uidere insuper matrem una cum puelle sororibus, multitudinemque matronarum cognatarum et affinium omnes crinibus solutis unguibus ora fedare, et pectora pugnis tundere, ita ut lamentis et gemitu femineoque ulutatu tecta fremerent, resonaret et magnis plangoribus ether?

329. Imprimis matris querule uoces omnes qui aderant mortales ad gemitum compellere: Per medios enim ueluti fatua crinibus passis ruens, uociferando aiebat: Hanc ego te filiam aspicio, te talem  misera concepi, atque ad hanc alui diem, ut non a mortalibus, sed a demone hisce oculis crudeliter affici atque torqueri aspiciam? O me miseram! Quid tantum demerui, quidue criminis admisi, ut filiam meam ludibrio demoni esse, tam turpiter, tam fede uideam? Heu! demon, qui filiam meam nullo iure insectari statuisti, me crucia potius, me tormenta  ! si qua tibi est pietas, in me omnia que potes coniice mala; aut tu, bone Iesu, Pater Diuum, miserere animi non digna ferentis  , tuoque inuisum hoc detrude caput sub tartara telo, quando aliter nequeo crudelem abrumpere uitam  .

 330. Inde paululum ad sanam rediens mentem, ad populum se conuertens inquit: O uos, presertim matres, audite, si qua piis animis gratia mei infelicis manet, seu filie mee, in tanto talique discrimine posite, cura remordet, flexis genibus una mecum Iesum, piissimamque Mariam matrem eius inuocetis, si forte sua solita pietate opem ferat, oro. Quod mox fecere omnes. O Iesu bone! e uestigio filia ad matrem ruens, hilari iucundaque facie ita eam semiuiuam solatur: Mea mater pelle timorem, flere desine; hic adsum tua filia; nil demonis ludibria metuas, oro. Forsan me torqueri et cruciatibus affici putas? Minime, mea mater; imo suaui et inenarrabili afficior dulcedine. Semper enim, desolatorum refugium, uirgo Maria presens est, hortatur,  adiuuat: perseuerem monet: Sic, inquit, filia itur ad astra. Ideo, tu mea mater, uosque, omnes parcite metui, ponite modum dolori, et gratias Christo Iesu, uirginique Marie matri eius, si plura et maiora nobis adhuc mala supersunt, agite semper.

331. Hec itaque filie mee uerba, non solum iucunditati, uerum et admirationi omnibus exstitere. Demum quisque suspenso animo domum suam concessit, nos uix leti intro ingressi, aliquod nouum a demone semper opperiebamur malum. Nempe dum hec lacrymis obortis nobis suo ordine, ut dixi, enarraret, omnes sui misereri, adeo ut quibusdam lacrymas moueret. Inde illud, quod superest adhuc, ni molestum est, paucis disseram. Cui omnes: Dicite: nam nichil in instanti tempore gratius fieri potest,  et sumus otiosi. Dum enim, ut paulo ante retuli, in re dubia suspensos animos gereremus, ecce ex improuiso demon atrocius solito filiam meam in primis, deinde me aggrediens, pedes totumque corpus mordicatu cruciabat, non secus ac famuli pretoris ignitis forcipibus nudum damnati corpus uariis in partibus, illo clamores horridos ad sidera tollente, excruciant: nam modo crus, interdum genu, quandoque pectus, nonnunquam genas mihi crudeliter seu dentibus seu unguibus  attrahere.

332. Qui cum in his difficultatibus, quid agerem, nescirem, Iesu respiciente, ad solitum unicum uirginis Marie presidium confugi, cuius Officium  cum deuote coram imagine sua peragerem, id egerrime demon ferens, librum uile manibus meis abstulit, lampades cereosque accensos exstinxit, arculas omnes, supellectilem etiam, uasaque subuertit, lacerauit, fregit; et, ne multis, paternitatibus uestris tedio sim, tantum detrimenti mihi in rebus mobilibus attulit, ut ultra centum aureos in his restaurandis recuperandisque exposuerim. Cum igitur diaboli grauis ira, nec exsaturabile pectus, me cogerent preces descendere in omnes, quia eum nec longa dies, pietas nec mitigaret ulla, eum demum amplius ferre non ualens, in hec graui pectore uerba  prorupi, Ha! cur me in oppido ingenti solum insectari statuisti? A me et a filia mea, oro, quid uis; quidue inquiris? Si iustum petieris, et in re potestateque nostra fuerit, fiet; tantum dic quid uis, Nihil aliud uolo, nisi hanc tuam filiam, inquit ille. Cui ego: Creatura Dei cum sit, eam tibi tradere nec uolo nec possum. Sat, inquit, habeo, si monialis non efficitur.

333. Ego itaque, cognita re, pre nimia cordis tristitia mente cecus filiam seorsim aduocans aio: Fllia mea dulcissima, ut propriis oculis aspexisti, nichil ob gratiam tui inausum reliqui [ex iis,] que potui infelix. Qui memet in omnia uerti, uincor a diabolo. Quod si mee preces non sunt magne satis, dubitem haud equidem implorare, quod usquam  est. Non uult te demon monialem effici. Assentiendum est, si saltem hac causa, sibi potissima, nos insequi desisteret, si forte parceret, si finem his malis daret. Hoc enim tibi non uotum, uerum deuotio exstitit; non obligatio integra, sed quedam bona uoluntas; ideo hanc a te uoluntatem penitus amoueas, oro, et tibi, nobisque demum quietem dari uelis. Ad hec filia mea: Si mihi non animo fixum immotumque sederet, ne cui me uinclo uellem sociare iugali  , et si uirgo Maria pugnam cum diabolo pro me non iniret, huic uni forsan potui succumbere culpe: sed mihi uel tellus, optem, prius ima dehiscat, uel pater omnipotens adigat me fulmine ad umbras, pallentes umbras erebi, noctemque profundam, ante, pudor, quam te uiolem  , aut te  deseram, Christe Iesu; tu qui primus a me uanos seculi abstulisti amores, me conserues, meque liberes, oro precorque.

334. Sic effata, ad uirginis Marie matris imaginem ruens, sinum lacrymis impleuit obortis. His accensus, presto affuit hominum ille seductor, et, quia discordie, simultates et ire quas suggesserat, parum processerant, ut in Iob olim uirum iustissimum, ita et in filiam meam seuire cepit: nam in primis lineam uestem, qua carnes teguntur, inde laneam; demum, que sericis desuper contexta erat, ut nubiles solent ferre puelle, frustulatim fregit, lacerauit, dissipauit, consumpsit; eamque fere nudam deserens, capitis comam ui euellere cepit. Exclamat  filia: Mi pater, fer tunicam, me nudam cooperi, tuque, uirgo Maria dulcissima, fer opem, serua me, obsecro! Ego in tanto discrimine cum uix essem apud me, et mortem [potius] quam uitam optarem, tamen illico tunicam afferri, inde tonsorem uicinum cursim aduocari iussi. Ubi uenit, capitis crines flauos, uti nunc etiam conspicitur, totondit et rasit.

335. His diligenter expletis, me cum lacrymis in orationem dedi: Iesu, inquam, omnipotens aspice nos hoc [in periculo] tantum, et, si pietate meremur, da deinde auxilium; sin minus una nos interfice, oramus, des finem tandem tantis laboribus: nam,  patres, quod consilium mihi, aut que iam fortuna dabatur? quo enim melius per me uel per alios fiebat, eo diabolus crudelior in nos miseros seuire. Econtra filia mea solari, hortari, orare, ne tantopere irascerer. Hinc profecto, uenerabiles patres, Domino Iesu; uirginique Marie matri eius non paruas gratias agebam, qui mihi in tot tantisque discriminibus posito talem dedissent filiam, [in qua] haberem, quo confugerem, ubi conquiescerem, cuius in sermone et suauitate omnes curas doloremque deponerem. Mirabar preterea summopere incredibilem eius uirtutem et fortitudinem, eamque neque animi neque corporis laboribus defatigari. Me miserum! etiam egerrime tuli feroque eam tali uirtute, fide, humanitate, probitate preditam, in  tantos cruciatus propter mea scelera incidisse.

336. Denique mihi, qui nunc huc ingentes nunc illuc pectore curas mutabam, amici, [ut] filiam monasterio monialium traderem, consuluerunt. Feci, putans Iesum ob hoc his malis quandoque finem daturum. uerum longe aliter ac ratus eram res euenit. Diabolus enim, quia promissa non seruaueram, ualde seuiens, crebros et infestos impetus, etsi inuisibilis, in moniales faciebat, tum minis atrocibus flagrisque hostilibus impetebat, tum, quidquid in usum inopis uite dabatur, perquam impie diripiebat, omniaque sacra uiolata relinquebat, uoces tartareas, dum diuina ipse peragebant Officia, edebat; omnia mala tandem, que dici aut fingi possent, agebat; quibus moniales territe trepidare, neque  loco neque sibi inuicem, presertim noctu, satis credere; et interdum adeo mente consternabantur, ut uix ex tanto pauore reciperent animos: nam inter cetera, ut solite erant referre, sepius pugnis alapisue cedebantur. His itaque coacte, uirginem Mariam, ne eas desereret, pariter exclamabant. Demum ex monialibus quedam, quibus mens sanior esset, ne in peius discrimen inciderent, quia orationes incassum ad Iesum pro ea fiebant, filiam meam ad me quamprimum remittendam censuere; quod, me tamen egre ferente, factum est.

337. Tum idem demon, qui fere per menses quinque nos ad extrema deduxerat, in eam ingressus, debaccari, currere, insanire, domum totam  peruolare, nos omnes hostiliter impetere; ego, uxorque mea, filie omnes, cum cetera nobis deessent auxilia, exclamare. Quibus clamoribus uicini perterriti, iterum ad nos conuolantes, fraude et ui filiam meam capientes, et a tergo manus uincientes, ipsamque, pre rabie spumas emittentem, inuitam tenuere. Animaduertatis, queso, patres, quod cor, quis animus, que mens mihi tunc esset. Tum profecto mihi mortem consciuissem, ni prohibuissent, qui aderant, amici. Quid facerem miser, quo me uerterem, quo confugerem, quem implorarem? O quam miserum, quam lacrymosum, suam aspicere matrem, suas preterea sorores, crinibus passis, pectoribus scissis, ora pugnis fedatas?

338. Demum mater, cum talem non posset amplius  perferre dolorem, in hec prorupit uerba: O Iesu omnipotens, tantone me crimine dignam duxisti, et tales me uoluisti pendere penas? Nunquamne quiescam? Semperne in his uersabor malis? Sed tu, o Pater, precor, me tuo fulmine interfice, uel permitte, ne quas genui filias, tam acriter, tam inique a demone torqueri uideam. Inde in filiam hanc oculos conuertens, hec multo cum gemitu proferebat uerba: Dei filia mea! heu mea lux, meumque desiderium! unde enim omnes gaudium et letitiam sumere soliti eramus, te nunc, mea filia, sic uexari, sic iacere in lacrymis et sordibus aspicimus! idque fieri nostra culpa. Me miseram! talem te his uideo oculis, mea filia! o me perditam! o afflictam! Quem nunc pro te rogem, mea filia, cum superi et inferi  nobis aduersentur.

339. His dictis, medium sermonem abrumpit, et auras egra fugiens, seque in pauimentum consternens, terram capite tundere cepit; quam, et corpore et animo confectam, susceperunt famule, collapsaque membra marmoreo referunt thalamo stratisque reponunt. Inde filie, alie, et, que aderant, mulieres, quia atrocior demon esset, et filia magis insaniret, mestam implere clamoribus domum. Passim itaque per omnes uias ad tale spectaculum concurritur, quorum omnium crimina diabolus per os puelle dicere, exprobrare; demum, cum parceret nemini, neminemque relinqueret intactum, omnes illico, mente suspensi, et pallore pudoreque confusi, abibant; protinusque ad oppidi pretorem  fama huius rei conuolat: inaudita re in stuporem uersus horam statuit qua, summo cum honore, multis comitantibus, filiam uiseret meam. uenit tandem: noluisset uenisse: multa enim conuicia in pretorem et in comites diabolus protulit, que nunc pretermittenda existimo.

340. Consuluere deinde boni uiri quidam, eam Florentiam ad Sanctorum reliquias ducendam. Placuit. Omnibus itaque pro uoluntate paratis, iter in Christi Iesu nomine aggredimur, quibusdam comitantibus, quibus profueram et prosum sepe. uenimus Florentiam, omnia experti sumus, et, Sanctorum eiusdem ciuitatis Reliquias deuote uisitantes, nichil profecimus. Mihi itaque anxio et animo consternato,  existimantique Iesum omnino nolle nobis opem ferre, quidam ex affinibus et amicis Florentinis inquiunt: uis filia ut saluetur tua? uolo, [inquam,] opto et percupio. Eam igitur quamprimum, [aiunt,] ad S. Marie de ualle Umbrosa monasterium ducere ne cuncteris, etsi stridet deformis hiems. Accepimus, uidimus, experti sumus incassum S. Ioannis opem petiisse neminem, modo toto corde bonaque mente exposcat quiuis. Ego, qui omnia aspera et ardua, leuia dulciaque  ducebam, quidquid dixerant peragere statui.

341. Abbatem itaque uestrum inprimis adeuntes [salutauimus, qui] nos liberaliter honorificeque habuit. Inde miserans casum nostrum, inquit: Ite in rem bonam, et ne quis uestrum dubitet, titubetque:  spero enim Dominum Iesum uirginis Marie et S. Ioannis precibus tantum uobis letitie, quantum meroris ex ea sumpsistis, daturum. His arrecti animum dictis, iter in Iesu nomine aggressi [sumus.] Qua iter erat, et presertim per pontem Seuum  multi mortales, re noua et inaudita impulsi, ad nos etiam frigore rigentes de oppidis, de uillis concurrere. Erat opere pretium [uidere] iumentum non nisi orationibus et coniurationibus huius qui adest sacerdotis, iter, diabolo id annitente, agere uelle. Demum, quibusdam diebus consumptis, huc uenimus hac spe ut uestris orationibus fiat huic misere salus. Hec ipso ad ignem narrante, aliisque qui cum ipso aderant, ita esse asserentibus, accepimus.

342. Nunc autem ea que his propriis oculis  aspeximus, studebimus enarrare. Ubi itaque primum has nostras adiere regiones, iumentum ita sisti a demone, [ut] nec ulterius passum unum fustibus baculisque tundentes, qui aderant, ire posse [crederent:] eam insuper de iumento cum deposuissent, multi ab humo elatam ex nostris ferre nequibant. Quod ubi intus cognitum est, ex monachis unus cum S. Ioannis cruce illuc pergens, demum eam, ipso iugiter coniurante, ad Sanctorum elatam detulere sepulcrum; quo in loco multis coniurationibus multisque precibus incassum consumptis , eunt tristes monachi intro; illi uero domum hospitum concessere. Postridie uero, Missis ex more celebratis, cum monachi cum S. Ioannis brachio extra monasterium  deuote irent, demon, S. Ioannis uirtutem non ferens, cantantibus monachis et psallentibus, in angulum ipsius capelle, ubi erat puella se conferens, semper querulas, ut quidam audiuere, proferebat uoces.

343. Posito itaque brachio super caput puelle, nullum ipsa, quia demon aberat, nisi sane mentis dare signum. Eo omnes gaudere, uno ore omnes S. Ioannem ad sidera extollere et precipue pater pre gaudio lacrymabatur. Inde nos intro, illi leti hospitium petunt. In meridie uero cum puella, quia preterita nocte haud quiescere poterat, paululum se sopori dedisset, illico adfuit illi efferatus demon. Exclamat puella: nam eam suffocare uolebat. Accurrit Pater, accurrunt et ceteri, eamque tristes de  lectulo ad ignem deferunt. Illico rem omnem intro nuntiari curant. Mittitur a decano ex sacerdotibus unus, qui illic domi demonem coniuret. Coniurat itaque ille demonem; in rem suam abeat, imperat in nomine Iesu. Econtra ille instare. Cum igitur nichil [se] proficere intelligeret sacerdos, ne uereantur orat; credant Iesu gratiam precibus Ioannis sanctissimi breui affuturam. Iterum ceteri omnes Iesum uirginemque Mariam totius orbis refugium orent, imperat decanus; fit suppliciter ab omnibus.

344. Sequenti uero die demon eodem modo, quo supra, non exspectato S. Ioannis brachio, nobis ordine itinerario psallentibus, inuitus et murmurans  in rem concessit suam. Inde puella uere incolumis effecta, decretum est sua, ne iterum demon in eam uim haberet, confiteretur peccata. Eam itaque in confessione de patris nostri mandatis audiui, singulosque actus eius diligenter inspexi; et ut cetera, que etiam post confessionem licet fari, omittam, quam deuota, quam humilis, quam subnixa uirgini Marie semper exstitit! quot orationes, quot preces in Christi Iesu nomine effudit! quoties preter ieiunia indicta ab ecclesia ieiunauit! ut mirum sit demonem eam ingredi facultatem habuisse, nisi iehsu Dominus noster, quos diligit, castigaret et corriperet. Ad sospitatem comprobandam diem integrum, deinde et dimidium, postquam conualuit, hunc locum habuere. Inde Iesu et uirgini Marie sanctoque  Ioanni gratias agentes, nobis omnibus tanto tamque repentino bono gaudentibus, leti in patriam rediere. Ceterum pater tanti beneficii haud ingratus, sacrarium huius monasterii pulcherrimis cereis adornauit, quos Florentie de industria iusserat fieri.



PARS II.

345 Quanquam incredibili fama de sanctitate Ioannis, que non solum in Hetrurie partibus, sed in Gallia etiam citeriore, et fere per totam Italiam percrebuit, undique, etiam de Gallia ulteriore, ad hoc S. Marie monasterium nobiles atque ignobiles homines affatim pro sospitate habenda, et presertim a demone capti affluant, et [miracula eius] sint celeberrima, tamen perscribam quedam memoria digna magis, in quibus, quod modo scripturus sum, clarum  et uulgatum non solum in Florentino agro, uerum et in urbe habetur. De S. Gaudentii oppido puella exstitit, que nondum alicui nupserat, cui nomen Antonia, neptis D. Bartholomei abbatis Florentie. Hanc itaque puellam talis adortus fuerat demon, ut se nec ad hoc S. Marie monasterium duci, nec alio [pateretur,] ubi sui egressus periculum immineret: nam quoties Iesu uel uirginis Marie seu S. Ioannis siue alterius Sancti, ita ut in coniurando fit, mentio ageretur, toties demon in eam debaccari, furere, crudelior fieri solito; hoc agere semper ille, quia bonorum inuocatione, uel accessione sanctorum locorum crudelioressolito dat penas.

346. Forte fortuna fuit ut germanus suus Nicolaus, Abbas S. Marie de Fontana, superueniens,  cunctantibus suis et spem et consilium dederit: illico enim suam lacrymantem adiens sororem, signo crucis in diabolum prius edito, inquit: Ne lacrymeris, obsecro, mea soror; nichil est quod uereare; solum tota mente uirgini Marie, et S. Ioanni fac [te] commendes iugiter. Non tulit has uoces demon: mox enim eam uehementer agitare, concutere, ad terram deiicere, sternere; ille Nicolaus exorcizare demonem, coniurare; nichil, quod puelle utile futurum speraret, intentatum relinquere. Iesu tandem pietate quiescens, demum ad hoc S. Marie monasterium iter, comite illo D. Nicolao,  accelerant, totis uiribus tamen, ne id fieret, demone annitente. Econtra Abbas ille Nicolaus orationibus continuis nichil apud se remissum, neque apud diabolum tutum pati.

347. Ubi uero ad has regiones uentum est, diabolus in puellam magis insanire, presentem, nisi retro irent, mortem ei minitari, denique nichil moderati habere; uoces indecoras in Iesum Sanctosque eius edere, neque puellam quiescere, neque iter inceptum agere pati: Oratur itaque ab omnibus; uirginis Marie, nec incassum, requiritur auxilium. Illico enim demoni ire et mine cecidere. Ceterum cum haud procul a monasterio fere per ducentos passus essent, tunc demon totis uiribus niti, ne ulterius duceretur puella; cui summa ope se monachus  opponere, orationibus instare, ne diaboli malus animus compleretur in sorore; et quo ferocius clamitabat demon, eo infestius monachus et ceteri in eum inuehi; tentare si qua uia uel trahere, uel eleuatam ferre ualerent. Quod ubi secus ac uoluissent procedit, neque quod intenderant, efficere possent, quamprimum se in turbam confertissimam conuersorum et aliorum, qui his clamoribus exciti globum fecerant, recepit. Qui clamores illi? Quisnam repentinus ille cursus? inquit Abbas: aderat enim, aderamus et religiosi complures. Hei! [ait] monachus ille, soror mea, mi Pater, ita  demone pessime torquetur, ut iamiam laboret in extremis; et, quod atrocius est, demon ipse neque precibus neque ui flecti potest ut iter institutum huc usque peragamus  saltem, et deprecor ut nostrum, mi Pater, opem ferendo misereamini.

348. Mox Abbas monachos cum S. Ioannis cruce presto adesse iubet; deinde his qui presentes erant seculares et conuersi, [ait:] Adeste et uos; nichil est quod exspectetis; his in discriminibus sine cunctatione properandum est. Cum itaque inde iuuenes ferocissimi eam amouere uellent, facile diabolus docuit, uires humanas sine Numine diuino in eum uanas esse: nichil enim nisi strepitus et uociferationes more suo agere. Ceterum, ubi illuc cum S. Ioannis cruce uentum est, demonis uires, nulla adhuc emissa coniuratione, ita cecidere, ut nullam amplius demon, nisi ubi in rem suam concessit,  dederit uocem, et exinde prorsus in facie uultuque puelle pallor, calor autem uitalis abesset omnis. Fertur itaque sublimis inter manus et ora parentum ad Sanctorum sepulcrum usque, et illic leniter humi elabitur, sternitur. Fiunt more solito coniurationes, interrogatur demon, interrogatur et ipsa; tacet uterque.

349. Tandem sacerdos, stomachatus fastiditusque diuturno silentio, iubet inde amoueri puellam, et indignatus in diabolum hec protulit: uelis nolis, aut tibi aliorsum concedendum est, aut loquendum. Inde concedunt hi intro, illi uero ad eis preparatum  foris locum: intus enim mulieribus neque accessus est neque locus, et, ut a maioribus nostris accepimus, nec fuit unquam. Sed, o bone Iesu, en miraculum! Dum enim ad hospitium puellam deferrent, ut ubiuis gentium in Christiana religione fit, uirginis Marie uespertinam Angelicam salutationem de more in monasterio campana pulsauit. Quo sonitu [cum] mox puellam, [ut] leniter humi flexis genibus, digitis insertis deuote uirginem Mariam oraret, deponerent, illico nullam puelle inferens molestiam diabolus in rem malam abiit.

350. uerbis equidem cuiusdam nostri conuersi addita miraculo fides, qui, domum rediens, iam die peracta et tenebris exortis, insolitos eiulatus adhuc perfusus horrore et tremebundus domi, se in nemore  audiuisse, compluribus enarrauit. Mirum quanta illi conuerso nuntianti hec : seuior tamen longe, longeque crudelior [eam inuasit.] Eo omnis familia, in luctum uersa, egerrime casum ferre, se miseros desertosque penitus clamare. His et matris iam decrepite assidui questus et eiulatus addebantur; nam interdiu nec noctu quiescere, sed hec inter alia: Mea filia in hoc me longa uita, et senectus infelix traxit, ut te non morbo humano, non erumnis miserorum mortalium, non denique casu aliquo fatali, uerum diabolo  pessimo et inclementi uideam atrociter et inique torqueri! Mea filia nec ego huius mali expers sum: nam nisi te genuissem, ita intolerabiliter non cruciareris. Inde cum in amplexum filie irruere uellet, ui diaboli filia ipsa turpiter miserabiliterque, manibus celeriter in eam uersis, in terram consternatam deiecit, fletusque ab omni turba mulierum et comploratio hominum orta horrendum omnibus prebebat spectaculum.

351. Consolatur egros animi Nicolaus monachus; inde postera die summa luce, omnibus rebus compositis, ad S. Saluii monasterium, quod ab urbe Florentina per mille passus abest, contendere statuit, quia istud S. Marie monasterium ea tempestate ob  niues altas et concretas non sine maximo sororis discrimine adire poterat. Ubi itaque ad S. Saluii monasterium, ubi S. Ioannis uenerabile caput  digne honorificeque habebatur, peruenere, fit subito hac re noua illuc utriusque sexus et conditionis hominum concursus non paruus. Hoc gaudere diabolus, hac de re summopere letari; sperabat enim, multitudine hominum admiratione sui in unum collecta, facile aliquid discordie maliue machinari. Equidem si ea que mihi perspicua et explorata sunt, recensuerim, que diabolus dixerit egeritque stupenda, dum in sancto Saluio, ut sospes puella  fieret, moram traxere, profecto maturius me tempus quam res desereret: eo illustriora quedam, parce tamen ac modice, perscribam.

352. Igitur Kal. Decembris, quibus Florentia abiuerant, quia iam diei extremum erat, demonis coniurationem in aliam diem transtulere. Ceterum cum res in demonem acerrime a monachis tum coniurationibus tum orationibus ageretur, ex eo numero qui operi pio instabant, paucos reliquit intactos; hunc helluonem, illum lasciuum, alium hypocritam appellare. Preterea cum plus solito demon urgeretur, in Iesum Sanctosque eius uerba indecora edere, et, ne lectorem detineam, omnia probra que dici et fingi queunt, ore diabolico proferre, et amplius alia, que quidem non grata futura, si operi  huic insererem, cum forsitan necessaria [essent] exempli causa, eo absunt. Hec cum monachi egre ferrent, multo egrius abbas, optimum factu pro tempore rati, si secretius propter populum coniuraretur. Eo in abditam templi partem, id est in sacrarium secedentes, illic, nullo de uulgi multitudine intromisso, licentius coniurare: cachinnari quandoque demon, interdum mite cum omnibus ingenium de se dare, iocum mouere, sermone uti modesto molli uel procaci, monachorum manus tactu leui attrectare, singulos benigne appellare, et multa alia, que instrumenta luxurie et male libidinis sunt, in adolescentes monachos agere; denique omnibus modis tentare si eorum animos molles et etate egros  posset ad puelle nefarios tactus et incestuosos complexus maculare.

353. uerum ubi hac uia intelligit se nichil proficere: difficile enim est omnes mortales, et presertim monachos, a teneris annis bonis sanctisque monitis oppido instructos, his diaboli cauillationibus fraudibusque falli. Eo aliam, qui mille nocendi sibi artes [habet,] aggressus est uiam; statim enim turpissimas corporis partes, proh pudor! aperire: nulli enim, que dici aut fingi potest, turpitudini parcere, sperans, ex quo nequiuit corpora, saltem animos uoluptate corrupta fedare. uerum in his abbatem non minus, quam in monasterii regimine, magnum prudentemque religiosum fuisse, comperio. Igitur ueritus ne, si diabolus his mollibus et procacibus  uerbis diu uteretur, animi monachorum iuuenum, adhuc inuicti, etate tamen fluxi ad aliquod tetrum facinus conuerterentur, iussit inde ad altare maius omnes contendere, et illic res agi, malens in rei discrimine a populo indecora audiri, quam monachorum animas periclitari.

354. Dum igitur utrinque maxima ui decertaretur, et hinc inde utriusque sexus et conditionis eo concurrerent mortales, intactum diabolus, presertim si aliquis cupidine audiendi illectus puelle propius inhereret, relinquere neminem; hunc improbum, illum furem, alium adulterum, eum ganeonem appellare, eorum flagitiosa scelera more suo in propatulo aperire. Eo multi, pudore uicti, sua secum peccata et crimina ex mala conscientia reputantes, rubore  uultum faciemque perfusi, domum eo animo, ne amplius illic redirent, discessere. Quibus rebus non solum ager Florentinus, sed tota ciuitas permota est; quo frequens populus ad rem tantam uisendam facile percurrit: nemo enim tam impurus animo credebatur, quin, his auditis seu uisis, non aliquantulum flecti posset ad bonum; quo non iam in templo se hominum tumultus sustinere, sed passim monasterium totum inuadere

355. Cum igitur huius tante rei miraculum etiam et primores ciuitatis ad uisendum impelleret, quacunque inter eundum incederent, ex omnibus locis urbis concursus plebis post eos fieri, ita multis passim agminibus per omnes uias ad S. Saluium curritur; diuersis etiam itineribus, ne motus ex multitudine  tumultuari orirentur, alii urbem, alii monasterium petere. Fuere tamen nonnulli quos, quia merito a diabolo castigati [erant], huiusmodi itineris piguerit penitueritque: complures enim, qui nondum edem adiuerant sacratam, propriis appellans nominibus, feneratores, schismaticos, infideles dicere, eosque, ubi ad se uenerant, reprehendere, tum in templo tum foris insectari acriter. Ceterum patruus suus S. Trinitatis Abbas, de quo supra uerbum fecimus, uera pro fictis ducens, statuit rem tentare: illico enim R. P. uallis Umbrose Abbatem Franciscum Altouitam, his rebus nouis et inauditis anxium, secumque multa mente agitantem ubi primum opportunum fuit, adiens, sic [alloqui] familiariter per amicitiam iam a teneris inceptam exorsus est.

 356. Reuerende Pater, cum nuntius, huius mee neptis prodigia et portenta asserens, omnium qui in urbe quique extra urbem sunt implerit aures, que equidem mihi pro commentis habentur , uisum est non abs re fore si, mutata pretexta, periculum si uera sint necne, facere ausim. Quonam modo, inquit uallis Umbrose abbas, hoc fiet periculum? Cucullum uestrum me induam, illuc modeste et humi defixis oculis pedetentim concedam. Hanc enim optimam uiam ad fallendum duxerim, cum et habitu et corporis motu ac gestibus alium quam sim, simulauerim falso; qui si diabolus est, hec omnia, quorsum tendant, callet peroptime; sin minus, facile existimabimus, hec omnia ostentui  esse. Deus incepta nostra secundet, inquit abbas alter; et ita, rebus una inter se compositis, rem tentare aggreditur ille. Mira res! nondum enim eo cucullo indutus ecclesie fores adierat, cum demon clara uoce presentibus inquit: Cedite, cedite; en quidam bonus uir: facie quidem et habitu religiosus apparet, moribus autem secus esse facile probatur; ecce qui nos ultro derisum ac tentatum uenit.

357. uix hec ediderat diabolus, et ecce abbas ille tristis, grauitate quadam et seueritate compositus, capite deflexo per ecclesiam ire; quem demon agnoscens, eique insultans ait: Depone, Pater, habitum, depone: non tuus, quem nunc fers, est cucullus. Hypocrita, cur aspectum deforis potius, quam intus animum mutasti? Quid? cum puella, non mecum  rem te acturum putabas? Nunc, ut meritus es, tuis cruciaberis dolis, qui rem manifestissimam non cognoscere, uerum tentare uoluisti. His Abbas ille, consternatus mente, in fletum prorupit: conscientia enim, ceterum neptis casu infelici mouebatur magis: exinde penitentia ductus, neptem suam abbati aliisque monachis longe commendans, ad suum monasterium diaboli uerbis, et, quod indecentius, re ipsa castigatus, tristis ac lacrymans discessit.

358. uerum Dominico quodam die  cum multo plures solito ex tota urbe ex omnique parte agri ad S. Saluii monasterium aduolarent cuiuscunque conditionis et generis mortales, et diabolus plus solito in eos insaniret, et unumquemque  nominans, tandem quo uitio circumuentus esset, diceret, fere maior pars hominum sibi diffidens, et ex conscientia Dei iudicium timens, alii alio concedere, pauci in templo esse. In hoc numero et primates urbis fuere complures, qui tunc in Republica Florentina satis pollentes potentesque uidebantur, qui, ut solet plerumque nobilitas, ore soluto ac libero detestari, et que uerissima sunt, pro fictis ducere, et quocunque modo spernere et irridere. Hi tamen, ubi hominum tumultus intellexerunt abesse, illuc contulere sese.

359. Tum demon fortius solito exclamare; Cedite, o monachi, ite his obuiam, hos honorifice habeatis, qui ad unguem nostra instituta seruant; ad hec maledicta alia cum demon strepens adderet, ciues illi,  peiora ueriti, ultro prodire noluerunt; uerum conscientie stimulis citati, alio tramite [quam] quo uenerant, et alia porta, [quam] qua urbe egressi fuerant, in ciuitatem rediere. Ex his uero quidam, habita suorum scelerum diligenti confessione, sperantes se Iesu et uirgini Marie, gratia contritionis et confessionis, cure fore, humiles et confusi, uno tantum comite contenti, Sancti Saluii monasterium adeuntes, demissis oculis pro ea orare; quos demon toruis aspectans oculis, tacere. Cui ex monachis unus: Hi sunt ex illorum numero, si nescis, quos heri contumeliosis tandiu insectatus es uerbis. Hos, inquit demon, neque iniuriis lacerasse, neque uidisse me memini; quo, quanti uera humilisque confessio sit, demonstratur;  cum hos antea facinorosos et sceleribus coopertos, nullis probris, maledictisque uerbis parcens, demon eo deduxit, ut indignabundi et furibundi domum proriperent sese; modo uero, quia per confessionem maleacte uite tetra facinora lauerant, horrens demon, suis in eos destitutus uiribus, ipsos se haud nosse fatebatur. Hec eadem alibi accidisse litteris et memorie datum est.

360. Igitur multis diebus in hoc opere pio incassum consumptis , sanum pro tempore uisum est consilium, eam ad S. Marie Seruorum ecclesiam, si forte beatissime uirginis Marie precibus res prospere irent, duci uel trahi. Ex monasterio itaque,  diabolo summa ope enitente ne tale iter ei admodum contrarium fieret, discedentes, Florentiam uersus, hinc inde concurrentibus utriusque sexus mortalibus, contendunt. Manat totis agris totaque urbe rumor puellam illam urbem petere, quam uisere optabant; id ita esse uoces eiulatusque demonis tartarei affirmabant. Eo clerici, religiosi, uiri clari, nobiles ignobilesque, quo ibat, irrumpere, ita ut iam omnes complerent uias, nec iter nisi cum difficultate occurrentibus daretur.

361. Tandem inuito diabolo antiquissimum illud S. Marie Seruorum ingrediuntur templum; de quo ausim dicere, toto orbe terrarum haud esse edem sacratam in qua eiusdem uirginis Marie meritis maiora ac plura miracula beneficiaque collata mortalibus,  [in] imaginibus cereis intueantur Christiani. Sunt et nexus ferrei, et catene, et compedes, et manice in foribus templi parietibusque suspensa, que omnia non paruam intreuntibus religionem incutiunt et horrorem; est et aliis opimis spoliis exuuiisque, tum regum, tum principum templum illud mirifice exornatum, de quo quia paulo supra latius scripsimus, in instanti tempore pro re satis dictum puto. Quo redeam unde digressus sum, sequebatur illam turba; quidquid uirginis Marie in templo seu extra occurreret oculis, quidquid mente, orare, puellam miseram illam sospitem reddi. Nec preces incassum misse [fuerunt]: nam, ut semper, diabolus uirginis Marie uirtutem ferre non ualens,  alio pro tempore,  nullo dato signo, contulit sese. Ita esse, hoc potissimum signum fuit: nam, ut a germano suo accepimus, infecta demone, tristis, pallida, mesta, oculis in terram defixis, nisi ui diabolica excitaretur, semper esse; at ubi uirginis Marie templum iniuit, hilaris illico et leta effecta est, cunctos nitidis intuens oculis: apagite, inquit, inde procul essent, orans. Ad uirginis Marie altare, marmore auroque et ingentibus columnis mirifice constructum, deuote et suppliciter se conferens, hanc digitis insertis orationem habuit: Gratias tibi ago, gloriosissima semper uirgo Maria, cuius precibus a tanto tamque diabolico morbo me sospitem et incolumem esse cognosco; tibique posthac, miserorum refugium,  me dedo, orans et obsecrans, animam corpusque meum e manibus diaboli liberum securumque facias.

362. His dictis, exosculato altari, deuote in suorum turbam se gestiens contulit. Clamor inde hominum ortus: uirginem Mariam pro se quisque certatim laudare, ad celum suas uirtutes extollere, et, ut in tali re plerumque a uulgo fieri solet, alter alteri [dicere:] uirgo Maria illa est ductrix celorum itineris; uirgo Maria omnium diaboli machinationum ruina; uirgo Maria omnium flagitiosorum et facinorosorum refugium, modo ad eam supplices proficiscantur. Hec et alia multa de uirgine Maria tunc dici; inde igitur ingenti stupore percussi omnes, alii alio euntes discedere; puella uero leta cum  suis in patriam contendere. Nondum ab urbe per ducentos aberant passus, cum subito idem demon, suis minime id sperantibus, atrocius solito irrumpit, humique eam cum hac exprobratione deiiciendo strauit: Quid, pessima, me teque, loca sancta petendo, his intolerabilibus torturis affici uis? Iniqua audeat deinde talia alius uel alia, nisi de te monumentum mortalibus omnibus dedero. Eam mox hinc inde mouendo quatere, ac nimium crudeliter torquendo discerpere.

363. Comploratio comitum illico exoritur; conueniunt illuc complures, tum muliones tum agasones; insuper et diuersi generis mercatores, qui, lucro uel egestate ducti, urbem crebro cum rebus uenalibus adeunt, et, quid hoc sit, sciscitantur:  tacere illi, dolore horroreque perfusi. Deficiente itaque his consilio, hunc Nicolaus frater in itinere, complorantibus aliis, crebra dans suspiria gemebundus, stando insertis digitis celum aspicere, nunc errando uiam peruagari. Tandem illi multa secum cogitanti, uirginis Marie, quam plurimum nunc tacita mente, nunc ore libero inuocabat, presidium non defuit. Iterum Sanctum Saluium [ut] petat, pectori sibi occurrit. Eo igitur cum uenissent, et admirationi monachis exstitere et misericordie. Nam fama tanti miraculi non urbem tantum, uerum agrum compleuerat, puellam [nempe esse] uirginis Marie meritis liberatam, in qua antea demon existens tantum de se terroris et admirationis dederat. Quocirca omnes, quid hoc sit, admirari, semper  tamen uirginem Mariam laudare. Tanta deuotio de uirgine Maria semper apud omnes mortales merito constat: nam, ut alias ueris rationibus asseruimus, quidquid miraculorum et uirtutum hac in uita mortalibus fit, per uirginem Mariam, fieri [censendum est], nec nostrum esse Dei secreta uel consilia uelle coniecturare; uerum Iesum et uirginem Mariam, quecunque sors acciderit mortalibus, semper extollere, [debemus, et] taciti mestique rerum exitus exspectare.

364. Ceterum, quia iam multum diei processerat, coniurationem in diem posterum transtulere. Postridie uero cum dies festus S. Thome passim celebraretur, ex officio clericatus prepositus quidam,  uir magno natu, primo mane, multis sacerdotibus comitantibus, seu misericordia ductus, seu potius tentandi gratia, eo cum nonnullis diuersorum sanctorum reliquiis se contulit. Cum igitur ad altare, ubi demon tormentis afficiebatur, accederet, eum sagina plenum prius terribilibus oculis aspiciens demon, inde iocabundus inquit: En hic magis uultum, quam ingenium curat. Ad hec; o Pater reuerende, he, quas attulisti Reliquias, quid sibi uolunt? Ut his forte me perterrefacias, meque hinc deiicias, uenisti? Ab! quam falleris, si hanc tibi cepisti prouinciam! eo desine. Non ego, inquit ille sed Dei uirtus meritis Sanctorum, quorum Reliquie hic sunt, operabitur in seruam Dei.

365. Inde singillatim cum demon alia probra  diceret, Sanctorum Reliquie iussu illius prepositi afferuntur. Instabat itaque ille cum sanctorum Reliquiis, alio contenderet; econtra demon, etsi longe torqueretur, durando resistere. Utrinque per horam magna ui certatur; prepositus autem, postquam uidet frustra inceptum [esse,] neque diabolum alio contendere uelle, et popularium animos et religiosorum non tam in admirationem quam in derisionem iam uenisse, statuit callidius, si uere demon esset, tentare uelle: mox enim stomachatus, unam atque alteram ex sanctorum Reliquiis proferens, inquit: Coniuro te in Iesu uirginisque Marie matris eius uirtute, si demon es, ueluti malis moribus te esse fateris, quorum Reliquie he sint, nominatim aperias; et unam ostendens, [inquit:] Da  nomen: Stephani, ait demon. Inde alteram: Laurentii, demon exclamare. Demum uere  omnes suo nomine dicebat. Quibus illi, ingenti stupore perculsi, urbem petentes huiusmodi rem mirabilem passim uulgarunt.

366. Hac tante rei fama nonnulli ex primis ciuitatis impulsi, quamprimum Sanctum Saluium uersus ea die iter arripuerunt, quibuscum dux Cebalie fuisse fertur, qui forte ea tempestate ob publica negotia Florentiam contenderat; quos secuta est et alia omnis etatis et omnis ordinis turba: iam enim non solum Sancti Saluii templum, sed passim omnes mortalibus complentur uie. Inclytorum autem, et eorum qui non in obscuro uitam agebant, aduentum  more suo semper demon predicere, insultare quibusdam, irridere alios. His igitur rebus admirationem de se omnibus non paruam dare. Eo illuc cateruatim gentes passim irrumpere. Primoribus itaque ciuitatis ingredientibus templum, tantus tumultus hominum fuit, ut iam plus ciuium apud Sanctum Saluium quam Florentie esset. Circumuenti igitur a ceteris dextra sinistraque, et iam turba ex omni parte cedente, locum, ubi demon erat, uix adiere. Tunc spectaculum horribile in ecclesia esse, cum illuc omnis turba ui intromitti uult.

367. Ex hoc demon toto corpore gestire; ciues uero una cum monachis, circumferens truces oculos,  [intueri;] turbe, ni cederet, minari; modo singulos, modo uniuersos terrere clamore, impetu, atque aliis omnibus que ira fieri amat. Cunctantur paululum qui in primo latere erant, dum alius, [ut] exeat, alium circumspectat. Tandem [plurimi] ciuium minas terroresque pro nichilo ducentes, clamore sublato, undique cupidine uisendi et audiendi que a diabolo dicebantur, illuc, ubi coniurabatur demon, ueluti globo facto, irrumpunt; sed cum primi tota ui resisterent, et, qui a tergo erant, pro se quisque alter alterum trudere, uel de loco quem primum acceperat, amouere totis uiribus conabatur, gradus scalarum et cancellos omnes turba hominum compleuit.

368. In tanta igitur turba nec temperatum manibus  foret, dum alter alterum uincere, trudere, insectari quouis modo curaret, ni bonorum quorumdam monachorum consilio in sacrario, intromissis quibusdam ex primoribus, res ageretur. Tunc duo famuli inter se imprimis iurgia dare, inde pugnis, eo quod alter alteri impedimento esset, minari; demum, efferuescente ira, arma capere, et iam nudatis gladiis sese hostiliter petere ceperunt; et fecissent profecto, ni, qui aderant, ictus uenientium sustinuissent et exclamassent: O scelus! o nefas! quenam uos tam dira ira cegit, ne, ubi gentium sitis, ne quid agatis, consideretis? Miseri, nonne in ede sacrata estis? Nonne hic sacrum corpus Christi conficitur! Nonne hic Sanctorum adsunt Reliquie? Eo ab armis abstinete, date manus  ad pacem.

369. Interim cum ad hec spectacula omnium ora conuersa, dediteque eo mentes cum oculis essent, mirum quam diabolus letari, gestire, nec se ob letitiam capere. Aegre tandem sedati illi a plebe, multo egrius diabolus passus est se amoueri inde. Eo amoto, plebs et populus, qui nouarum rerum auidi illuc uenerant, breui dilabuntur; nobiles uero et primi ciuitatis, iam magna parte diei exacta, rigentes et trepidi in itinere secum quid preter morem puelle accideret conferentes, in ciuitatem rediere. Abbas uero uallumbrose intelligens quantum periculum populo Florentino impenderet, quia cateruatim frequentes ad hec uisenda aduolarent mortales, propere conuocato Sancti Saluii abbate,  aliisque monachis quos idoneos ducebat, consilium habet quid de hac puella agendum sit.

370. uerum, cum uaria sentirent, inquit abbas: Quo tardius fit quod de celo operimur bonum, eo magis refert mihi uobisque timere. Quare ita censeo: eam ad tempus abesse; et, nisi hiemis asperitas retardet, ad uallem Umbrosam equitando ducatur; sin minus alio, uel domum repetat suam. Probant omnes, salutareque ducunt quod P. abbas censuerat. Tantum diabolus, [tum] quia iam suum impendere exitium intelligebat, tum quia rem ex sententia in Sancto Saluio non gesserat, secum sentire. Inquit enim: Si pro tempore aliouersum tetendero, tamen ne se absolutam putet, que me in  tot torturas, dum melius sperat, detrusit. His puelle oborte lacryme. Consolantur egram animi et corporis tum religiosi, tum affines, nullam penitus, nisi nutu diuino diabolo uirtutem fore, asseuerantes.

371. Primo itaque sequentis diei mane diabolus, ante pro ludibrio habitus, iumento et ceteris que itineri necessaria forent, ex sententia paratis, intelligens demum sese ad maiora tormenta ductum iri, ne quo modo, eo id annitente, fieret, precibus seu minis [impedire conabatur]. Puella iumentum ascendere; uerum ad terram consternari capillis passis, manibus pectus flebiliter tundere, humi corpus crebro uolutando spectaculum miserabile presentibus de se dare. Quod opus nefarium cum demonis,  non puelle esse, abbas ceterique optime callerent, de more ipsum demonem conatusque eius coniurationibus frangentes, uimque suam, que nulla, ubi fauor Iesu adest, probatur esse, ad nichilum redigentes, eam super iumentum strauere, delectis etiam ex omni numero duobus religiosis qui, si diabolus more suo iter impediret, presto orationibus suppliciisque adessent; quos deinde Nicolaus frater, eis ingentes agens gratias, se satis pro ambobus, diuina preeunte gratia, fore sperans, missos fecit.

372. Quid autem laboris in illo itinere asperrimo opera diaboli pertulerint, quid admirationis per omnes uillas, uicos oppidaque qua iter facerent, de se diabolus dederit, non facile dici posset: nam,  ut cetera omittam, ipsum germanum suum Nicolaum predicantem audiui, potum cibumue aliquem, nisi orationibus et coniurationibus premissis, nequiuisse sumere; tanta cupido eo in corpore esse, uel potius suam sibi animam uindicare, demonem inuaserat: multo enim plus temporis laborisque per mille passus monasterium iuxta comites cum nonnullis familiaribus clientulisque nostris eam ui trahendo consumpsere, ut retulere quidam, ac prius in octo et decem millibus passuum consumpserant. Demum istud S. Marie monasterium adeuntes, demon, paratus ad dissimulanda omnia, talem fingebat puellam: supplicem, humilem, oculisque humi demissis; et ipse prorsus tacere, eamque, contra illorum morem, signo se S. crucis munire, orationem  Dominicam et uirginis Marie salutationem tali tantaque deuotione edere permittebat, ut et nostris uehementer admirationi, suis uero et gaudio et admirationi pariter esset.

373. Ceterum, quia expertis in re difficile est imponere, fuere qui dicerent non oportere ita facile demonum calliditatibus credere, uerum periculum cum cruce ceterisque reliquiis faciendum. Idem omnes probant; qua, ubi ad certamen uentum est, quante astutie, quantique doli in demone insint, facile patuit; illico enim suis uiribus usus, inde alio ire totis uiribus conatus est, fecissetque satis, ni quidam penes monasterium palantes et affusi puellam tentantem fugam cepissent. Globo  igitur iuuenum facto, ad eam irrumpunt, et uinctam ui ad constitutum locum sublimem deferunt. Illic cum more solito res cum S. Ioannis brachio ageretur, diabolus acerrime certare; nusquam alibi ita atrocem se dedisse aiebant qui aderant comites. Puellam enim mirum in modum quatiendo excutere, uociferari, debaccari, in monachos conuicia dicere, in alios maledicta sepius geminando addere; nichil indignum, nichil insonum in Iesum Sanctosque eius, quin ore maledico ederet, pretermittere.

374. Econtra monachi, religiosi uiri, acrius in eum instare; non frigoribus intensissimis, non diuturno labore frangi: uirtus omnia uincere. Demum demon, suis diffidens uiribus, se Deo daturum locum  sepius exclamabat. Itaque S. Ioannis precibus ad nichilum redactus est malignus, et indignatione et ira mutus effectus: eo utile uisum est a coniuratione desistere. Inde igitur intro monachi, hi solitum hospitium petiere. Nocte igitur natiuitatis Domini Iesu, ut ipsa referre nobis presentibus solita erat, ei quiescenti talis uisio fuit: Ioannes sanctissimus ea hora, qua ueritas de terra orta est, preeunte non paruo luminis globo, presto adfuit. Cum igitur puella, insolite rei horrore perfusa, paululum morata esset; inde, quisnam esset, interrogaret: Ille, sum, inquit, cui toto pectore, tota mente animam corpusque commendas. Fidem uerbis et cucullus monachalis, et crux, cum qua pingitur, fecere; ipsam enim tunc pre manibus, ut aiebat,  gestare.

375. Ea igitur in maximam spem recuperande sanitatis adducta, ei sospitatem redderet, orabat. Cui Ioannes beatissimus: hac potissimum causa a Domino Iesu missus sum, cum nusquam te tutam seu incolumem nisi in sua uirtute existimes. His et signum crucis addidit, inde cum omni pompa sublimis abiit, iam illa a diabolo liberata. Hinc repente gaudium oritur, ubi quidnam ei euenerit cognouere omnes; quod quidem nescio qua gratia, quo fato in merorem uersum est: uix enim narrandi finem fecerat, cum illico, ut in egroto corpore accidere solet, restricta oculorum acie, in terram prolapsa, paulatim depulso sanguine, calor in ea exstinguebatur una cum spiritu, ita ut exanimatam  dicerent quidam. Eo germanus aliiue affines in lacrymas prorumpere; quos Benignus, huius monasterii monachus, his solabatur uerbis: Sint lacryme metusque omnis procul: hoc enim nec nouum est, nec inauditum: me uidente, mulieribus a demone captis accidit millies. Tum quid Iesu temporibus, ut Euangeliste referunt, ei puero quem demon consueuerat in aquam et in ignem trudere, ut eum perderet, euenerit, animaduertatis oro. Nonne Iesu presente, cui omnia parent, demone tam atroce inuito discedente, puer humi stratus, ueluti mortuus, iacebat, qui, Iesu uolente, statim surrexit? Idem paulo post isti puelle S. Ioannis precibus fore, dubitet nemo.

 376. His paululum arrecti animi; oculos in eam sepius et ora uertentes, tristes reliquam partem noctis duxere insomnem, hora autem qua ad missam aurore campane pulsantur, mox puella illa, quasi a somno excussa, oculos aperiens in primis, inde paulatim mouere membra. Surrexit tandem. Hi qui aderant, primum horrore perfusi, inde in letitiam uersi, Deum laudare, uirginem Mariam, et S. Ioannem ad sidera efferre. Huic spectaculo nostre religionis monachi cum misericordia tum nouitate rei interfuere quamplures. Interfui et ego, et hec ita, ut in tali re fieri solet, mussitantes conferebamus: Unde tanta uis tantaue in diabolo potestas? Quid iniquitatis, quid iniustitie una uirgo puella in Deum commiserit, ut de se tantum meruerit?  Nec tum nobis quid omnium suo tempore iustissimus Iob suo in corpore, suis in filiis, in his omnibus que possidere uidebatur, pertulerit, haud occurrebat.

377. Sed redeo ad puellam ipsam, que quidem, ubi data est sibi facultas, talem Iesu uirginique Marie orationem habuit, qualem nunquam antea in muliere audiueram; domi, Florentie, hic beneficia que sibi contulerat referens, sese in tanto discrimine, quod ei, ut erat, primum uidebatur, nunquam ab his desertam asserens. Ad hec profecto maluisse mala, quam mundi bona, perpessam esse: his enim in fide et clementia Dei maiorem spem, ac antea, ei sitam: omnibus enim ad uite eterne patriam cupientibus festinare, nichil eis assiduis  tribulationibus opportunius ducere; nam hinc amor Dei, cognitio sui, animus ad patientiam ingens, libidinis malarumque cupiditatum, que ex insolentia fiunt, exstirpatio. Hec ubi dixit, oculos in nos benigne intendens, inde uultu demisso sic profatur: iehsu, a quo bona multa procedunt, uobis, pro tot tantisque in me collatis beneficiis, in Sanctorum patria restituat, uestrisque suppliciis et orationibus me commendatam habeatis, oro. His itaque uerbis, fere omnibus presentibus lacrymas concussit. Inde alii, sed presertim Nicolaus monachus, quia liberaliter habiti, omnibus gratias agentes, domum propriam discedunt. Sunt qui dicant, ea nocte natiuitatis Christi Iesu, qua demon in rem suam malam concessit, uarios strepitus clamoresque horrendos  in Sancti Saluii monasterio auditos, lampades ecclesie fractas: nobis tamen hoc parum compertum.



PARS III.

378. Ex oppido, que plebs S. Stephani dicitur, duos semifatuos, qui demoni crebro aperte se dederant, ad hoc S. Marie monasterium, non parua hominum comitante turba, contendere uidimus; qui ut ueram mentem, sanosque sensus recuperauerint enarrare studebo, si prius quomodo in illam deuenerint insaniam liquido patefecerim. De primo igitur a sociis sic accepimus. Cum enim amore miro quamdam uirginem deperiret, eamque sibi nuptui dari instanter peteret, alteri tandem, non  parum sibi infenso, in matrimonium iuncta est: quo supra bonum honestumque percussus longe, insanire, debaccari, exclamare, per uicos et compita miserum sese dicere, demoni uitam suumque animum committere; puelle adolescentulique uiri [domum] explorans; ut interficeret eos [occasionem] querere, et alia multa, que insanus amor fieri amat, tum dicere, tum agere.

379. At illi ubi intelligunt, eo processum ut aut discedendum [foret], aut furiosus ille in uincula coniiciendus esset , affines suosque omnes, malum uitent, orabant. Eo parentes uinctum domi clausum multis diebus prope regalibus dapibus, si  forte his in uiam rediret, educatum habuere. Quibus nec ille curari, nec furor leniri, uerum in dies magis ac magis insania maloue spiritu agitari; demonem in sui auxilium, proh nefas! appellare; [et] mihi mortem consciscam, exclamare, ni hinc extraxeritis! demum nil nisi insani capitis prorsus dicere aut facere. His aliisque rebus affines nimium perculsi, cum nec quid agere, [nec] quo se uertere, ad plenum intelligerent, insanusne esset, an a demone captus, omnia dubitationem afferre. Cunctantibus his, multaque secum agitantibus, utile uisum est super hoc Iesu, uirginis Marie, et S. Ioannis gratiam experiri.

380. Ipsum itaque uinctum in lucem prodire, anteque ora hominum spiritus plenum, toruis terribilibusque  oculis spectantem trahi iubent. Quid quod ferociam animi, quam habebat in uultu, nunquam, nisi recuperata sanitate, deposuit. Igitur postridie, compositis ex uoto rebus, proficiscentibus ex urbe, illo furente procaciterque exclamante, turba hominum hinc inde dextra leuaque circumdantium eum, admirari, et, qua iter erat, ex agris, uillis, cuiuscunque sexus ad eum concurrere mortales. Aegre denique, asperis itineribus difficultateque rerum fessi, hoc S. Marie monasterium secunda uigesima fere hora  , tertia die qua domo abierant, tenuere. Liberaliter itaque a monachis habiti, coniurationibus et orationibus persenserunt eum non morbo demoniaco, uerum insania quadam laborare. Quod equidem cum non satis constanter  affines ceterique socii perferrent, ut immodesti, uerba indecora edere, se Deo Sanctisque rite fidere haud ulterius posse, asserebant.

381. Que cum abbati nuntiarentur, eorum ignorantia et immoderatione lingue permotus, hospitium, monacho altero comitante, adire curauit quamprimum. Ibi imprimis eos castigare, quod tam imbecilles tamque leues essent, [ut] neque id perpeti possent, unde magna spes, maior etiam merces [proueniret]. Nonne, si constantes esse uoluerimus, omnia bona a Iesu nobis abunde erunt, diuitie sempiterne, decus, gloria? Ad hec benigne eos hortari, admonere, constanti animo perferrent egestatem, erumnas, calamitates omnes, que multa  et uaria in hominum uita fortunaque uersantur; inde ad S. Mariam Seruorum Florentie consulit suppliciter deuoteque proficiscantur; nichil esse tam arduum tamque incurabile, dicere, quod uirginis Marie precibus a Iesu non impetrent mortales, modo recto corde id inquirant; preterea ea mansuetudine et misericordia uirginem Mariam semper fuisse affirmabat, ut nemo unquam ab ea frustra auxilium petiuerit. Quod etiamsi aliud mentibus uestris agitaretis [inquit,] esset tamen quandoque redeundum in uiam, et corda uestra ad Iesum intendere, Matremque eius toto corde [ut] uobis miseroque huic opem ferat, ut dixi, inuocare [oporteret]. Pia est, misericors est, desolatorum refugium, miserorum  spes, portus tutus per hoc procellosum mare nauigantium; et, ne multis uos detineam, ipsa est que non solum [que] in terris, sed que in celis sunt, pacata tranquillaque facit; spesque nostre omnes in ea site sunt.

382. Postquam accepere ea qui aderant uiri, etsi haud secus ac abbas disseruerat sentirent, tamen postulauere plerique [ut] proponeret qua uia hoc aggredi deberent. Censeo, inquit abbas, aliorum more fieri uotum pro eo: nam spolia opima regum ducumque, aliorumque hominum, ceree imagines que oculis ingredientium edem illam sacratam se offerunt occurruntque, quid aliud quam in uariis calamitatibus uota uirgini Marie obligata ostentant, uehementissimeque ad id peragendum,  si quis daretur casus, intuentium accendant animos? Hoc idem uos, si sapitis, si uere uiri estis, aggredi longe fore utile dico. Postquam autem animos eorum ad aliquod uotum emittendum alacres uidet, ualedicens, eos dimisit. Illi igitur postero die summo mane festinantes, has spes et cogitationes secum portantes, urbem Florentinam ingressi sunt. Inde uirginis Marie templum adeuntes, eum Florentinis occurrentibus conspicuum insania, nouitasque uocum et ineptie nusquam uise faciebant.

383. Mira res! ea die qua Florentiam isti contenderant, ecce alter repente, nostris, qui tunc foris essent, apparuit, qui ex eodem oppido Castellano, eodem etiam insane mentis morbo affectus, hoc S. Marie monasterium spe bone mentis recuperande  peteret. Hic non paruum sibi occurrentibus, quia absque exemplo insaniret, dolorem et admirationem incutere. Sciscitanti itaque abbati, unde sibi hec insania [esset,] sic comites dedere responsum. In paterne hereditatis diuisione a germanis fraude deceptum, suisque bonis, commentis quibusdam ab his spoliatum, nullo iure, pecunia amicitiaque prohibentibus, recuperare ualuisse; unde prius dolorem ingentem, hanc deinde insaniam concepisse sibi ait: interdum enim ita uehementissime mens eius insania occupatur, ut nudato gladio quosdam grauiter atrociterque uulnerasset, ni cauti quamprimum petiissent fugam. Nobis igitur his difficultatibus anxiis rebusque humanis diffidentibus,  fuere qui ita consulerent, priusquam aliud nouum oriretur malum, huc contenderemus. Ea spe igitur et fiducia carpsimus iter hoc arduum; S. Ioannem, ut miseris ceteris, ita nobis his in erumnis opem laturum, censemus.

384. His P. abbas, cum aliis qui aderant, ad pietatem motus, ut alios, liberaliter in hospitio habere curauit, et paulo post eo se conferens, cibo potuque recreatos non parum hac paruula oratione erexit: Iesu Christo, dilectissimi fratres, quiscunque casus acciderit, merito gratias agere obligamur; ea propter reuocate animos; forti atque pacato animo sitis, et memineritis omnes uiros egregios uirtute gloriosisque factis, per uarios casus per multa discrimina  rerum supera petiisse: nam patienter tolerando non regna inania, non fluxas diuitias, non potentiam mox perituram, uerum ueram patriam, libertatem, uitamque querimus eternam, que omnia a Iesu, si durauerimus, dabuntur.

385. Ceterum, quia eo huc uenistis, ut hic sospitatem integrumque recuperet sensum, paucis accipite. Mos nobis est, eos orationibus Reliquiisque coniurare, qui diabolo capti sui esse desierint, quique etiam deuotione, uel dudum beneficiis a S. Ioanne habitis, suis in aduersitatibus languoribusque aliis quotidie, ita ut fit, deuote hoc S. Marie monasterium petierint; cum stultis autem nichil agitur: Sanctorum enim reliquias pollui putamus, si eas, quamuis egregias, si sit insanus, tangere  oscularique sit ausus  ; quocirca, ut aliis hesterna die, ita uobis consulo urbem Florentinam petere, templumque S. Marie Seruorum suppliciter cum uobis adire: nam neque locus alter sanctior his in regionibus, miraculisque clarior; neque quisquam Sanctorum auxiliaretur, cui uirgo Maria non ferret opem.

386. Id omnes uno ore salubre utileque fore asseuerantes, nostrisque orationibus supplices commendantes, postera die pariter cum ortu solis discedentes, Florentiam concessere. Eis uix ciuitatem ingressis, alii qui ab ede uirginis Marie sacrata domum redibant, fiunt obuiam ante portam, querentesque: Res satin; salue? Minime inquiunt; quid  enim salui est homini, uero sensu amisso? Quibus illi: In Deo spem ponere, et fideliter uirginem Mariam exorare, uestrum est. Et ut iste paulo ante insanus, iam nunc bona mente suum peragit officium, nec secus huic alteri uirginis Marie precibus censemus euenturum. Cum ita utrinque res uerbis solatoriis ageretur, conueniunt miraculo, ut fit, rei noue, qui iuxta portam intus forisque aderant, homines. Re itaque cognita, quisque uirginis Marie, sanctique Ioannis preclarissima facta uerbis ad celum ferunt, qui tot celeberrima et egregia prodigia et operati essent, et operarentur quotidie; inde illi  de plebe S. Stephani, alii ad uirginis Marie templum, alii domum contendunt.

387. Hi itaque, ut illi superiores, a uirgine Maria impetrauere facile que petebant. Mox leti, donis templo additis, ut sociis se iungerent, maturauere iter. Primi de industria eos morantes tardius ire: eo facilius una pontem Seuum iuxta conuenere. Illic repente utrinque denuo gaudium exortum est; uirginem Mariam, sanctumque Ioannem pro se quisque laudare, extollere, magnificare. Quippe res mortalium ita se habent; in prosperis uel malus letatus Deo gratias agit, Sanctosque eius laudat. Isti igitur cum alio itinere, [quam] aduenerant, domum redire, [et] uota etiam que sancto Ioanni emiserant, persoluere uellent, ne sibi ceterisque oneri essent,  inito inter se consilio, ex omni numero quatuor maxime impigros eligunt, et eos ad nos cum mandatis et donis mittunt. Illi itaque, ubi ad istud S. Marie monasterium uenere, nos cupidos, reique exitum exspectantes, acta edocent, ut statim precibus uirginis Marie et S. Ioannis in sensum bonum redierit ille; ut redeuntes suis occurrerint; ut incolumis ille alter; ut sua uenit uota persoluere. His auditis, Iesu et uirgini Marie matri eius, que sua solita pietate deserit neminem, gratias egimus. Postera die, Missis ex uoto eorum celebratis, in patriam contendunt suam.

388. Sed mihi, Laurenti magnifice, multa legenti, multaque audienti, uidenti etiam quamplura, que iehsu per uirginem Mariam et Sanctos suos mari  terraque preclara facinora ac prodigia fecit, constat non tantum Sanctorum meritis quam mortalium fide hec patrata esse: nam, ut sacra nos carmina edocent, credenti bonoque corde exigenti impossibile nichil; imo facile omnia impetrare quiuis fidelis posset. Hec a me in calce horum miraculorum breuiter perstricta sunt, ut eorum infidelitatem, seu, rectius dicam, insolentiam perfringam, qui, ut Crispus  ait, que sibi facilia factu putant, equo animo accipiunt; super ea, ueluti ficta pro falsis ducunt. uale uir magnanimis diu felix, nosque in tuis secundis rebus respice  .



APPENDIX





DE TRANSLATIONE CRUCIFIXI, QUI S. IOANNI GUALBERTO CAPUT INCLINAuIT.
Ex libro ms. Actorum Congregationis uallis Umbrose signato ad extra littera N, a pag. 137 usque ad 145.

 1. In Commentario preuio num. 19 promisi me hic daturum solemnem miraculosi Crucifixi translationem, a D. Angelo Maria Riuola nobis submissam, qui ante eamdem ita prefatur: »Hisce premissis  ueniamus ad relationem translationis, que ex eodem libro  facta est die XXu Nouembris MDCLXXI, auctore, sicut concessionis, ita pariter huius translationis, Reuerendissimo Patre D. Theodoro Baldini a Castilione Florentino, qui tunc temporis erat Abbas Generalis Congregationis uallis Umbrose. uerba autem quibus in eodem libro a pag. 137 usque ad 145 refertur huiusmodi translatio, sunt sequentia.« Hactenus sunt uerba laudati D.  Angeli, post que addit ea que sequuntur, ex Actis uallumbrosanis desumpta.

2. »Rebus hisce completis, plenaque partium satisfactione peractis, Serenissimus ac Reuerendissimus princeps Cardinalis, protector noster, non contentus magnam pecuniarum uim pro solemnitate peragenda erogasse, iussit insuper ut suis sumptibus tota crux argentea tela, quam lamam uulgo appellant, conuestiretur; uestem autem ad morem Grecorum, instar scilicet dalmatice diaconalis aptauit D. Ferdinandus Tacca prefatus. Mane diei XXIu Nouembris, pridie quam solemnis translatio fieret, Pater Generalis una cum dicto D. architecto Tacca, et aliquot ex nostris patribus ad ecclesiam S. Miniatis se contulit, ibique crucem, ad terram  prostratam, et alteri tabule superpositam, ueste illa uestiuit, ibique eo modo aptatam reliquit, commodiori tempore asportandam ad ecclesiam S. Nicolai ultra Arnum intra Florentiam, cuius ecclesie rector iam a Serenissimo et Reuerendissimo principe Cardinali protectore iussus fuerat ut ad nostri Patris Generalis nutum imaginem dictam reciperet, nobisque, ubi necessitas postularet, manum preberet. Interea de mandato Serenissimi magni Ducis, et ex permissione supremi consiliariorum senatus, per publicos ciuitatis precones pompa solemnissima edictum est huiusce solemnis translationis festum in sequentem diem XXu, datis etiam pro eadem die induciis etiam debitoribus camere ducali.  Pridem etiam schedulis ad ecclesiarum ualuas et reliqua publica urbis loca affixis populus inuitatus erat, et omnes uiri nobiles, datis ad eos litteris, ut  ad translationis processionem dignarentur interuenire, etiam fuerant inuitati.

3. »uespere itaque eiusdem diei Martis XXIu, sub primam noctis horam, aperta de mandato Serenissimi porta ad S. Miniatem, prefatus Reuerendissimus Pater, assumptis secum aliquot ex sacerdotibus nostris, ad ecclesiam S. Miniatis perrexit, atque inde, ad presentiam Illustrissimi Domini Ugoccionis predicti, abstulit sacrosanctam imaginem sic uestitam, eamque omni maiori ueneratione, precedentibus aliquot confratribus societatis S. Isidori de Planitie Ripulensi cum cereis facibus accensis et aliquot ballistariis, quos uulgo bombarderios uocant, patres predicti, manum admouente eodem Reuerendissimo, ad ecclesiam S. Nicolai predictam asportarunt,  unde mane diei sequentis facienda erat solemnis translatio eiusdem imaginis ad nostram uallumbrosanis desumpta.

4. »Dum huiusmodi priuata translatio nocturno tempore fieret, Patres Minores S. Francisci de obseruantia, conuentus S. Francisci ad montem, solemni campanarum pulsatione, et genuflexionibus extra conuentum egressi, sacram imaginem sunt uenerati. Sed id etiam silentio pretereundum non est quod, tametsi, concursus uitandi studio, tempus nocturnum pro huiusmodi translatione priuata electum consultissime fuerit, fieri nichilominus non potuit quo minus deuotissimus populus ad Christum pretereuntem turmatim accurreret e uicinioribus uicis, et e fenestris etiam, quas lampadibus et lucernis  illuminauerant, copiosissima tum uirorum tum mulierum multitudo sacram imaginem ueneraretur. Sed heu! quot lacryme, quot suspiria e deuoti populi cordibus erumpebant! Quoduis uel durum dirumque cor eiusmodi cordis contriti certissima testimonia in feruentissimas lacrymas resoluere ualuissent. Imo etiam subauditum est quamplurima monialium monasteria, apud quas huiusmodi translationis fama peruenerat, summa domus fastigia conscendisse, ut sic uel e longinquo ex intimis precordiis sponso celesti deuotionis obsequia exhiberent.

5. »Placet etiam hic litteris consignare specialissimum fauorem, quem Illustrissimus et Reu. Dominus D. Franciscus Nerlius, archiepiscopus Florentinus,  ad instantiam Illustrissimi et Reu. Domini D. Philippi Soldanii, Fesularum episcopi, et Serenissimi ac Reuerendissimi Principis Cardinalis protectoris  nostri, auditoris, ac de Congregatione nostra optime meriti, nobis impertitus est. Nam cum consideratum fuerit, in insignem solemnitatis decorem cessurum, si abbates, qui processioni interessent, mitra uterentur, placueritque huiusmodi consideratio D. Cardinali protectori, et predicto episcopo, Celsitudini sue Reuerendissime auditori, scripsit hic ea de re Romam ad prefatum Illustrissimum archiepiscopum, qui, ad eius efficacissimas instantias inclinatus, permisit abbatibus, processioni predicte interfuturis, mitre usum; atque huiusmodi permissionis littere, ab archiepiscopo ad episcopum date, Florentiam eadem die XXIu a tabellario Ianuensi delate sunt, et ab Illustrissimo episcopo statim Generali nostro participate, qui summa animi  exsultatione eiusmodi nuntium excepit, atque Patribus omnibus publicauit.

6. »Ubi sacrosancta imago in predictam S. Nicolai ecclesiam delata fuit, est collocata super thensa ibidem parata, atque aptata in modum lecti portatilis, apposito desuper conopeo pretiosissimo circa latera, et in anteriori parte aperto, ut sacra crux, intus erecta, posset a populo conspici, dum sequenti mane solemniter deferretur. Totam autem noctem illam arserunt cerei circa imaginem, ad cuius item custodiam quatuor ibi relicti fuerant sacerdotes ex nostris, cum totidem ballistariis. Iam autem ad solemnem processionem deuenimus.

7. »Mane itaque diei XXu, hora Xu, in quam statuta erat processio, serenissimo quidem preter  spem celo, sed gelidissimo, Reuerendissimus Pater Generalis cum aliquot senioribus Patribus ingressus est ecclesiam S. Nicolai predictam, in qua erat sacrum depositum, eoque delata paramenta sacra pro abbatibus et ministris iubebat excipi, et in ecclesiam introduci a ballistariis, qui tunc temporis una cum multis Heluetiis militibus ecclesie portas custodiebant, ne frequentissimus populus, eo accurrens, irrueret. Placuit etiam Serenissimo D. Cardinali protectori, ut huic ecclesie, tum ecclesie S. Trinitatis  assisterent Illustrissimi Domini Franciscus Maria et Carolus uentura Del Nero, fratres germani ex baronibus Porciliani, et Celsitudinis sue Reuerendissime  familiares, uiri nobilissimi sane, et perquam humanissimi, Illustrissimus quidem D. Franciscus Maria astitit ecclesie S. Nicolai; Illustrissimus uero D. Carolus uentura ecclesie S. Trinitatis, cui etiam in subsidium fuerant assignati plures Heluetii milites, ut de ecclesia S. Nicolai superius est dictum.

8. »Eadem hora Xu S. Miniatis arx quamplurimis bombardarum ictibus nouo Christi Redemptoris triumpho plausum fecit; ad quod signum tota ciuitas ad ecclesiam S. Nicolai, unde inchoanda erat processio, conuenit. Nos autem cum PP. Cassinensibus, PP. Cisterciensibus, et PP. Celestinis congregati sumus in ecclesia S. Gregorii ad plateam Mozziorum. Ex nostris autem, tum abbatibus, tum monachis et conuersis, quamplurimi ex uicinis monasteriis  conuenerunt, ut in longius quam fieri posset, extenderetur processio. Inuitauimus uero predictos monachos Cassinenses et alios, quia similem gestant nostre cucullam; nec enim liureo uarioque amictu faciendam duximus processionem, fore ut magis placeret et magis congrueret uniformitas, arbitrati.

9. »Dato itaque processionis signo ad XuI horam, hoc ordine ceptum est. Primo ex ecclesia predicta S. Gregorii, ubi adunatio facta fuerat, discessit uexillum S. Trinitatis, post quod incedebant omnes predicti monachi cum face cerea ueneta accensa: media quidem uia incedebant bini; eos autem a dextris et a sinistris comitabantur famuli uirorum nobilium item cum cerea face accensa. Faces autem  accense tum monachorum tum dictorum famulorum et aliorum secularium erant numero circiter bis mille.

10. »Processio autem sic ordinata ex dicta ecclesia S. Gregorii transibat ante ecclesiam S. Nicolai; procedebat uero per uiam quam dicunt Fundacium S. Nicolai; inde autem per uiam Bardorum peruenit ad Pontem ueterem et ad columnam et plateam S. Felicitatis, ubi erant duodecim clerici dicte ecclesie cum cereis facibus accensis, qui, iussu domine abbatisse eiusdem monasterii et ecclesie S. Felicitatis, exspectata imagine sacra, eam sunt comitati usque intra ecclesiam nostram. A dicto loco S. Felicitatis per uiam Guicciardinorum peruenit processio ad plateam et palatium Pittorum, residentiam  Serenissimi magni Ducis et reliquorum Serenissime Medicee familie principum et inde ad ecclesiam et monasterium monialium S. Petri martyris, unde tandem per uiam Maii peruenit ad pontem et intra ecclesiam S. Trinitatis.

11. »Sed notandum quod immediate post uexillum et ante monachos incedebat societas S. Isidori, superius nominata, quam componebant ducenti et triginta confratres omnes discalceati  et singuli cum cerea face accensa; ea uero deuotione et modestia incedebant ut admirationi, edificationi et exemplo essent uniuerso populo Florentino. Post monachos cucullatos et binos incedentes ordine superius descripto,  incedebant turmatim quamplurimi uiri nobiles cum facibus cereis accensis. Hos sequebantur bini, numero triginta septem Patres, paramentis albi coloris induti, qui hoc ordine incedebant. Primo octo Patres uallumbrosani, Camerarii, Lectores, Magistri et Priores cum dalmaticis et facibus cereis accensis; subsequebantur alii octo nostri Patres, Abbates titulares et Priores titulares cum planetis et facibus cereis item accensis, infra quos omnes, et a lateribus eorum incedebant plures uiri nobiles cum cereis facibus accensis.

12. »Succedebant deinde duodecim abbates cum pluuiali et mitra, decem quidem uallumbrosani, id est P. D. Cherubinus Orellius, Abbas titularis; P. D. Petrus Meliorottus, Abbas titularis, et eremita  cellarum uallis Umbrose; P. D. uictorius Lapinius, Abbas S. Christine, P. D. Theophilus Coppa, Abbas Susinane; P. D. Maximus de Castro, abbas S. Reparate de Marradio; P. D. Felix Florauantes, Abbas abbatie Pistorii; P. D. Alamannus Borghius, Abbas S. Pancratii Florentie; P. D. Alexius Meliorius, Abbas S. Trinitatis Florentie; P. D. Placidus Iorius, Abbas Passiniani; P. D. Camillus della Torre, Abbas uallis Umbrose: ultimi duo erant P. Abbas Celestinorum, et P. D. Anselmus Campionius, Abbas abbatie Florentine Patrum Cassinensium. Abbas Cisterciensium non interuenit. Ultimo tandem sequebatur Reuerendissimus P. D. Theodorus Baldinius noster Abbas Generalis, medius inter duos Patres, ceremoniarum prefectos, superpelliceo supra cucullam  indutos, eratque mitra et pluuiali argentea tela confecto uestitus. Abbates autem et Generalis predicti non deferebant manibus cereas faces, ut reliqui patres, sed eas ferebant DD. ephebi Serenissimi magni Ducis, quos uulgo pagios uocant, qui hinc inde circa Abbates astabant.

13. »Sequebatur deinde thensa seu machina, supra [quam] intra conopeum albi coloris collocabatur sacra imago; portabatur uero ab octo ex nostris sacerdotibus dalmatica albi coloris indutis: que cum ex ecclesia S. Nicolai educeretur, salutata fuit quampluribus ictibus ignitorum tormentorum; tunc autem iam peruenerat uexillum ad ecclesiam S. Trinitatis; excepta etiam fuit sub baldachino ecclesie Metropolitane, cuius hastilia deferebant octo uiri  nobiles, quibus alternis uicibus per aliquantulum uie spatium alii octo uiri nobiles succedebant usque ad cliuum pontis S. Trinitatis prope ecclesiam, unde usque intra ecclesiam deportarunt baldachinum octo senatores; omnes autem uiri nobiles, qui huiusmodi pietatis obsequium exhibuerunt, fuerunt numero centum et sexaginta, senatoribus predictis non computatis.

14. »Sacram imaginem circumdabant septuaginta musici de capella eiusdem ecclesie Metropolitane, et tibicines, qui uicissim cum musicis ad egressum ecclesie S. Nicolai et per uiam Christo Iesu triumphanti canebant. Octo item alii tibicines, equo insidentes, precesserunt uniuersam processionem tubis alternatim per totam uiam canentes, et dulcisonis  modulis populum ad letitiam et deuotionem excitantes. Sacram imaginem hoc modo portatam sequebatur Illustrissimus D. eques de Ugoccionibus prouisor, et magistratus artis mercatorum. Deinde uero sequebatur innumera populi et nobilium multitudo, que populabat omnes processionis uias, que etiam eo uenustiores erant pre auleorum ingentis pretii uarietate, quibus tum fenestre, tum exteriores domorum parietes ornabantur.

15. »Passu lentissimo incedebat, tum quia rei maiestas sic exigebat, tum quia graue machine pondus, ut sepe sepius consisterent Patres portitores, efficiebat; qua etiam de causa populorum desiderio est satisfactum, cum hoc modo sacram imaginem pro  libito inspicere potuerint et uenerari. Ubi uero ante palatium Serenissimi magni Ducis peruentum est, aliquanto amplius est pausatum, ut Serenissimis principum nostrorum Celsitudinibus ad palatii menia, pretiosissimis bolosericis rubeis apparata, genuflexis locus daretur sanctissimum Crucifixum uenerandi inspiciendique, tibicinibus interim et cantoribus sacras et dulcisonas melodias concinentibus. Cum autem peruenimus ad columnam S. Felicis, in platea pausatum itidem est aliquanto, ut sacre ille uirgines monasterii S. Petri Martyris genuflexe intra monasterii portam commode possent celestem Sponsum triumphantem conspicere et adorare.

16. »Tandem per uiam Maii peruentum est ad ecclesiam nostram S. Trinitatis, et dum Pontis cliuum  descenderet imago, salutata est innumeris pene ignitorum tormentorum ictibus, et ante ecclesiam dulcissimis tibicinum et musicorum cantionibus. Campane autem ecclesie nostre ab accessu uexilli semper pulsate sunt, sicuti etiam campane aliarum ecclesiarum, ante quas sanctissimus Crucifixus transibat. Cum uero thensa in ecclesie uestibulo firmata est, cumque est sub organorum sonitu in ecclesiam importata, increbibile est, quam frequentia et quam feruentia fuerint monachorum tum ceterorum etiam suspiria et lacryme et precatorie uoces, que pre immenso contriti cordis affectu, et pre summa inuenti thesauri letitia fundebantur.

17. »Ecclesie frontispicium [quamuis], ut quod est opere Corinthio constructum, alioquin sit elegantissimum,  elegantius et pulchrius apparebat pre tribus magnis pictis tabulis, claro obscuro elaboratis, ibidem appensis, que representabant tres historicos casus sancti nostri institutoris Ioannis Gualberti: nam supra maiorem et mediam portam ecclesie pendebat picta tabula, duabus aliis aliquanto maior, auctore D. Pallonio, perquam eleganti pictore, que exhibebat sacram crucem, se totam et caput inclinantem S. P. N. Ioanni Gualberto, amictu militari induto, subtus quam tabulam in alia quadam pendente oualis figure tabula inspiciebatur sequens inscriptio, quam simul cum duabus aliis in animi erga Congregationem nostram propensi tesseram composuerat Illustrissimus et Reuerendissimus Dominus D. Opicius Pallauicinus, Genuensis patricius  et archiepiscopus Ephesinus, atque apud Serenissimum magnum Ducem Nuntius Apostolicus, et uir in omni scienta et uaria eruditione sane clarissimus et exercitatissimus:


CRUCEM, CAELESTIS MAGISTRI CATHEDRAM, EX QUA ITERUM DOCUIT INIMICOS DILIGERE, QUOD NASCENS, uIuENS, MORIENS, PATRAuERAT, CONGREGATIO uALLIS UMBROSAE, SUPER HUNC ANGULAREM LAPIDEM AEDIFICATA, COSMO III PRINCIPE OPTIMO FAuENTE, FESTIuA POMPA FAUSTOQUE OMINE EXCIPIT, PERPETUAM AUSPICATA FIRMITATEM SUO IUNCTA FUNDAMENTO.

18. »Alie due picte tabule, que erant ex manu  D. Cesaris Dandini, equa proportione supra dexteram et sinistram portas ecclesie pendebant, quarum illa que pendebat supra dextram portam ad sinistram intrantibus, exhibebat S. Ioannem inimico ueniam dantem, apposita in simili ouali figura inscriptione sequenti eiusdem auctoris:


NOuUM FORTITUDINIS EXEMPLAR IOANNES GUALBERTUS uICTORIAM RENUENS, QUA uINCAT INERMEM, HOSTEM SIBI PAREM AGGREDITUR, SCILICET SEIPSUM: CONSTANTER uINCIT PARCENDO SUPPLICI, GEMINOS SIBI PARANS TRIUMPHOS IN uENIA HOSTI DATA, IN SUI uICTORIA.

 19. »Sinistram ecclesie portam, que est ad dextram intrantibus, similis picta tabula exornabat, que exhibebat S. Ioannem, propriis sibi manibus ante altare comas tondentem, assumentemque monachalem amictum, quem patris metu monasterii Abbas illi negauerat. Ad calcem autem eiusmodi picte tabule in alia figura ouali pendebat inscriptio sequens eiusdem Illustrissimi et eruditissimi, et nunquam satis laudati auctoris:


QUEM SE MAIOREM SUI uICTORIA FECERAT, UT uERE REDDERETUR MAGNUS, HUMILIS AMICTUS TEGIT, CUIUS SUB UMBRA LATENS uICTOR SUI, HUMILITATE uINCITUR.  GUALBERTUM IGITUR ADMIRARE, DUM PARCIT, uINCIT, uINCITUR, EX AEQUO MAXIMUM.

20. »In intercapedinibus harum pictarum tabularum, atque reliquo, tota uariis et pulcherrimis paramentis cooperta erat facies templi: in quod importata thensa atque ad scalas presbyterii deducta, inde per plures nostros prelatos sublata sanctissima crux, que tandem opere D. Ferdinandi Tacca, excellentis architecti prenominati, eleuata est ex parte interiori chori, et collocata intra tabernaculum inauratum et elegantissime elaboratum a D. Carolo Poccetto celatore, et aptatum et immobiliter firmatum supra are maxime epistylia; quod quidem dicto altari, tum toti ecclesie non modicam  pulchritudinem affert.

21. »Stabilita itaque cruce atque in eum modum aptata, ut bene posset eius ueneranda facies sola discooperta, et lucidissima crystallo obtecta, inspici a populo, qui nichil adeo anxie cupiebat, incepta sunt duobus exquisitissimorum musicorum choris Missarum solemnia, que, diacono et subdiacono et ministro et clericis inseruientibus, celebrauit P. Abbas D. Petrus Meliorottus, eremita Cellarum uallis Umbrose, in quem, ut eximie bonitatis uirum, simul atque in crucem sanctissimam collineabant populi deuotissimi obtutus. Missa autem fuit de passione Domini, et cum usu mitre. Terminauit autem in horam diei XX semper cum elegantissima  musica, que item eodem modo fuit eadem die ad uesperas, et ad Missam, et uesperas duorum sequentium dierum, XXuI uidelicet et XXuII; quibus item eadem Missa ab eodem Abbate eremita et eodem modo cantata est; sed hora magis competenti quam die illa prima, in qua non ante potuit Missarum solemnium functio terminari, quia in solemnissima illa processione multum temporis insumptum est.

22. »Tota ecclesia paramentis nigris et albis obtegebatur, qui elegantissimus, et rei, que agebatur, maxime condecens apparatus pulcherrimo euasit aspectu. Ara maxima, super quam collocatus erat sanctissimus Crucifixus, ornamento sumptuosissimo aptata erat, atque argenteorum candelabrorum numerosissima  supellectile ditata; super qua etiam, ut, item circa ecclesiam candele numero trecente triginta ingentis ponderis tres dictos dies continuos a summo mane ad usque mediam noctis horam absque intermissione arserunt.

23. »Statutum fuerat ut omnibus hisce tribus diebus a uiris doctissimis de S. P. N. Ioanne Gualberto ad populum concio haberetur; sed, cum consultissime fuerit animaduersum, primam solemnitatis diem fore impediendam pre longiore processionis mora, ut rei probauit euentus, in reliquos duos dies duntaxat concio decreta est; quarum quidem primam, die uidelicet XXuI, mane ante Missam solemnem eruditum tersique styli panegyricum [habuit] Pater de Paulicellis, clericus regularis  Theatinus; qui etiam inter concionandum publicauit indulgentias, a summo Pontifice Clemente X concessas nostre ecclesie sanctissime Trinitatis per tres dies a die XXuII, in quam prima uice statuta erat sacre imaginis Crucifixi translatio; neque, facta noua eiusmodi translationis determinatione in diem XXu, rescribendi Romam sese obtulit occasio. Unde indulgentie predicte pro diebus XXuII, XXuIII et XXIX, quarum duabus ultimis fuere quidem indulgentie, non tamen publice adorationi exposita erat et discooperta sacra imago, que, cum tribus tantum diebus aperta et exposita fuerit, ad uesperam diei XXuII cooperta et clausa est; que dies a die XXu predicta, erat tertia et peremptoria.

 24. »Die XXuII eruditissimum ac deuotissimum panegyricum ad populum habuit P. Lector Cherubinus de Bibena, ordinis Minorum S. Francisci de obseruantia; qui quidem panegyricus, licet stylo planiore compositus fuerit, quia tamen rei erat magis aptatus, maioremque habuit in sacro oratore, alioqui celeberrimo, energiam, auditoribus magis placuit, dignusque est iudicatus qui paucis interiectis diebus in lucem publicam ederetur, insignitus nomine Reuerendissimi P. D. Theodori Baldinii, Congregationis nostre Abbatis Generalis dignissimi, cuius tandem studio et opere referre debemus acceptum tam insigne beneficium concessionis nobis uniuerseque nostre Congregationi a Serenissimo  magno Duce facte de sacrosancto illo sanctissimi Crucifixi pignore.

25. Tribus predictis diebus innumera populi, nedum Florentini, sed e pagis etiam et locis uicinis ad ecclesiam nostram sancte Trinitatis conuenit Christum Dominum crucifixum adoratura multitudo. Solemnitatem etiam honorauerunt Illustrissimi DD. Nuntius, et Episcopus Fesulanus prenominati, qui Missam in ara maxima ad sanctissimum Crucifixum celebrauerunt; ac tandem nostrorum principum et principissarum Serenissime Celsitudines, quibus ob insignes fauores, Congregationi nostre collatos, plurimum debemus; fusuri semper ad omnipotentem Deum pro ipsarum conseruatione et prosperitate feruentissimas preces.

 26. Clausum tandem est in tabernaculo super aram maximam collocato sacrum pignus, et ex duabus diuersis clauibus una penes Magistratum artis mercatorum residet, alteram retinente Abbate sanctissime Trinitatis. uerum cum ara maxima dicta sit familie nobilissime de Gianfigliazzis, hec institit, ut aliqua fieret publica et authentica cautela, qua declararetur, monachos uel monasterium S. Trinitatis, aut alium quempiam, nullum omnino ius aut dominium acquirere in aram predictam, et nullum preiudicium inferri dicte illustrissime familie; quod quidem quia certe iustissimum et congruentissimum, ita peractum est publico instrumento, ut exponebatur et petebatur a dictis Illustrissimis Dominis Gianfigliazzis. Quod instrumentum,  sicuti et aliud celebratum cum Magistratu artis  mercatorum, huic narrationi annexuissem, si post mille instantissimas supplicationes tandem obtinuissem. uideantur itaque in protocollis D. Caroli Nouellii, notarii, uel in libris monasterii sanctissime Trinitatis, ad quos lectorem remitto. Hec sunt, que ad futuram rei memoriam potui litteris consecrare de tota serie concessionis, et etiam solemnissime translationis sanctissimi Crucifixi, cui laus et honor et gloria et potestas et imperium in sempiterna seculorum secula.

27. Ut autem constet hanc translationis narrationem ex citatis sepe Actis uallumbrosanis fideliter et authentice excerptam esse, testimonium D. Angeli Marie Riuola, qui post Crucifixi translationem, iani a nobis exhibitam, ita scribit: Suprascripta omnia,  que in libro manuscripto Actorum Congregationis uallis Umbrose signato ad extra littera N, a pag. 137, usque ad 145 expressa asseruntur, ego infrascriptus, pro Actis intra eamdem Congregationem uigore Apostolicorum priuilegiorum Cancellarius et Notarius publicus, ex eodem libro descripto per Patrem S. T. M. D. ualentinum Calzolaui, eiusdem Congregationis hieromonachum, et pro Actis intra eamdem Congregationem pariter Cancellarium et Notarium publicum, de uerbo ad uerbum hic fideliter transcripsi . . . . . et in fidem propria manu scripsi et subscripsi ad laudem Dei. Ex Abbatia S. Bartholomei de Ripulis prope Florentiam hac die XuI Augusti MDCCXXI.


D. Angelus Maria Riuola, monachus sacerdos  Congregationis uallis Umbrose.





S. IOANNIS GUALBERTI PRECES.

*





[MONITUM.]

Sanctum nostrum uaria scripsisse, que aut perierunt aut latent, colligo ex Andrea Ianuensi in uita cap. 18, ubi sic habet: Collegit plurima sanctorum Patrum capitula, dicta, doctrinam et exhortationes, ex quibus aduersus Simoniam uniuersos instruebat et armabat, quatenus illam non solum refugere, uerum etiam possent impugnare. Idem testatur Hieronymus Radiolensis libro De uita solit. cap. 17, his uerbis: Ioannes noster tum scito et graui sermone, tum epistolis per amplam Italiam conscriptis, schismaticos, infideles, et pecunia corruptos reprehendebat et acriter damnabat et pari modo domi forisque insectabatur. Quin imo Eudoxius Locatellus, apud Franchium lib. uII, pag. 165, citatus, asserit gloriosum Patrem S. Ioannem diuina uirtute subito tantam acquiuisse scientiam, ut doctissimum sanctissimumque latinarum epistolarum librum composuerit. Nobis iam tantum due supersunt epistole. Prima ad Herimannum uolatrensem, id est uolaterranum episcopum, que a B. Attone breuitatis ergo omissa refertur a B. Andrea in uita num. 74. Altera, quam S. Pater iam morti propinquus de fraterna caritate dictauit, habetur apud eumdem Andream num. 112. Hec pauca de illius scriptis; nunc ad eius preces pergimus.

Anno 1698 D. Germanus Ruini sacrista uallumbrosanus dedit ad Papebrochium litteras, quas hic premitto, rescissis laudibus, quibus nos immerentes cumulat. Itaque in earum parte, que ad rem presentem spectat, ita loquitur: Quoniam mei muneris est antiqua sanctorum nostri ordinis uallis Umbrose gesta inquirere, et diligenter inuestigare ad Dei laudem eiusque seruorum, opere pretium duxi, accedente insuper beneplacito reuerendissimi P. Generalis D. uenantii Simi Tomani, circa uetustissimum Manuale manuscriptum, quo usus est S. Ioannes Gualbertus abbas institutor, eiusque beati discipuli, paternitati tue admodum reuerende aliquid sincere scribere. Hoc igitur sacrum Manuale, quod asseruatur inter alias reliquias in sanctuario uallis Umbrose, uti uidere est, etiam uidit R. P. Mabilio monachus S. Benedicti, ut apparet ex suo Itinere Italico, fol. 183, continet plures ac pias orationes et documenta, que licet sint forsan et aliorum sanctorum Patrum, tamen quia historice tenemus illas recitasse S. Ioannem Gualbertum et dicta dedisse etiam documenta  suis sociis, ut ex nostris historicis apparet, ideo hec sua eximia gesta, ne in umbris amplius delitescant, rogamus suppliciter, ut hoc breue spirituale exercitium orationum a me sincere collectum theologi eximie societatis tue in lucem istic edant ac benigne ad Acta Sanctorum inserant siue in annotationibus ad diem 12 Iulii; de quo et gratias agemus singularissimas.

Libenter humanissimi uiri petitioni annuimus, et totius ordinis, quem intime ueneramur, desiderio satisfacturi hasce preces et documenta hic subiungimus. Igitur D. Germani Ruini ecgraphum sic habet.


 Manual. pag. 1.

Imitemur sanctam Ecclesiam, cuius et membra sumus.


Manual. pag. 1.

Cum a somno euigilas, crucis signum + in labiis impinge.


Manual. pag. 1.

Ego te toto corde et ore confiteor et adoro Patrem et Filium et Spiritum sanctum, trinum in personis et unum in substantia.


Fol. 1.

Oratio Dominicalis. Credo.


Ex Breuiculo S. Ioan. Gualberti ms.

Ego Ioannes credo et confiteor fidem, quam sancti apostoli predicauerunt, et sancti Patres in quatuor  conciliis confirmauerunt.


Ex Breuiar. S. Ioan. Gualberti ms.

Inuoco Patrem et Filium et Spiritum sanctum, ut sit super me signum crucis et defendat me a malis operibus. Signaculum sancte crucis sit super me diebus ac noctibus.


Ex Manual. fol. 2.

Gratias tibi ago, infinita misericordia, Domine Deus omnipotens, qui me per aquam sacri baptismatis et renouationem sancti Spiritus ab originalibus uinculis expedisti. Gratias tibi ago, qui me in te credere recte fecisti, et tuorum me fidelium numero sociare dignatus es.


Ex Manual. fol. 2.

Domine Deus omnipotens, eterne et ineffabilis  sine fine atque initio, quem in unum in Trinitate et trinum in unitate confitemur, te solum adoro, te laudo, te benedico, teque glorifico, tibique, misericors et clemens, gratias refero, qui me exutum nocte perfidie et erroris, participem fieri tribuisti gratie tue. Perfice, queso, Domine, ceptum in me opus misericordie tue. Dona mihi tempus cogitare, loqui et agere que placita sunt tibi, et gratuita me ubique pietate custodiens, fac me indignum et miserum ad tuam peruenire uisionem. Amen.


Ex Manual. fol. 11.

Gratias tibi ago, omnipotens Pater, qui me dignatus es in hac nocte custodire. Deprecor clementiam tuam, piissime Domine, ut concedas mihi diem uenturum  sic peragere in tuo sancto seruitio, in humilitate et discretione, qualiter tibi complaceat seruitus nostra; et presta mihi hodie cum summa patientia tibi gratum exhibere seruitium.



ORATIONES DIuERSAE.



PRO SENSUUM CUSTODIA ORATIO.


Ex Manual. fol. 11.

Mecum esto, [Domine] Sabaoth, mane cum surrexero;  intende in me et guberna actus meos et uerba mea et cogitationes meas. Custodi pedes meos, ne circumeant domum otiosi, sed stent in oratione. Custodi manus meas; sint pure, munde et eleuate sine ira et disputatione. Custodi os meum, ne loquatur uana, ne fabuletur secularia, ne detraham proximo meo, ne inuitem alios ad uanum eloquium, sed semper sim promptus ad laudem, tardus ad iram. Custodi aures meas, ne audiant detractionem, nec mendacium, nec uerbum otiosum; sed aperiantur quotidie ad audiendum uerbum Dei, ut tota die transeam in tua uoluntate. Custodi oculos meos, ne uideant uanitatem. Dona mihi timorem tuum, Domine, cordis compunctionem, mentis humilitatem, conscientie puritatem, ut celum aspiciam,  terram despiciam, peccata odiam, iustitiamque diligam in secula seculorum. Amen.



ORATIO AD IESUM.


Ex Manual. fol. 12.

Pie exaudibilis Domine Iesu Christe, exaudi me indignissimum peccatorem per interuentum et meritum beate et gloriose semper uirginis Marie Genitricis tue et omnium ciuium supernorum, Ecclesie tue catholice fidem auge. Pacem tribue Pape N. et omni huic Congregationi, consanguineis quoque nostris et principibus Christianis atque tua mihi caritate coniunctis. Etiam sua nobis munera largientibus, persequentibus et calumniantibus nos, omnibus, qui pro nobis implorant nomen sanctum  tuum, uel qui pro se nos miseros apud tuam clementiam supplicare uoluerunt; nobis quoque peccatoribus remissionem et indulgentiam omnium tribue peccatorum. Infirmis salutem, lapsis reparationem, nauigantibus et iter agentibus, iter prosperum et salutis portum; afflictis et tribulatis gaudium; oppressis releuationem; captiuis, uinctis et peregrinis absolutionem et ad patriam reuersionem propitius concede.



ORATIO.


Ex Manual. fol. 18.

Uniuersis gradibus, qui in fide sanctissime Trinitatis in Ecclesia tua catholica communiter continentur, miserere, clementissime Deus. Propitiare omnibus in quibuscunque necessitatibus atque miseriis  constitutis, et uniuerso populo tuo Christiano, quem pretioso sanguine redemisti.



ORATIO.


Ex Manual. fol. 30.

Reple corda nostra fide, spe et caritate, obedientia et humilitate atque patientia, et fac nostrum rectorem secundum cor tuum, ut faciat uoluntatem tuam ad salutem suam et nostram. Amen.



ALIA ORATIO.


Fol. 18.

Tribue, Domine, quesumus, omni sexui inuniuerse etati atque conditioni ordinis Christiani mandatorum tuorum custodiam et suorum omnium ueniam delictorum et nobis miserere. Amen.



ALIAE QUAEDAM PIAE ORATIONES



ORATIO PRO CONTEMPLATIONE CeLESTIS PATRIAE.


Ex Manual. fol. 4.

Admonet nos B. Apostolus dicens: Si consurrexistis cum Christo, que sursum sunt querite, ubi Christus est in dextera Dei sedens; et iterum: Nostra autem conuersatio in celis est. Lugeamus in hac calamitoso itinere, quamdiu exsulamus a patria. Transcendamus contemplationis pennulis cuncta,  que ceperunt ex tempore et cum tempore finiuntur, et ad illam totis desideriis patriam mente uolitemus, ad quam in tempore pergitur, sed sine tempore uiuitur. Ad accendenda igitur nostra desideria, hos quinque canamus spiritu et mente quotidie Psalmos: Sicut ceruus desiderat ad fontes aquarum, ita desiderat, etc. Iudica me, Deus, et discerne causam, etc. Te decet hymnus, etc. Quam dilecta tabernacula tua, Domine, uirtutum, etc. uoce mea ad Dominum clamaui, etc.


Ex Manual. fol. 4.

Post orationem Dominicam isti psalmi sunt suppliciter decantandi: hi etiam in tribulatione mentem consolantur et subleuant: Usquequo, Domine, obliuisceris me in finem, etc. Deus, Deus meus, respice in  me, etc. Deus, in nomine tuo saluum me fac, etc. Miserere mei, Deus, quoniam conculcauit me homo, etc. Deus in adiutorium meum intende, etc. Eripe me, Domine, ab homine malo, etc. Domine Deus salutis mee, etc.



POST MODULATIONEM PSALMORUM ORATIO.


Ex Manual. fol. 32.

Liberator animarum et mundi Redemptor Iesu Christe, Domine Deus eterne, Rex immortalis, supplico ego peccator immensam clementiam tuam ut per modulationem psalmorum, quos ego miser indignus cantaui, liberes animam meam de peccato et abstollas cor meum de malis et prauis et perfidis cogitationibus et auferas corpus meum a seruitute peccati, et repellas a me carnales concupiscentias,  et eripias me de omni impedimento Sathane et ministrorum eius uisibilium atque inuisibilium et infidelium tuorum, qui querunt impedire animam meam.



ORATIO PRO DEFUNCTIS.


Ex Manual. fol. 20.

Ne reputes, piissime Deus, peccata quiescentium fratrum meorum, uel eorum, qui mihi coniuncti tua caritate exstiterunt, ut his, atque omnibus in tua fide defunctis digneris propitius eternam concedere requiem. Amen.



IN TENTATIONE IMMUNDORUM SPIRITUUM CONSOLATIO.


Ex Manual. fol. 7.

Consolatur nos in tentationibus demoniacis egregius  predicator dicens: Fidelis autem Deus, qui non patietur uos tentari supra id quod potestis, sed faciet cum tentatione etiam exitum, ut possitis sustinere. Quo circa sciendum est, quia iudicii occulti mensura est, et quando tentationis procella prosiliat, et quando quiescat. Certe, Euangelio attestante, diabolus nec manere in obsesso homine potuit nec minus inuadere bruta animalia non iussus presumpsit. Quando ergo sua sponte nocere factis ad Dei imaginem hominibus auderet? Cui si potestas summa licentiam non preberet grassari, nec in porcos ualeret ire. Nullo modo ambigendum est permissu equissimi iudicis in electos ad tempus diabolum tentandi accipere potestatem, sed misericorditer iudex concedit, quod crudeliter hostis  cuperet. Hinc est quod fideli famulo de eodem Dominus dicit: Non quasi crudelis suscitabo cum. Hinc Esaias tentationibus fatigatam fidelem animam blandis consolationibus refouet, dicens: Dixit Dominus Deus tuus: Ad punctum in modico dereliqui te, et in miserationibus magnis congregabo te. Item ibi: Abscondi faciem meam parumper a te, et in misericordia sempiterna misertus sum tui.


Ex Manual. fol 7.

Cum ergo in tentationem ad tempus incidimus, priusquam in delectationis aut praui consensus labamur uoraginem, clamemus medullitus, clamemus ualenter hos decantando psalmos: Usquequo, Domine, obliuisceris me in finem. Ps. Deus, Deus meus, respice  in me, quare me dereliquisti. Ps. Deus, in nomine tuo saluum me fac. Ps. Miserere mei, Deus, quoniam conculcauit me homo. Ps. Domine Deus salutis mee Ps. Deus in adiutorium meum intende. Ps. Eripe me, Domine, ab homine malo.



AD S. CRUCEM ORATIO.


Ex Manual. fol. 47.

Adesto familie tue, clemens et misericors Deus, ut in aduersis et prosperis preces exaudias, et nefas aduersariorum per auxilium S. crucis, quia in te passus est Saluator mundi, digneris conterere, ut portum salutis ualeant apprehendere. Per Dominum nostrum Iesum Christum, etc.


Ex Breuiar. ms. S. Ioan. Gualberti prope finem.

 Inuoco Patrem et Filium et Spiritum sanctum ut sit super me signum crucis et defendat me a malis operibus; signaculum S. crucis sit super me diebus ac noctibus.


Ex Manual. fol.?

Crucem tuam adoramus, Domine, et sanctam resurrectionem tuam laudamus et glorificamus: ecce enim propter crucem uenit gaudium in uniuerso mundo.



PRO CONSERuATIONE CONGREGATIONIS ORATIO.


Ex Manual. fol. 31.

Ne des, clementissime Deus, hanc congregationem in dispersionem, sed conserua eam propter nomen sanctum tuum.



ORATIO.


Ex Manual. fol. 3.

Exaudi me, clemens et benigne Deus, pro uniuersis fidelibus tuis, qui nobis eleemosynas suas dederunt, nec aspicias, Domine, peccata mea, sed fidem illorum, qui nobis in fidem tui nominis largiti sunt bona temporalia: et tu, Deus, remunerator omnium bonorum, retribuere illis digneris pro paruis magna et pro terrenis promissa sempiterna, Saluator mundi, qui uiuis et regnas in secula seculorum. Amen.



ORATIO.


Fol. 31 ibidem.

Miserere omnibus catholicis tam uiuis quam defunctis, et auersos a uia ueritatis dignare ad te  conuertere, ut te toto corde requirant. Et eterna protectione omnes conserua, ut nullis tentationibus a te separentur. Et presta ut mortuis prosit hec oratio serui tui ad emundationem delictorum seu leuigamentum penarum. Tu, Deus magne et terribilis, misericors et amator hominum, tu scis quidquid singulis expediat: obsecramus clementiam tuam, Domine, ut iuxta uoluntatem tuam fiat nobis omnibus tam uiuis quam et fidelibus defunctis, Saluator mundi, qui uiuis et regnas, etc.



ORATIO PRO GRATIARUM ACTIONE.


Ex Manual. fol. 2.

Gratias tibi ago, infinita misericordia, Domine Deus omnipotens, teque laudo et glorifico, qui me de eterne mortis interitu, de penis, et huius carnis  cruciatibus, in quo affligi dignus sum, hactenus liberasti. Tibi ago laudes et gratias, qui me de multis mortibus, de multis opprobriis, calamitatibus et miseriis, de immanissimis diaboli laqueis, de immundis desideriis exemptum disruptis uinculis, quibus tenebar adstrictus, perducere dignatus es ad seruitium tuum. Tibi ago laudes et gratias, qui me eripiens a iurgiorum procellis, das mihi seruorum tuorum perfrui caritate. Queso, Domine Deus meus, qui mihi usque ad presentem horam tuam misericordiam impendere dignatus es, dona mihi, toto corde, tota anima, totis uiribus meis exquirere faciem tuam semper, et perduc me, misericors, ad tuam suauissimam uisionem. Amen.



ORATIO AD B. uIRGINEM MARIAM.


 Ex Manual. fol. 27.

Te supplico, uirgo sancta Maria, Mater Christi immaculata, puerpera, stella maris splendida, regina celorum digna, aula Dei munda, porta Christi conclusa, in mulieribus benedicta, super celos exaltata, Genitrix Christi, apud Filium tuum Dominum pro peccatis meis interuenire digneris: nullus est enim in creaturis dignior te, quia ipse, qui creauit te, natus est, et perinde nullum libentius exaudit quam te. Sub tuis ergo uisceribus confugio. Amen.



AD S. MICHAELEM ARCHANGELUM.


Ex Manual. fol. 27.

Obsecro te, gloriosissime Michel, princeps exercitus  angelorum, quem iehsu Dominus noster ideo uoluit mortalibus manifestum fieri, ut quos ille de sub iugo demoniace seruitutis, sanguinem suum fundendo eripuit, tu eos ab illius insidiis angelica potestate protegas et uirtute orationis defendas: funde pro me quotidie preces tuas, ut donet mihi Dominus contra uulneratum superbum humilitatis fortissima arma, quibus et illi fortiter resistere ualeam et Domino nostro suppliciter obedire, et societatem angelice beatitudinis, quam ille superbiendo perdidit, dignis ego obediendo apprehendere ualeam. Amen.



AD SANCTOS ANGELOS CUSTODES.


Fol. 13.

Adsit, queso, mihi beatorum angelorum tuorum  pia custodia, et presta, ut apud te pro me indignissimo sanctorum tuorum agmina intercedant.



ALIA ORATIO.


Fol. 13

Angelum tuum sanctum nobis hic et ubique largire custodem et defensorem: mutuam discordantibus caritatem, infidelibus ueram fidem, defunctis parentibus et omnibus in tua fide quiescentibus indulgentiam tribue delictorum.



AD APOSTOLOS CHRISTIQUE DISCIPULOS.


Fol. 29.

Omnes apostoli cum omnibus discipulis discipulabusque Domini mei Iesu Christi, orate pro me, ut abstrahat me Dominus a mundo, sicut abstraxit uos, et donet mihi sequi uestigia sua uel in extremo  agmine nostro. Amen.



AD CONFESSORES.


Fol. 30.

Obsecro uos, beatissimi confessores Christi atque doctores Cypriane, Basili, Gregori, Athanasi, Eusebi, Ambrosi, Augustine, Hieronyme, Leo, Germane, Isidore, dignamini intercedere pro me peccatore, ut concedat mihi Dominus seruare que docuistis, et in uestro me faciat consortio gratulari.



AD S. BENEDICTUM ABBATEM.


Fol. 29.

Obsecro te, beatissime Benedicte, dilecte Dei, intercede pro me seruo tuo, et omni sancta hac tua congregatione et pro uniuersis sub tuo magisterio militantibus, simul et pro omni populo Christiano, ut  purget Dominus cor et actus a cunctis uitiis. Tribuat mihi seruare cuncta que precepit, et custodire sancte regule tramitem, quem me seruaturum spopondi.



PRO BENEDICTIONE CELLARUM MONACHORUM ORATIONES.


Fol. 21.

Benedic, Domine, quesumus, cellulam istam, ut qui in umbra alarum tuarum speramus, ab omnibus insidiis demonum uirtutis tue potentia tueamur. Per Christum Dominum nostrum.


Fol. 21.

Huic cellule, quesumus, Domine, presens adesto, ut caterua demonum conterrita effugetur. Per Dominum nostrum Iesum Christum.


 Fol. 21.

Deus, quem nec spatia dilatant, nec breuitas locorum angustat, hanc cellulam, quesumus, presentie tue luce perfunde, ut tenebrarum auctor confusus abscedat. Per Dominum nostrum Iesum Christum.



PRO SILENTIO.


Ex Manual. fol. 12.

Scriptum est, affirmante Apostolo, quia uita et mors in manu lingue. Et iterum: Linguam nullus hominum domare potest. Quod ergo domare non potest purus homo, rogemus ut domet Deus et homo. Ergo ad obtinendam uirtutem discreti silentii, supplici deuotione hos canamus Domino psalmos: uerba mea auribus percipe, Domine. Ps. Dixi: Custodiam  uias meas, ut non delinquam in lingua mea. Ps. Domine clamaui ad te, exaudi me, etc.



ORATIO AD PATREM.


Ex Manual. fol. 3.

Deus ineffabilis institutor omnium rerum, et Domini nostri Iesu Christi Pater, qui eumdem dilectum Filium de sinu tuo misisti ad publicum nostrum suscipere nostram uitam, ut nobis donaret suam, essetque perfectus Deus ex te Patre, et perfectus homo ex matre, totus Deus et totus homo, unus idemque Christus, pastor et ouis, temporaliter mortuus, tecum in eternum uiuens; et nobis dixit: Quodcunque petieritis Patrem in nomine meo, dabit uobis; obsecro te, ut des mihi cum eodem Filio tuo te in omnibus benedicere et glorificare; quia  quorum est una substantia, unum et datum: des etiam mihi per illum et cum illo peccatorum omnium ueniam, et mandatorum tuorum custodiam; dilectionem tuam et fraternum amorem; contra diabolum fortia arma, et erga fratres perfectam caritatem. Amen.



AD FILIUM.


Ex Manual. fol. 34.

Miserere, Domine, miserere, Christe, ut sanctam uoluntatem tuam doceas me, ut in caritate tua enutrias me. Tu, misericordia mea, miserere mihi, ut bene rogem te. Miserere, Domine, miserere, Christe, ut dignum me facias exaudiri. Miserere, Domine, miserere, Christe, ut credam in te. Miserere,  Domine, miserere, Christe, ut cognoscam te, ut sperem in te, et ut diligam te, ut anima mea uiuat in te. Amen.



AD SPIRITUM SANCTUM.


Ex Manual. fol. 34.

Miserere, Spiritus paraclitus, consolatio mea, illuminatio mea, miserere, Domine Deus.



ORATIO PRAEPARATORIA AD S. DOMINI PASCHA.


Ex Manual. fol. 2.

Donet mihi Dominus Deus timorem et penitentiam, spem et amorem; auferat a me fermentum malitie et nequitie, et donet mihi continue celebrare Pascha suum in azymis sinceritatis et ueritatis.



AD ACCIPIENDUM CORPUS ET SANGUINEM DOMINI ORATIO.


Ex Breuiar. ms. S. Ioannis Gualberti fol. 1

Domine sancte Pater, omnipotens eterne Deus, da mihi corpus et sanguinem Filii tui Domini nostri Iesu Christi ita sumere, ut merear per hoc remissionem peccatorum accipere, et tuo sancto Spiritu repleri: quia tu es Deus, et preter te non est alius, cuius gloriosum nomen permanet in secula seculorum. Amen.



POST S. COMMUNIONEM ORATIO.


Ex Manual. fol. 9.

Tibi, Domine, ago laudes et gratias. Custodi, Domine, in me immaculatam fidem. Tibi inclino ceruicem. Tibi genua flecto. Te Dominum meum, cum sis unus in S. Trinitate, confiteor. Erue me de periculis.  Tuere me in omnibus causis. Erige me iacentem, et ea que explere non possum, quasi sint postulata, concede. Amen.


Ex Manual . . . . . prope finem.

Talem me perpetua defensione concede seruare, qualem me fieri per aquam regenerationis, Creator altissime, prestitisti, quia tua gratia redemptus sum.


Ex Manual. fol. 20.

Post decursum uero totius diei spatium cum [ad] lectulos uenimus dormitum, uotis omnibus rogemus Dominum cum Propheta dicentes: Illumina oculos meos, ne unquam obdormiam in morte. Neque enim melius mortuo dormit qui a uespere usque ad mane obturato ore in laudem Creatoris, non tam somno, quam lethargia depressus, resupinus stetit in lectulo.  uerum quia contra naturam est insomnem uiuere hominem, illum rogemus dormituri, qui non dormitauit neque dormiet, ut satisfaciamus dormientes non uoluntati sed necessitati. Canamus propterea coram lectulo Ps. uI: Domine, ne in furore tuo arguas me; congruit enim et rei et tempori. Possunt tamen continuare, sicut placet et non cedit pigritie, Ps. XII: Usquequo, Domine, obliuisceris me in finem; et Ps. Leuaui oculos meos in montes.


Ex Manual. fol. 21.

A facie impiorum, quesumus, Domine, sub umbra alarum tuarum nos prolege, ut ad laudem tui nominis resurrecturi, te super nos uigilante, securi dormiamus. Per Dominum nostrum Iesum Chritum,  etc



ORATIO PRO PATRE ET MATRE ET OMNI PARENTELA.


Ex Manual. fol. 9.

Dominator Domine, Deus omnipotens, qui mirabiliter cuncta condidisti et tua dispositione creasti omnia; quia precepisti dilectionem et honorem circa patrem et matrem exhibere, exaudi me, misericors Deus, clamantem ad te pro genitore meo et genitrice mea.


Ex Manual. fol. 9.

Optimum Domino quinque psalmorum propter tribulationem de percepto gaudio sacrificium. Psal. Exaltabo te, Domine, quoniam suscepisti me. Benedicam Dominum in omni tempore. Iubilate Deo, omnis terra, psalmum dicite nomini eius. Nisi quia Dominus  erat in nobis, dicat nunc Isrel. Confitebor tibi, Domine in toto corde meo, quoniam exaudisti uerba oris mei. Igitur cum pius Dominus dixisset: Inuoca me in die tribulationis, et eripiam te; pro ipsa ereptione querens a nobis laudis debitum, subiunxit statim: Et honorificabis me. Ergo cum in tentationes uarias inciderimus, uel falsorum fratrum, uel seuientium demonum, contra hostes illos diuini uerbi iacula intorquentes, cum illos defecisse et nos conualuisse uiderimus, mox pura nostri cordis intentione oculos manusque leuantes ad celum in uoce laudis et confessionis benedicamus illi, qui misit de celo et liberauit nos et dedit in opprobrium conculcantes nos, dicamus illi concordante corde et ore ps. Exaltabo te, Domine, quoniam suscepisti me, etc.

 Docent nos SS. prophete suis imitabilibus exemplis preuenire faciem Domini mane orationibus nostris. Et Dauid quidem: Et mane oratio mea preueniet  te. Isaias autem sic: Anima mea desiderauit te in nocte, sed et spiritu meo in precordiis meis de mane uigilabo ad te. Cum his ergo tribus congruentissimis psalmis uigilet ad Dominum mane et spiritus noster, oremusque in ortu surgentis aurore, ut a luce prima in uesperum sint oculi eius super nos, et aures eius in preces nostras, nostrosque dirigat gressus in uiam pacis, ut absque errorum scandalo gradientes, non dominetur nostri omnis iniustitia. Hos ergo canamus in ipso diei initio psalmos: uerba mea auribus percipe, Domine. Clamaui in toto corde meo, exaudi me, Domine. Domine, exaudi orationem meam, auribus percipe obsecrationem meam, etc. Oratio Dominica. Credo. Symbolum S. Athanasii: Quicunque uult saluus esse. Litanie,  etc. Et quidam u\ ex psalmis cum canticis, etc. Finit.





[NOTA.]


An predicte preces sint sancti Ioannis Gualberti autographe, an ab eo collecte ac ab altere descripte, aut ab illo tantum usurpate, hactenus me latet. Saltem ob antiquitatem et sanctissimi uiri usum nobis sunt uenerande. Si mihi Manuale istud uidere contigisset, facile potuissem discernere, propria eius manu expressum, et instrumento anni 1072 subnotatum, inuenerim apud Franchium lib. XII, pag. 489. Non ingratum fore arbitror, si paleophilis hanc subscriptionem hic exhibeam.
[Figure: [Subscriptio] 3Kb]




S. IOANNIS GUALBERTI EPISTOLA AD FRATRES.

Ioannes abbas, etc. uide supra in priori S. Gualberti uita, auctore Attone, col. 700.




CIRCA ANNUM DOMINI MLXXIII.
GUNDECHARUS EICHSTETENSIS EPISCOPUS.





NOTITIA HISTORICA ET LITTERARIA


 Gundechar, siue Gunzo, patre Reginhero, matre Irmingarda  , natus die 10 Aug. 1019, Eichstadii  ab infantia doctus et enutritus  , post canonicus ibi et capellanus Agnetis imperatricis, die 20 Aug.  1057 episcopus designatus, die 27 Decembris Polide consecratus, cathedram Eichstetensem decimus octauus per totidem annos tenuit usque ad transitus diem 2 Aug. 1073, sepultus in ecclesia cathedrali. Anno autem 1309 a Philippo episcopo translatus, ob multa que per eum fieri uidebantur miracula a populo beati nomen meruit, tantamque uenerationem, ut a. 1316 ipse imperator Ludouicus lumina ad eius sepulcrum institueret. uir integerrimus, omnibus charus, subditorum non dominus, sed pater benignissimus  , ab omni cupiditate alienus  , summe modestie, alienis negotiis nunquam se immiscens, sed ante omnia ecclesiastici muneris officiis et ueris gregis sibi commissi commodis adeo intentus, ut preter cetera que fecit per sedecim  annos centum uiginti sex ecclesias ipse dedicauerit; pastor denique bonus, cuius tota semper erat intentio, omnia sua in usum sue conuertere Ecclesie  . Inter hec, a. 1071 exeunte uel ineunte 1072  , Ordinem conscribi fecit suis sumptibus et in choro S. Willibaldi reposuit, qui LIBER PONTIFICALIS uocatus, nunc etiam in sacrario eiusdem ecclesie religiose seruatur. Liber maxime forme, foliorum 204, quaternionibus 26 comprehensorum, binis columnis, una manu splendidissime exaratus, calamo ab initio usque ad finem continuo, multis uersibus et uero foliis minio scriptis, litteris initialibus auro atque coloribus distinctis, fol. 7 sqq. post titulum cum formula traditionis continet nomina episcoporum Aureatensium et ecclesias et Gundecharo  consecratas; fol. 13 ordinem ecclesiasticum secundum Romanos et secundum Gallos, examinandum ei qui rituum in ecclesia Germanica historiam aliquando componet; fol. 123 Kalendarium cum Necrologio uariisque tabulis ad computum pertinentibus; fol. 138 indicem differentiarum musicarum; fol. 143-204 benedictiones et orationes. Cui codici ut introitum daret sancto cui destinabatur loco digniorem, Gundechar preposuit fol. 1-6, in quibus post crucem litteris compositam et post nouam dedicationem priori ampliorem, imagines pingi curauit Saluatoris inter angelos sedentis, crucifixi, sanctorum duodecim diecesis Aureatensis tutelarium, denique 17 suorum predecessorum suamque  18am. Quibus singulis singulos uersus minio superponi fecit; episcopis preterea annos sessionis atque dies emortuales adscribi ex catalogo iam fol. 7 inserto. Libro absoluto et iam in choro S. Willibaldi posito, Gundechar ipse postea manu propria nitidissima hic illic quedam inseruit, scilicet fol. 1, 204-204, nomina episcoporum et canonicorum  suo tempore defunctorum; fol. 122 excerptum ex canonibus; fol. 127, 128, quedam in Kalendario. Ab aliis suppleri fecit fol. 11 dedicationes ecclesiarum libro iam confecto factas, fol. 121, 122, excerpta quedam canonum.

Ita librum Gundechar moriens Ecclesie sue reliquit, ubi per seculum intactus remansit. Primus qui aliquid adderet fuit Otto episcopus a. 1182-1195. Hic in fol. 11-12 uario tempore adiecit ecclesias quas ipse dedicauit, numero 107. Gundecari imagini adscripsit diem transitus, et in sequenti pagina, a Gundecharo uacua relicta, eodem planemodo quo ille inceperat, sex successores eius pingi fecit, in folio 6* assuto summo septimum et se octauum, quibus singulis et uersus et annos addidit,  in omnibus accuratissime Gundecharum imitatus.---Alius statim post mortem Ottonis diem eius obitualem imagini adscripsit, idemque in uacua pagina fol. 12, 13, annales breuissimos inseruit quos infra proponemus.---Secundus continuator intra a. 1229-1234 in fol. 6* ab Ottone assuto sub huius imagine tres eius successores pinxit diuerso paululum a precedentibus modo, uno tecto turrito comprehensos, arte pictoris maiore, cura in uersibus adiectis minore. Annos omisit.---Konradus de Kastel canonicus Eichstetensis, a. 1244 duernionem prefixit, cui inscribi fecit indicem codicis et acta litis de presidio concilii Maguntini a. 1243, cui ipse interfuit  . His ipse a. 1256 manu propria subiunxit breuem notitiam de eleemosynis in translatione  sancti Willibaldi collectis; paulo post ampliorem de eadem translatione atque de miraculis narrationem  ; eodem fere tempore atque calamo fol. 13 continuauit que post Ottonis mortem ibi inserta fuerant; fol. 204 Gundecari catalogum defunctorum canonicorum ad sua usque tempora deduxit; fol. 122 inter lineas et in spatio uacuo scripsit Anno D. 1015---reuixit; fol. 123-128 per Kalendarium plurima hic illic notauit, repetens plerumque que iam alibi scripserat; fol. 5, 6, 6*, ad imagines episcoporum annos quos Gundechar omiserat, de suo suppleuit, multaque alia margini aspersit. Sed hec omnia per totum librum tam inordinate sunt coniecta, tamque confusa, toties repetita,  tot denique tantisque erroribus horrida, ut cautissime tantum legi debeant nec fides ipsis haberi nisi ubi aliis testimoniis confirmantur.---Tertius continuator paulo post a. 1279 in fol. 6* uerso sex sequentes episcopos pingi fecit uersusque superscripsit, plane ut Gundecharus.

Hi tres in omnibus fere Gundecari uestigia presserunt.  Sed nouam prorsus uiam et quam sequentes omnes tenuerunt, a. 1297 quartus ingressus est. Hic nouum folium inseruit, quod medium Reimbotonis episcopi imagine ornauit precedentibus longe maiore; ad margines non iam uersum, sed uitam contexuit sat amplam calamo continuo.---Quintus, Thomas, notarius Chunradi episcopi, a. 1305 uel post duo iterum folia inseruit, in quorum altero Chunradum, in opposito comitem Gebhardum episcopo castrum suum Hirsperg offerentem representauit, margines uitis eorum destinauit. Postea in pagina sequenti Ioannem posuit, itidem cum uita breuiori. Idem etiam per fol. 5, 6, 6*, additamentis Konradi noua adiecit, et miraculorum Gundecari a. 1309 factorum narrationem in quatuor foliis indici  prefixit  .---Sextus continuator, Thomam imitatus, et pictore usus eodem, Marquardi uitam et imaginem a. 1324 condidit in nouo folio, cuius primam paginam uacuam reliquit.---In hac septimus a. 1355 uitam Philippi suppleuit, ad imaginem sat rude pictam in qua nouo genere episcopus representatur non iam solus, sed populo benedicens infra prostrato. Idem auctor eodem calamo post sexti continuationem uitas Gebhardi, Friderici, Heinrici, Alberti subiecit cum imaginibus ab eodem quo Philippi pictore factis; in quauis episcopus post cuius sedem duo uassali conspiciuntur, iuramentum recipit capituli.---Octauus a. 1365 Bertholdi uitam atque imaginem addidit, calamo continuo, ut et sequentes omnes fecerunt; nonus Rabuonis a. 1383;  decimus Friderici Iu a. 1415; undecimus Ioannis II, paulo post a. 1429; duodecimus Alberti II, a. 1445, pictore eodem quo precedens; tertius decimus a. 1464 Ioannis de Eych, perpulchre picti. Anno 1496 Leonhardus Angermair uitam Wilhelmi episcopi, cuius capellanus et confessor fuerat, composuit, iubente episcopo Gabriele, qui et imaginem Wilhelmi ante altare prostrati fieri curauit a pictore uere prestantissimo. Ab eodem pictore Gabriel intra a. 1501 et 1521 se ipsum representari fecit, in ecclesia Bambergensi a. 1501 uitum Truchsess in episcopum consecrantem, presente Friderico duce Saxonie multisque aliis ad uiuum depictis; que pictura et arte et colorum splendore omnium pulcherrima  eadem codicis ultima est. Iubente Mauritio, post annum igitur 1539, quintus decimus continuator Gabrielis et Christophori uitas breues subiunxit, huius imagini locum relinquens; sed defuit pictor. Sextus decimus Mauritium, Eberhardum, Martinum, Gasparum, Ioannem uno calamo breuiter complexus est post a 1612; septimus decimus Ioannem Christophorum a. 1637; decimus octauus Marquardum II post 1685; decimus nonus a 1697 Ioannem Eucherium. Reliquis membrana uacat.

LIBER PONTIFICALIS iam statim post Gundecari obitum exceptus fuit ab anonymo Haserensi; dein a. 1471, uel paulo post, a monacho Blankstetensi, qui ex ipso, ex anonymo Haserensi et ex Adalberto Heidenheimensi compilauit Librum episcoporum  Eystettensium, satis ieiunum, de suo nil fere addens nisi uersus aliquot nil dicentes, nullius prorsus utilitatis  ; seculo XuI ab auctore Chronice Eistetensis uernacule, que tota inde fluxit  ; post a Bruschio, Häuslero, Gretsero, Leubl, Falkenstein. Edita ex eo fuerunt nonnulla a Gretsero  , sed excerpta tantum hic illic per opus dispersa; alia quedam a Boschio  . Integrum Gundecari opus nunc primum prodit ex ipso libro, quem e sacrario S. Willibaldi depromptum uir admodum reuerendus et ob egregiam qua me prosecutus est beneuolentiam grato semper animo mihi colendus, Dauid Popp, ecclesie cathedralis Aureatensis prepositus atque uicarius generalis, his ipsis diebus gratiose mecum  communicauit. Propono inde opus, quale Gundechar moriens illud reliquit, omissis tamen que ad officia ecclesiastica spectant, que non sunt Gundecari. Additamenta imaginibus apposita in notas reieci; reliqua per librum hic illic sparsa in unum collegi, Konradi maxime, reiectis tamen que ab hoc bis terque repetita nemini desiderium mouebunt. E continuationibus tres tantummodo priores hic subieci breuissimas adeoque Gundecari simillimas, ut nisi huic annexe per se prodire non possint; reliquas ampliores cum seculi quarti decimi scriptoribus edendas reseruauimus.

Aureati, die 2 Ianuarii 1845.


L. C. BETHMANN.





GUNDECHARI LIBER PONTIFICALIS ECHSTETENSIS EDENTE L. C. BETHMANN.


[Figure: [Figura] 16Kb] 

  Gundecar peccator, sancte Aureatensis ecclesie non suis meritis, sed diuina ordinante clementia octauus decimus episcopus, hunc ordinem  satis utiliter colligere et ex propriis impensis conscribere fecit, et conscriptum ad altare sancti Willibaldi Christi confessoris scilicet in eodem loco corporaliter  quiescentis, et ad seruitium sancti Saluatoris tradidit pro se ipso et pro omnium debitorum suorum remedio, maxime autem pro antecessorum suorum episcoporum refrigerio, pro quorum sacra reuerentia et condigna memoria imagines eorum et nomina et tempus quod in ordine episcopali uiuebant, diesque discessionis eorumdem hic annotare curauit, ut et ipsi apud Deum assiduis precibus illum adiuuare dignentur.


 Laudat in excelsis te sanctum spiritus omnis;
Te Cherubin laudat, Seraphin te semper adorat;
Et prece continua Sanctus clamant et Osanna [1 1Kb] .
Mortificat iehsu mortem, quam contulit esus,
Et super astra uehit uictor, que uicta redemit.
Discipulum matri Dominus dat sub uice nati,
 Et matrem nato propriam dat huic sibi caro [2 1Kb] .
 Constituit uite Deus hos exemplar utrique,
De quibus hoc mundo sonuit uox ore rotundo.
Sparsa fides uerbis in eis nec mansit inermis.
Gundekar antistes uix tali nomine dignus
Me precibus sacris rogo de uiciis reparetis [3 1Kb] .
Willibalde tuis fer opem per dona salutis.
Esse Bonifaci fac nos bonitate capaci.
Wunnebalde tuos rege cum cunctis Sualaueldos.
 Nos Waltburga Deo conterminet anglica uirgo.
uite puer fortis, pene nos subtrahe mortis.
 Tu prece condigna Gunthildis adesto benigna.
Sit de Dietkero plebi spes, gratia clero.
Fac solem uite nobiscum, Sola, manere.
Ulcera peccati fofeat medicina Kadoldi.
Nobis, Anno, datos fac annos esse beatos.
Deothardi uotis ueniat protectio nobis.
Crimine polluto ueniam prece conferat Uto.

 Isti sunt uiri sancti, quos elegit Dominus in caritate non ficta, et dedit illis gloriam sempiternam; quorum doctrina fulget ecclesia ut sol et luna [4 2Kb] :

Willibalde, tuos primus regis Aureatenses.

 Sedit a. 36. Anno inc. Domini 781. Non. Iul. obiit.

Gerhoch inde pius pascebat ouile secundus.

Tercius est Aganus celesti dogmate plenus.

Laudibus eximius Adalunc micat ordine quartus.

Altine quos pastor sequitur uirtutis amator.

Post hos Otkerus succedebat uice sextus.

Isti quinque episcopi, Gerhoch, Aganus, Adalunc, Altune, Otker, 100 annos uiuendo compleuerunt  .

Isti sunt triumphatores et amici Dei, qui contempnentes  iussa principum, meruerunt premia eterna; modo coronantur et accipiunt palmam [5 1Kb] : Septimus ecclesiam Gotescale procurat eandem.

Sedit a. 3. 882o anno 2. Id. Nou. ob. Est Erchaanboldus octauus in ordine magnus.

Sedit a. 21. 902o anno 13. Kal. Oct. ob. Inde potestatem capit Oudalfridus eandem.

Sedit a. 31. 933o anno Kal. Ian. ob. Exin Starchandus regit ecclesiam uenerandus.

Sedit a. 32. 965o anno 3. Id Febr. ob. [6 1Kb] . Musicus inde locum Regenoldus rexit eundem.

Sedit a 24. 989o anno 2. Non. Apr. ob. Hinc malus ipse malis Megengoz, largus egenis.

Sedit a. 24. 1014. anno 4. Kal. Maii ob.  Hinc Gundcharus uirtutum germine clarus.

 S. a. 5. 1019o a. 13. Kal. Ian. ob. Post hunc Waltherius colit ecclesiam uenerandus.

S. a. 2. 1021o a. 13. Kal. Ian. ob. Hinc Heribreht, flentem qui nullum spreuit egentem.

S. a. 22. 1042o a. 9. Kal. Aug. ob. Gezmannus paucis presul fuit inde diebus.

S. menses 2. 1042o a. 16. Kal. Nou. ob. Et post [7 1Kb] hunc Gebehart, Romam [8 1Kb] qui deinde regebat.

S. in episc. 13, in papatu 2 a. 1057o a. 5. Kal. Aug. ob. [9 1Kb] . Gundekar ecclesiam presens modo dirigit ipsam [10 1Kb] .

 Anno Dominice incarnationis 1019o  Gundechar peccator in festo sancti Laurentii martyris natus est, anno autem 1057o episcopus electus est, anno autem 1058o  episcopus ordinatus est, etate quippe 38 annorum. In designatione uero eiusdem episcopi Gundekari aderant 4 episcopi, in susceptione uirge pastoralis 14, in ordinatione uero 14. In 13. Kal. Sept. erat designatio, 3. Non. Oct. uirge pastoralis susceptio, 16. Kal. Nou. intronizatio, 6. Kal. Ian. episcopalis consecratio. De sessione uero Christo notum esse credo [11 1Kb] .

 Gundechar peccator sancte Aureatensis ecclesie 18us episcopus tradidit hunc librum ex propriis impensis conscriptum ad altare sancti Willibaldi Christi confessoris scilicet in eodem loco corporaliter quiescentis, et ad seruitium sancti  Saluatoris.


Hec sunt nomina episcoporum sancte Aureatensis ecclesie in honore sancti Saluatoris constructe.

Anno ab incarnatione Domini 781. sanctus Willibaldus Non. Iul. consortium conscendit angelorum, etate quippe 77 annorum; sedit annos 36.

Gerhoch obiit 4. Non. Febr.

Aganus obiit 8. Idus Nou.

Adalunc obiit 8. Kal. Aug.

Altune obiit 8. Kal. Mart.

Otker obiit 880 [12 1Kb] anno 2. Non. Iul. Isti quinque episcopi omni illorum directionis numero diligenter  in unum collecto centum annos compleuerunt.

Gotescalch obiit 882o anno, 2. Id. Nou.; sedit annos 3.

Erchanbold obiit 992o anno, 13. Kal. Oct.; sedit annos 20 [13 1Kb] .

Oudalfrid obiit 933o anno, Kal. Ian.; sedit annos 31.

Starchand obiit 965o anno, 3. Id. Febr.; sedit annos 32.

Reginold obiit 989o anno, 2. Non. Apr.; sedit annos 24.

Megengoz obiit 1014o anno, 4. Kal. Maii; sedit annos 24.

Gundechar obiit 1019o anno, 13. Kal. Ian.; sedit annos 5.

 Walthere obiit 1021o anno, 13. Kal. Ian.; sedit annos 2.

 Heribertus obiit 1042o anno, 9. Kal. Aug.; sedit annos 20 [14 1Kb] .

Gezeman obiit 1042o anno, 16. Kal. Nou.; sedit 2 menses.

Gebehardus obiit 1057o anno, 5. Kal. Aug.; sedit in episcopatu 13 annos, in papatu 2, et uictor uocatus est.

Post istos autem eiusdem sancte Aureatensis ecclesie Gundechar [15 1Kb] fratrum ultimus, sed tamen tunc temporis domine imperatricis Agnetis capellanus, in hanc eandem sedem 13 Kal. Sept. , his subnotatis episcopis presentibus, Luitboldo Magontiacensi archiepiscopo, Widone Mediolanensi  archiepiscopo, Guntherio Babenbergensi episcopo, Anshelmo Lucensi episcopo, Triburie est annulo inuestitus; et in 3 Non. Octobris, istis autem subnotatis episcopis presentibus, Luitboldo Mogontino archiepiscopo, Annone Coloniensi archiepiscopo, Eberhardo Treuirensi archiepiscopo, Widone Mediolanensi archiepiscopo, Gebehardo Ratisponensi episcopo, Adalberone Wirceburgensi episcopo, Arnoldo Wormaciensi episcopo, Chuonrado Spirensi, Hecilone Strazburgensi, Rumaldo Constantiensi, Dietinaro Curiensi, Dieterico Wirtunensi, Ermenfrido Situnensi, Oudalrico Papiensi, exceptis abbatibus et alio multo clero, uirga pastorali, sui ipsius cleri militieque et etiam familie communi laude et  uoto, Spire est honoratus et in 16 [16 1Kb] Kal. Nou. in sedem episcopalem Dei gratia inthronizatus. In die autem sancti Ioannis apostoli plus ceteris Deo dilecti,  in loco qui dicitur Pfolede  ad summum gradum prouectus est sacerdotis. Interfuit etiam sue consecrationi dominus eius quartus Heinricus rex et eius mater dilecta Agnes imperatrix augusta, cuncta ad eius ordinationem necessaria disponens pro capellano, quasi deberet pro filio. Interfuit etiam eidem consecrationi dominus Hiltebrandus, sancte Romane et apostolice sedis cardinalis subdiaconus, tunc temporis in has partes ad regem Heinricum apostolica legatione functus [17 1Kb] . Insuper etiam affuere iam prefati episcopi confratres, fraternum et benignum in ordinando prebentes auxilium, Luitboldus Mogontinus archiepiscopus, Engilhardus Magdeburgensis archiepiscopus, Adalbertus Premensis archiepiscopus, Rumaldus Constantiensis  episcopus, Chounradus Spirensis, Guntheri Babenbergensis, Hecil Hiltenesheimensis, Immeto Podelbrunnensis, Sizo uerdunensis, Brun Misenensis, Woffo Merseburgensis, Anshelm Lucensis, Ermenfridus Situnensis, et unus de regione que dicitur Bolani  .

Hanc descriptionem Gundechar peccator sancte Aureatensis ecclesie 18us episcopus fieri precepit, ut quisquis eam uideat, has subnotatas ecclesias simul et altaria ab illo consecrata esse cognoscat.

 Inprimis super principale altare sancti Saluatoris. Anno ab incarnatione Domini 1060, anno autem constitutionis huius episcopii 317 [18 1Kb] indictione 13. regnante quarto Heinrico rege, constructum et consecratum est hoc altare, simul et  ecclesia consecrata est 5. Kal. Nou. a Gundecharo II. huius sancte sedis 18o episcopo, ordinationis uero sue anno 3. in honore et nomine sancti Saluatoris et eius sacratissime natiuitatis [19 1Kb] . . . . His igitur omnibus in unum collectis proportionibus [20 1Kb]  fiunt 156.

Super altare sancti Willibaldi, quod est in medio choro. Anno ab incarnatione Domini 1060, anno autem constitutionis huius episcopii 317. indictione 13. regnante quarto Heinrico rege, consecratum est hoc altare in medio choro a Gundecharo huius sedis  sancte Dei gratia uenerabili 18o episcopo 11. Kal. Aug. . . . His igitur collectis portionibus fiunt 74  .

 Super altare sancti Oudalrici confessoris Christi et sancte Gunthildis uirginis. Anno ab incarnatione Domini 1060, anno autem constitutionis huius episcopii  317. indictione 13. regnante quarto Heinrico rege, constructum et consecratum est hoc altare Nonis Nou. a Gundecharo II. huius sancte sedis 18o episcopo, ordinationis uero sue anno 3. in  honore et nomine. . . . Quibus collectis fiunt 88.

Super altare quod est in capella sancte Marie et sancte Ioannis euangeliste. Anno ab incarnatione Domini 1062, anno autem constitutionis huius episcopii 319. indictione 15. regnante quarto Heinrico rege, constructum et consecratum est hoc altare, simul et ecclesia consecrata est 16. Kal. Nou. a uenerabili Gundecharo huius sanctissime sedis 18o episcopo, ordinationis uero sue anno 5, in qua etiam die ipse primum sedem intrauit episcopalem,  adiuuante et cooperante domno Mantuano episcopo Heliseo, in  honore. . . . Preter istas reliquias imposuit domnus episcopus in ipsum altare crucem suam argenteam, quam solitus erat in collo suo pendentem habere ad missam  ; in qua cruce subnotate reliquie sunt collocate. . . . His portionibus in unum collectis fiunt 172.

Super altare ad sanctos apostolos Petrum et Paulum et reliquos. Anno ab incarnatione Domini 1064, anno autem constitutionis huius episcopii 321. indictione 2. regnante quarto Heinrico rege, consecratum est hoc altare Kal. Aug. a uenerabili Gundecharo huius sancte sedis 18o episcopo, ordinationis sue anno 6. in nomine. . . . His portionibus collectis fiunt 54.

 Super altare ad sanctam Crucem. Anno ab incarnatione Domini 1664, anno autem constitutionis huius episcopii 321, indicti ne 2. regnante quarto Heinrico rege, regni uero eius anno 8. consecratum est hoc altare 18. Kal. Oct. a Gundecharo II. huius sancte sedis 18. episcopo, ordinationis uero sue anno 6. in honore. . . . . . . . . . . .  His portionibus in unum collectis fiunt 40.

Super altare sancti Bonifacii martyris in cripta. Anno ab incarnatione Domini 1064. indictione 2. regnante quarto Heinrico rege, translatum est hoc altare de loco tenebroso ad lucidum, et consecratum est Non. Iun. a uenerabili Gundecharo huius sancte sedis 18o episcopo, in nomine. . . . . . His portionibus  in unum collectis fiunt 26.

Super altare sancti uiti martyris in cripta. Anno ab incarnatione Domini 1064. indictione 2. regnante quarto Heinrico rege, translatum est hoc altare de loco tenebroso ad lucidum, et consecratum est . . His portionibus in unum collectis fiunt 24.

Anno ab incarnatione Domini 1071, indictione 9. anno autem constitutionis Eichstatensis episcopii  328. regnante quarto Heinrico rege, consecratum est principale altare Haserensis ecclesie, simul et ecclesia Kal. Oct. a Gundecharo II. sancte Eichstatensis ecclesie 18o episcopo, ordinationis uero sue anno 14, adiuuante et cooperante sancte Augustensis sedis uenerabili episcopo Embrichone, in honore . . . . . . . . . . . . . . . . .

 His omnibus in unum collectis portionibus fiunt 49.

Istas quas hic cernitis subnotatas ecclesias consecrauit Gundechar sancte Aureatensis ecclesie 18us episcopus: Solzchirichun. Outinhouen. Geimpfingen. Idsteten. Wizenchirichen. Pemminueld. Ruite. Tegeningen, Gouliubesê. Hagenesberc. Denchendorf. Mageresheim. Stéten Wizenburc. Ellingen. Stepfenheim.  Wetelesheim. Moresbach. Tanne. Truhemuotingen. Suaningun. Lanteresheim. Arenburen. Eschelebach. Suináhe. Owenhûsen. Hacburg. Eschinebach. Ezziliwangen. Mecchenhusen. Slawanishusen. Bergile. Eginhusen. uache. Lerenburen. Mouenheim. Wemedingun. Wattenhouen. Troumueld. Altheim. Rote. Alderesheim. In episcopatu Mogontiacensi tres. Et in 5 Kal. Nou. consecrauit ipsam sedem suam Eichstete, domum scilicet propriam sancti Willibaldi. Radispone. Reite. Lóchheim. Pappenheim. Puôch. Weistheim. Hachelingun. Et unam in Eistete ad sanctum Nicolaum. Gerungesberch. Sconenberc. Otenessâzze. Meningen. Liubenstat. Capellam sancte Marie et sancti Iohannis euangeliste in Eihstete. Biricchingen. Affolterpach. Berohouen. Routmundeshouen.  Wachenhouen. Neuselingun. Bergen. Holenstein. Bônlenten. Rébedorf. Tollenstein. Langenrich. Puoch. Otingun. Domum sancte Marie Spire. Domum Sancte  Marie Auguste. Abbatesberc. Steinberc. Wizzenloch. Foigelstal. Solenhóuen. Blûmuelt. Muntelingun. Susenhouen. Salehach. Wimirisheim. Wizenburg. Ebenruith. Ab domum Richardi. Stirne. Oberendorf. Lantbirgehouen. Rochingun. Saldericheshusen. Heingi. Sitenbach. Bfrundorf. Domum sancte Afre et sancti Oudalrici Auguste. Domum sancti uiti Haserieth. Lellenuelt. uinuistat. Ottingun. Schammach. Chebenhule. Tuigingen. Hagenhusen. Alefeld. Owenhusen. Antenberch. Widenewanch. Tanhusun. Hégeberch. Abinberch. Capellam  sancte Marie. Capellam sancti Michahelis in turribus constitutas. Witeneshaim. Anesuelt. Ouzzingun. Haimenesuurt. Giseleshaim. Tetenhaim. Egiwile. Ureniheim. Onningun [21 1Kb] . Zennehusen. Ruteschirchen.

 Super sancti Michahelis altare in turre australi. Anno ab incarnatione Domini 1072. indictione 10. constructa est hec capella a Gundekaro huius sancte Aureatensis eccle. 18o episcopo, consecrata uero  6. Id. Iul. a Sigehardo sancte Aquileiensis ecclesie diuina dispensante prouidentia uenerabili patriarcha, astante et cooperante prenominato episcopo Gundekaro, in honore . . . . . . . . . . .

Super altare sancte Dei genitricis Marie perpetue uirginis et sancti Iohannis Baptiste et sancti Iohannis euangeliste et sancte Marie Magdalene et sancte Marie Egyptiace in turre. Anno ab incarnatione Domini 1072. indictione 10. constructa est hec capella a Gundekaro huius sancte Aureatensis ecclesie 18o episcopo, consecrata uero 6. Idus Iulii a Gebehardo, Dei ordinante clementia sancte Salzburgensis ecclesie archiepiscopo, asstante et cooperante prenominato episcopo Gundekaro, in honore [22 1Kb] . . . . . . . . . . . . . .

 Super altare sancti Willibaldi in cripta. Anno Dominice incarnationis 1074. indictione 12. regnante quarto Heinrico rege hec cripta et hoc altare consecratum est 17. Kal. Iul. ab Embrichone Augustensi et a Gundekaro, huius sancte sedis 18o episcopo, in honore. . . . . . . . . . . . . .

 Super altare sancti Kiliani martyris in cripta. Anno Dominice incarnationis 1074. indictione 12. regnante quarto Heinrico rege hoc altare constructum et consecratum est 8. Idus Iul. a Gundekaro, huius sancte sedis 18o episcopo in honore [23 2Kb] .

3 Kal. Febr.13 Kal. Mai.Non. Iul.Eihstetensis.6 Kal. Nou.6 Kal. Ian.
 Kal. Ian. 	Oudalfridus episcopus obiit Eichstatensis [24 1Kb] .
11 Kal. Febr. 	Dedicatio ecclesie S. Nicolai.

Perangerus obiit.
4 Non. Febr. 	Gerhoch episcopus Eihstatensis obiit.
7 Id. Febr. 	Gepa obiit.
3 Id. Febr. 	Starchandus episcopus Eihstatensis obiit [25 1Kb] .
16 Kal. Mart. 	Gisela imperatrix obiit .
8 Kal. Mart. 	Altuni episcopus Eihstatensis obiit.
4 Kal. Mart. 	Reginoldus archidiaconus obiit.
Non. Mart. 	Adalheid obiit.
16 Kal. Apr. 	Gebehardus episcopus Ratisponensis obiit.
2 Non Apr. 	Reginoldus episcopus Eihstatensis obiit [26 1Kb] .

Leo nonus papa sancte memorie in Christo obiit. 
10 Kal. Mai. 	Eleuatio corporis sancti Willibaldi confessoris et episcopi [27 1Kb] . 
4 Kal. Mai. 	Megingaudus episcopus Eihstatensis obiit.
3 Non. Mai. 	Meginwardus peregrinus et exul propter Deum in reditu de Ierosolimis felici et optato bonis omnibus transitu migrauit ab Dominum.
4 Id. Mai. 	Mathild obiit.
3 Id. Mai. 	Gebeno de Pouloch sancte conuersationis uir migrauit ad Dominum.
Kal. Iul 	Aaron obiit.
2 Non. Iul. 	Otker episcopus Eistatensis obiit.

Sancti uillibaldi confessoris et episcopi. Irmingart obiit mater episcopi G.
11 Kal. Aug. 	Ordinatio sancti uillibaldi.
9 Kal. Aug. 	Heribertus episcopus Eihstatensis obiit. 
8 Kal. Aug. 	Adalunc episcopus Eihstatensis obiit.
5 Kal. Aug. 	Obitus uictoris pape. 
4 Id. Oct. 	Dedicatio capelle sancti Michelis

2 Id. Oct. 	Dedicatio ecclesie sancte Waltpurge uirginis. Eodem die dedicatio capelle superioris ad sanctum Laurentium.
16 Kal. Nou. 	Dedicatio capelle sancti Iohannis euangeliste  in qua domnus episcopus Gundechar secundus sepulturam suam preordinauit. Gezmannus episcopus obiit . Gundechar episcopus sedem episcopalem primum intrauit .
13 Kal. Nou. 	Dedicatio ecclesie sancti Quirini martiris.
12 Kal. Nou. 	Reginheri obiit, pater Gundecari episcopi.

Hatto laicus obiit.
5 Kal. Nou. 	Dedicatio Aureatensis ecclesie .
Non. Nou. 	Dedicatio altaris sancte Gunthildis .
Id. Nou. 	Aganus episcopus Eihstatensis obiit.
4 Id. Nou. 	Dedicatio basilice sancti Martini.
Id. Nou. 	Gotescalc episcopus Eihstatensis obiit [30 1Kb] .
16 Kal. Dec. 	Abraham presbiter obiit.
11 Kal. Dec. 	Touta soror episcopi Gundecari obiit [31 1Kb] .
9 Kal. Dec. 	Dedicatio ecclesie iuxta ripam fluminis in Eihstete.
2 Kal. Dec. 	Dedicatio capelle domini episcopi.
13 Kal. Ian. 	Gundekarus et Walterus episcopi Eihstatenses obierunt.

Ordinatio Gundekari episcopi .

 Hec [32 1Kb] sunt nomina episcoporum semper in Christo sancte ac felicis memorie post nostram ordinationem  defunctorum. Stephanus papa. Nicolaus papa. Luitpoldus Mogontinus. Arnoli Wormaciensis. Chouno Spirensis. Hezil Starzburgensis [33 1Kb] . Heinricus Augustensis. Purchart Halberstatensis. Sizo uerdunensis. Guntheri Babenbergensis. Seuerus Pragensis. Peldinc Iuuauensis. Gebehart Ratisponensis. Egilbertus Patauiensis. Engilhart Magdaburgensis. Woffo Merspurgensis. Winitheri Merseburgensis. Ruotpertus Monasteriensis. Tancwart Brandenburgensis. Brun Misenensis. Appulin Friteslariensis. Hatto Tredendinus. Dietbolt ueronensis, Gotebolt Aquileiensis. Pernhart Padnensis. Wolfram  Bellunensis. Waltoff Paduensis. Megingoz de Pola. Roitcher Taruisiensis. Adalbero Regiensis. Adalman Prixiensis. Arnolt Retiensis. Penno Cumanus. Pernhart Fercellensis. Ambrosius Pergamensis. Penzo Adrianus. Eberhart Treuerensis. Reginheri Misenensis. Huc uesuntinus episcopus. Oudalricus Papiensis. Einhart Spirensis. Rabenger Aquileiensis. Perenger Osneburgensis. Roumalt Constantiensis. Adalbero Wormaciensis. Uto Tullensis. Wolfram Taruisiensis. Tietmar Curiensis. Adalbero ueronensis. Petrus Asculensis. Wido Mediolanensis. Heinricus Rauennensis. Kadelhohc Parmensis. Adalbertus Premensis. Berngerus Basileensis. Bonifacius Albanensis. Petrus Damianus cardinalis tituli ad S. Rufinam.  Adalbero Metensis. Oudalger Tergestensis. Perthold Abrutensis. Hademar Polensis. Ratolfus  Sleswigensis. Liudegerus uicentiensis. Alexander papa. Huswart ueronensis. Oudalricus Prixiensis. . . . . . . . . . . 66 [34 1Kb] .

 Hec [35 1Kb] sunt nomina fratrum canonicorum, qui ex congregatione Eistatensi nostre recordationis tempore effecti sunt episcopi. Leobardus Radburgensis. Gebehardus Rauennensis. Goteboldus Aquileiensis. Gebehardus qui et uictor papa. Burchardus Paduensis. Erchanbertus Firmensis. Richolfus Tergestensis. Helyseus Mantuanus. Woffo Merseburgensis. Perengerus Osenbruggensis. Gundechar Eistetensis. Purchardus Basiliensis. Heribertus Tergestensis. Pero uincentiensis.

 Hec [36 1Kb] sunt nomina fratrum canonicorum nostre recordationis tempore ex Eistetensi congregatione  defunctorum. Adalo camerarius. Penno prepositus, Tiemo prepositus. Reginolt magister scolarum. Purcman cellerarius. Egilolf archipresbyter. Eceman Firmensis episcopus. Wichart presbyter. Roitger presbyter. Oudalhart cellararius. Gundolt parrochianus. Gunderam magister scolarum. Wicpoto presbyter. Rouzo custos ecclesie. Heripreti diaconus. Hecil subdiaconus. Babo presbyter iunior. Woffo decanus. Wichart camerarius. Reginolt camerarius. Tiemo prepositus. Witelo presbyter. Sizo subdiaconus. Abel subdiaconus. Woffo subdiaconus. Eberolf. Eceman presbyter de S. Waldburga. Gotescalch presbyter. Chouno presbyter. Adalbertus presbyter. Chounradus imperator. Gisila imperatrix. Poulo inclusus. Richiza conuersa. Hicela conuersa.  Acela conuersa. Leobardus episcopus Gebehardus archiepiscopus. Woffo episcopus. Perengerus episcopus. Puchardus episcopus. Dietericus propositus. Reginolt decanus. Wolfdrigi presbyter. Ilesunc archidiaconus. Macelin prepositus. Meginbolt presbyter. Egilolf presbyter. Engilman presbyter. Wiso cellararius. Meginwart diaconus. Luitfridus subdiaconus. Ilesunc decanus. Gunzo presbyter. Hartwic subdiaconus. Abraham archipresbyter. Marcwart diaconus. Meginwart presbyter. Babo prepositus. Goteboldus patriarcha. Luithere presbyter. Eppo subdiaconus. Marcwart subdiaconus. Mereboto archidiaconus. Reginolt medicus presbyter. Gundolt diaconus. Heribertus subdiaconus. Purcman presbyter.  Lanzo presbyter. Giselbertus cellararius. Wiceman diaconus [37 1Kb] .




OTTONIS ET ALIORUM CONTINUATIONES.


  1Kb] 
    Quando uiuebat Gebehart, in iure uigebat.
    S. a. 24. 1149o 16. Kal. Apr. ob.
    Non uirtutis egens Burchardus erat bene degens.
    S. a. 4. 1153o Burchardus episcopatum resignauit.
    Counrado tota lex iuris erat bene nota.
     S. a. 18. 1171o Id. Ian. ob.


 Post hos dux gentis Egelolf fuit Aureatensis.

S. a. 11. 1182o Egelolfus electus propter amissionem  loquele episcopatum non ordinatus sponte in Kal. Oct. resignauit.

Otto sue uite deducit tempora rite  1Kb]

Hertwicus [39 1Kb] uitam duxit uirtute politam  1Kb]

Heinricus paucis bona fecit multa sub annis  1Kb]

uix [40 1Kb] fuit Heinrico similis uirtutis amico  1Kb]

Heinricus siquidem patri successit eidem  1Kb]

Est hunc non modicus in iure sequens Fridericus  1Kb]

 Est Engelhardus rectis celer, ad mala tardus  1Kb]

Cunctis Hiltbrandus gratus fuit et uenerandus [41 1Kb]  1Kb]


 Fol. 12* manus s. XII, ex. hec scripsit calamo continuo:

 Anno milleno centeno cominus uno Ierusalem Franci capiunt uirtute potenti.

1105o anno incarnationis Domini Heinricus, rex filius imperatoris Heinrici, contra patrem suum in regnum surrexit.

1106. Heinricus quartus imperator obiit.

1107. Heinricus post mortem patris regnauit 19 annis.

1108. Heinricus rex magnam expeditionem in Italyam fecit et Pascalem papam Rome cepit.

1116. Terre motus factus est per uniuersam terram.

1125. Heinricus imperator obiit. Lotharius in  regnum eligitur.

1131. Lotharius rex profectus est in Ytaliam.

1132. Eclypsis solis facta est 4. Non. Aug. hora 9.

1136. Lotharius imperator obiit.

1138. Cuonradus rex eligitur.

1146. Cuonradus et Ludewicus reges Ierusalem pergunt.

1150. Cuonradus rex Ierosolimam reuersus est.

1152. Cuonradus rex obiit, et Fridericus ei successit.

1156. Fridericus rex imperator ordinatur.

1158. Fridericus imperator Medyolanum subegit.

1162. Funditus deleuit.


Eadem in fol. 13 pergit.

1098o anno incarnationis Domini Uodaricus [42 1Kb]  Eistetentis episcopus obiit. Cui succedens Eberhardus episcopus 1112o obiit. Cui succedens Uodalricus tempore Heinrici regis, qui post patrem regnauit, 1125o obiit. Cui succedens Gebehardus eo anno quo Heinricus imperator mortuus est, 1148o obiit  . Cui succedens Burkardus episcopus tempore Cunradi regis, 1153o obiit. Cui succedens Cuonradus episcopus tempore Friderici regis, 1171o obiit. Cui succedens Egelolfus electus, 1183  propter amisionem loquele et manus dextere debilitatem episcopium inutilis sponte resignauit. Cui eodem anno Otto episcopus succedens, 1196o obiit  .


Konradus de Kastel, statim pergit:

 Cui eodem anno Hertwicus comes de Sulzpah  et maior prepositus succedens tempore Philippi regis, 1224o obiit  , tempore Friderici regis et imperatoris, qui inperator anno Domini 1250 obiit; natus uero eius rex Cunradus 1254 obiit. Episcopo uero Hertwico mortuo, cui eodem anno Fridericus episcopus succedens  . Cui successit eodem anno  episcopus Heinricus de Zeuppelingen . Illo uero mortuo, cui successit Heinricus episcopus dictus de Tisschingen. Eo uero mortuo cui successit Heinricus episcopus dictus de Rabenspurc. Hi uero quattuor episcopi post mortem Hertwici episcopi prenotati uixerunt episcopi temporibus Friderici inperatoris et Heinrici eius nati 13 annis. Quibus uero episcopis successit Fridericus episcopus dictus de Parspere , tempore etiam Friderici imperatoris et Cunradi regis eius nati, qui supernotati sunt. 1246o idem Fridericus episcopus obiit. Cui successit Heinricus episcopus dictus de Wirtenberc, quem domnus papa Innocencius et Philippus eius legatus in Alemannia tempore cismatis ecclesie Eistetensi propter discordiam que creuerat inter  fratres, prefecit. In cuius temporibus, ut supra dictum est, Fridericus inperator et Cunradus eius natus mortui sunt. Eo episcopo etiam uiuente comes Willehelmus de Hollandia, post destitucionem Friderici quondam inperatoris prenotati per domnum Innocencium papam quartum, et post mortem Heinrici lancrauii Thuringe, qui post latam sentenciam apud Lugedunum contra prenominatum Fridericum in regem Romanorum electus erat, illo mortuo Romana ecclesia eundem Willehelmum eidem Heinrico substituit in rengno, 1248o anno, uiuente tamen Cunrado filio Friderici, qui etiam tunc uixit, qui pro rege se iessit. Qui Willehelmus rex contra Frisones magnum habens exercitum, anno Domini 1255o occisus est, 10. Kal. Dec. 


 Idem Konradus fol. 122', et per Kalendarium hec inseruit:

 A. D. 1015, tempore Gundekari I, episcopi Eistetensis, diuisio eiusdem sedis in terminis est facta, que extenditur donec ad proximam ripam que nuncupatur Pagancia  , et non ultra. Hec ordinacio et diuisio est facta aput Franchenuurt, presente inperatore Heinrico et multis principibus, in curia solemni, ad instanciam Eberhardi episcopi Babenbergensis primi, et inperatore procurante, in supsidium eorum noue plantacioni Babenberc, quo termini ex alia parte fluminis spectare dinoscantur.

Anno ab inc. D. 754, sanctus Bonifacius martirium  recepit. Anno ab i. D. 781, sanctus Williwaldus mortuus est. Anno ab i. D. 989, de terra in medio cripte eleuatus est, ubi requieuerat 208 annis, et ibidem sarcoffogatus erat, ubi requieuit 267 annis usque ad hec tempora. Alexandro papa regnante, anno ab i. D. 1256, 4 Idus Iunii, sanctus Williwaldus de cripta translatus est. Eodem etiam anno 3,  Id. Oct. beatus Williwaldus in monasterio sarcoffogatus est. Eodem uero anno Dominus Deus magnam gratiam ostendit ibidem omni populo in honorem et laudem beati Willibaldi, singnis multis et magnis faciendo. Acta sunt hec post mortem sancti Williwaldi annis 400 peractis 75o anno. Anno uero 76o plura fecit singna. Quidam curuus effectus est sanus de Augusto. Eodem anno puer aput Rushouen submersus, per eius intercessionem ad Dominum Deum reuixit.

 16. Kal. Febr. comes Gebehardus obiit, qui dedit Winposscungen.

Non. April. anno 1170, sanctus Tomas episcopus Canturiensis occisus est a rege Francie  .

7. Id. Apr. Bruno prepositus maior obiit, qui construxit  hospitale ad Scotos  .

6. Kal. Iul. Leo papa septimus obiit, qui sanctum Williwaldum canonizauit tunc episcopo Megengozo procurante  .

2. Kal. Iul. Siuridus decanus obiit, qui procurauit tapeta in monasterio.

11. Kal. Sept. Leo papa octauus obiit  .

2. Non. Oct. dedicatio ecclesie Kastellensis

10. Kal. Dec. rex Willehelmus dictus de Hollandia occisus est  .

Id. Dec. Fridericus imperator obiit 1251o anno  .


Alie manus ceue per Kalendarium hec habent:

 1279. 7. Kal. Apr. Hiltbrandus de Mern episcopus Eystetensis obiit 1279. qui procurauit erigi chorum  nouum beati Willibaldi, et constituit ibidem duos sacerdotes.

1297. 6. Kal. Sept. Reinboto episcopus Eystetensis obiit, dictus de Meilnhart, qui comparauit duo castra Werdenuels et Abenberh cum eorum attinentiis. Item instituit haberi plenum officium diebus sabbati de beata uirgine.

1305. 4. Non. Mart. obiit Gebhardus comes. 16. Kal. Iun. obiit domnus Conradus episcopus Eystadensis, dictus de Peffenhausen.

1324. 6. Id. Febr. obiit domnus Marquardus de Hagel episcopus Eystetensis.

1349. 19. Kal. Febr. obiit domnus Hainricus dictus Malso, qui legauit 400 libras Hallensium pro constructione noui chori.

 1397. 8. Kal. Febr. tonitrua et choruscationes apparebant in conuersione sancti Pauli, et postea in eadem ebdomada pluries apparebant. Et eodem anno circa antumpnum incepit regnare magna pestilencia in Eystett.

1406. 16. Kal. Iul. eclipsis solis in crastino sancti uiti.

1464. Prima Ianuarii obiit dominus Iohannes de Aych episcopus Eystetensis.

1474. 8. Id. Ian. natus est pater mei Mauricii episcopi, Bernhardus de Hutten.

 9. Kal. Mart. obiit pater meus, Bernardus de Hutten, anno 39.

  11. Kal. Mart. obiit mater mei Mauricii C episcopi a. 1544, Gertrudis de Weyers.



APPENDIX AD GUNDECHARUM.





ANONYMUS HASERENSIS DE EPISCOPIS EICHSTETENSIBUS EDENTE L. C. BETHMANN PH. D.






MONITUM.

 Auctor sequentis opusculi, patria Haserensis  ,  Woffoni Merseburgensi episcopo cognatus  , uixit  sub Gundecharo II, episcopo Eistetensi, a quo singulari habitus benignitate, imo secretis sepe consiliis est adhibitus  . Cui cum ultimum egrotanti iugiter assedisset et a. 1075 defuncti interfuisset funeri  , ad familiarem suum G. Wirceburgensem scripsit opus, incertum quot libris comprehensum, e quibus unus Libellus Agnetis imperatricis inscribebatur  ; alius, nouissimis Gundecari temporibus destinatus  , quasi pro introductione  , precedentium quoque episcoporum complectebatur historias, haustas ex libris S. Walpurgis  , ex Wolfhardi uita S. Walpurgis  , ex gestis S. Sole  , ex Gundecari Libro Pontificali  , e maiorum relationibus  et ex iis que auctor ipse uidit et audiuit  .  Atque hec portiuncula, superadiecta tantum ab auctore, una est que ex toto opere iam supersit; reliqua interciderunt, utrum casu temporumue iniuria, an ob acerba de Hildebrando iudicia  , nescimus. Unus etenim modo exstat codex, olim Rebdorfensis, chartaceus, forme quadrate, s. Xu exeunte una manu continua ita exaratus, ut scriba, Erasmus Pintzberger, uite sancti Wunibaldi atque Adalberti narrationi de monasterio Heidenheimensi statim Haserensis opus subiiceret, quasi pars esset Adalbertini, spatio nullo neque titulo distinctum, noua tantummodo linea incipiens; at non totum---procul dubio in codice quem excepit, totum non iam fuit---sed eam tantum partem, quam hic primi proponimus integram. Gretserus enim, qui  hunc ipsum codicem habuit, ex eo Adalberti librum integrum, nostrum excerptum tantum dedit in Catalogo episcoporum Eistetensium, Ingolstadii 1617, 4o. Nos eumdem codicem uiri summe reuerendi Dauidis Popp, prepositi Eistetensis, insigni beneuolentia nacti, accurate eum expressimus, ita tamen ut que in ortographia scribe esse appareret, ueluti e ubi pro e, c pro t ubiuis positum, tacite mutaremus correctiones quas alia manus ceua per totum codicem fecit ex ipso ut apparet libro uetustiori, in textum reciperemus; et de nostro quoque, que pretera emendanda uiderentur, emendaremus;---nam scriba digitis tantum, non ingenio usus est cum scriberet; sed hec ubiuis  indicauimus. Numeros etiam capitibus nos adscripsimus; in codice non exstant.


L. C. BETHMANN.

1. Flectendus hinc stilus est et ad alia quedam, ut supra diximus, scribenda dirigendus. Deberes quidem, frater karissime G., communis domini nostri Gundekari episcopi exequiis una mecum interfuisse , et singularem quam erga nos habuit benignitatem singularibus deplorasse querimoniis, ut memoria illius tanto apud te immortalior esset, quanto obitus eius qualitas notior, nec posset facile animo [1 1Kb] elabi quod propriis oculis contigisset intueri. Solent enim, ut nosti, uisa auditis notiora esse cordique tenacius adherere. Sed quia in seruicio alterius domini nostri, scilicet Wirzeburgensis episcopi constitutus, huic beatissimo  interesse non potuisti obsequio; ego autem qui egrotanti iugiter assidebam, pauca tibi de nouissimis [2 1Kb] eius edisseram: ea uidelicet intentione, ut quotiescumque hec inspexeris, anime eius eternam in Christo requiem depreceris. Et quia non solum nouissimis eius non interfuisti, uerum etiam in uita ipsius rarissime cum eo conuersatus es, quia uero is ego sum, quem dum aduiueret, secretorum suorum magna ex parte feceret conscium: nec ingratum nec inutile tum tibi tum etiam aliis arbitror, si de uita eius prius aliqua premisero, tumque demum de obitu illius que prolatu digna sunt adiecero.

2. Igitur qualiter ad pontificalem peruenerit [3 1Kb] dignitatem, ipse breuiter composuit, et eisdem pene quibus infra notatum est uerbis in nonnullis  libris  scriptum dereliquit. Neque enim aliud initium huic breuiario uolui dare, quam quod ipsum constat dictasse, in quo omnium antecessorum suorum sessiones et obitus dulcisona breuitate comprehendit, et post hoc de se suisque rebus non magis compendiose quam humillime subiecit hoc modo: Hec sunt nomina episcoporum sancte Aureatensis ecclesie in honore sancti Saluatoris constructe. Anno ab i. D. 781. sanctus Willibaldus confessor Christi pretiosus, Non. Iulii consortium conscendit angelorum. Episcopus autem factus cum esset 41 annorum  sedit in episcopatu 36 annos. Gerhoch obiit 4. Non. Febr. Aganus 8. Id. Nou. Adalunc 8. Kal. Aug. Altune 8. Kal. [4 1Kb] Mart. Otkerus  2. Non. Iulii anno ab i. D. 880. Isti quinque [5 1Kb] episcopi 100 annos compleuerunt. Gotescalcn [6 1Kb] s. a. 3, obiit 2. Id. Nou. Erchanbold s. a. 20, obiit 13. Kal. Oct. Udalfrit s. a. 31 [7 1Kb] , obiit Kal. [8 1Kb] Ian. Starkandus s. a. 32, obiit 3, Id. Febr. Reginolt s. a. 24, obiit 2. Non April. Megingoz s. a. 24, obiit 4. Kal. Maii. Gundechar s. a. 5, obiit 13. Kal. Ian. Walthere s. a. 2, obiit 13. Kal. Ian. Heribertus s. a. 20 [9 1Kb] obiit 9. Kal. Aug. Geceman s. menses 2, obiit 16 Kal. Nou. Gebehardus s. a. 15, obiit 5. Kal. Aug. Post istos autem eiusdem sancta Aureatensis ecclesie Gundechar secundus [10 1Kb] fratrum ultimus, ibidem ab infantia doctus et enutritus  , sed tamen tunc temporis domne imperatricis [11 1Kb] Agnetis capellanus, in hanc eandem sedem 13. Kal. Sept. duobus archiepiscopis  presentibus Triburie est anulo inuestitus, et in 3. Non. Oct. quattuor archiepiscopis et decem episcopis presentibus pastorali uirga Spire est honoratus, et in 16. Kal. Nou. in sedem episcopalem inthronizatus, in die autem sancti Ioannis euangeliste in loco Pholede dicto, ipso domino suo Heinrico rege eiusque matre Agnete et Hiltebrando Romane ecclesie archicardinali subdiacono, preterea tribus archiepiscopis et undecim episcopis presentibus, ad summum sacerdotii gradum promotus est. Hec descriptio prima facta est a Gundekaro episcopo eisdem pene uerbis, excepto quod ipse nomina et loca eorum notauit, quod a nobis compendii gratia pretermissum est. Sed libet paulo latius de his disserere, et sic usque ad tempora ipsius peruenire, tumque demum de uita  et obitu eius quod uidimus et audiuimus edicere.

3. Anno ab i. D. 741 [12 1Kb] , ut in gestis pontificum Romanorum reperimus  , Gregorio tertio [13 1Kb] Romane sedis episcopo disponente, constitute sunt una eademque die duo episcopales sedes, Wirzburk et Eistet, quarum hec quidem sancto Willibaldo, altera uero consanguineo et conpatriote eius beato commendata est Burchardo. Sancto autem Bonifacio per martyrium feliciter consummato, electus Dei confessor Willibaldus uitam eius finemque stylo ut erat uir sapiens perpulchre descripsit  . uitam autem ipsius et fratris eius, sancti scilicet Wunebaldi, soror eorum sanctissima Walpurgis simpliciter  quidem sed pleniter et ueracissime composuit. uitam uero ipsius beatissime uirginis plenam miraculis Wolfhardus presbyter, iubente Erchanboldo episcopo, stylo [14 1Kb] ut erat monachus edidit. uerumtamen sanctus Wunebaldus senex et plenus dierum ac meritorum ad Dominum migrauit [15 1Kb] . Transactis autem a sanctissimo transitu eius 15 annis et dimidio et 13 ebdomadibus, cum frater eius episcopus, ecclesia in qua a [16 1Kb] sancto Bonifacio Moguntine sedis archiepiscopo positus erat ampliata, ipsum eleuare et dignius collocare [17 1Kb] uellet: inuentum est corpus eius sanctissimum ita integrum, ut nec capillo minutum nec colore sit mutatum. Tunc admisso ad huiusmodi spectaculum omni clero sed et populo idoneo, episcopus ipse et sancta soror eius fratrem  suum simpliciter adorauerunt et nimio amore osculati sunt, et id ipsum etiam alios idoneos facere permiserunt. Dedicata est ecclesia; collocatum est corpus eius ueneratione condigna.

4. Adhuc quod mirabilius est dicam. 186o depositionis sancti Willibaldi anno  , cum crisostomus noster Reginoldus episcopus, monasterio magnificentius exstructo et pulcherrimo ut nosti carmine facto, corpus eius de medio choro, ubi usque modo sepulchrum eius cernitur, in criptam ubi iam nunc requiescit transferre cogitaret: facto triduano ieiunio archipresbyteri, quibus iussum fuerat, summo ut decuit timore et reuerentia pretiosum corporis eius thesaurum effoderunt, stante procul expansis ad celum manibus episcopo neque quousque omnia  peragerentur accedere auso. Sed ueridica patrum relatione percepi, omnes qui sacratissimas eius reliquias inspexere, annum integrum in hac uita non impleuisse; quid autem ipsi episcopo acciderit, non est dicendum per singula.

5. Porro sanctissime matris nostre Walpurgis corpus cum post multa annorum curricula sub Erchanboldo episcopo eleuaretur , tanta humiditate sacrosancti eius cineres referti erant, ut quasi guttatim roris stille ab eis exprimi ualerent, cum tamen nec puluiculus contrectantium manibus ullo modo adhesisset  . Unde hodieque ex sarchophago uenerabiles eius cineres continente uiue instar  aque, ut oleum de tumba sancti Nicolai, iugiter manat, multosque languidos mira efficacia sanat. Quid in his potissimum miraris, frater amabilis? Ecce utriusque fratris corpus integerrimum manet, nullusque uel minimum ex eis membrum minuere utquam ausus est; sororis autem reliquie per totam pene ecclesiam sunt distribute. Quod tamen nec illi sine humani fauoris dispendio, nec huic cessit sine magno eiusdem [18 1Kb] impendio. Namque ubi nec nomina fratrum sciuntur, sororis et nomen et merita scientissime recoluntur.

6. Post transactum sue angelice uite cursum  sancto Willibaldo Geroch filiolus in baptismo successit, uir clarus natalibus, multarum possessionum, quas patri karissimo et patrono sanctissimo  contradidit. Hic calicem illum aureum, quem nosti cuius magnitudinis sit, ex optimo auro fieri iussit, et ueterem illam euangeliorum capsam ex electro et auro purissimo gemmisque pretiosis parari fecit. Altare quoque aurem liberaliter inchoauit, quod postea successorum deuotio prout hodie est perpeliuit.

7.  Gerhocho Aganus, Agano Adalhunc, Adalungo Altunus successit; sub quo corpus sancti Sole, ut in gestis eius legitur , eleuatum et honorificentius collocatum est. Secutus est Otkerus episcopus, cui sancta Walpurgis per uisionem interminando mandauit, sepulchrum eius  non satis digne tractari, et si emendare dissimularet, non impunitum haberi . Qui protinus  missis uenerabilibus personis precepit, ut sacrosanctas uirginis reliquias diligenter ad Aureatensem toparchiam deferrent; quod factum est.

8. Otkero Gotschalc, huic uero uenerabilis Erchanboldus successit. Hic inter innumera pietatis et uirtutis opera patriam nostram Haserensem abbaciam tunc Fuldensi Elenwangensi et . . ensi [19 1Kb] abbaciis iure et diuitiis equalem sancto Wililbaldo acquisiuit, sed tamen non totam. Arnulfus quippe tunc temporis princeps eandem abbaciam, precibus et seruitio predicti antistitis deuictus, ablatis prius regalibus circa Renum curtibus, in quibus et Thusburg  cum omnibus suis pertinentiis, ad Eistatensem episcopatum regali donatione tradidit et  cyrographo aureis litteris inscripto stabiliuit. His ita peractis, prudens episcopus eiectis monachis canonicos ibi fecit eorumque prebendam paucis ex redditibus instituit, ceteris tamen sibi retentis, quos [20 1Kb] militie distribuit. Tunc primum Aureatensis  episcopatus milites habere cepit, cum antea aut nullum aut perpaucos habuisset. Nam hodieque ex tanta Aureatensis militie multitudine tribus tantum seu quatuor exceptis ceteri omnes beneficiati sunt ex huius abbatie bonis.

9. Idem episcopus, ut erat uir gnarus uenandi [21 1Kb] in talibus, petenti sanctimoniali Liubila partem ex reliquiis sancte Walpurge uirginis ad monasterium Menheim donauit, ea scilicet sub conditione ut et ipsa omne patrimonium suum illuc  contraderet. Quod ut perfecit , nocte proxima, cum se sopori dedisset, astititit ei per uisionem quidam ueneranda canicie clericus, qui eam celeriter ad ecclesiam ire precepit, uade, inquit, ne moreris, quoniam sanctus Willibaldus ecclesiam cum multo agmine  intrauit, qualiter sanctam sororem suam reconditam habeas, uidere desiderans. Que statim, licet podagrica esset, exiliens, ecclesiam sanissima ingressa est, Deoque simul et uirgini grates debitas pro adepta sanitate persoluit.

10. Huius episcopi tempore et iussione Wolfhardus presbyter, de quo supra diximus, Haserensium monachorum unus, Passionalem librum reuera utilem, utpote singulorum in anno dierum festa pleniter continentem, edidit, sed et uitam sancte Walpurge eodem episcopo precipiente quattuor libris explicuit. Post hec cum grauiter contra eundem episcopum deliquisset et in carcerem missus ueniam per neminem impetrare potuisset: Egomet, inquit, intercessor mihi fiam. Factisque in carcere historicis de sancta  Walpurga carminibus, tandem egredi permissus ut ante episcopum uenit, nouum illud sancte uirginis responsorium alta uoce percantauit, sicque non solum ueniam, uerum etiam honorem et remunerationem promeruit.

11. Hic ergo sacerdos magnus eiusque successor Starchandus quales quantique episcopi fuerint in uita, quam periti et studiosi in diuina Scriptura, optimorum quos fieri iusserunt librorum usque hodie testatur multitudo copiosa. Unde et memoria eorum non derelinquetur in secula. Qui Starchandus erat sancti Odalrici Augustensis episcopi contemporalis et sodalis karissimus. Quem cum defunctum idem sacer episcopus officiosissime sepelisset  , iamque in reuertendo ad ueterem fagum in monte australi hodieque stantem uenisset, conuersus ad urbem inclinatoque capite, uale, inquit, sancte Willibalde! karissimum mihi mortalium iam hic sepeliui; non est mihi uoluntas amplius ad te reniendi.  Solebat quippe antea multotiens uenire tum orationis causa ad Sanctum Willibaldum, tum etiam familiaritatis ad amicum. Cuius uenerandi senioris nostri epytaphium, quod ipse dum aduiueret sibimetipsi fecit, in libris suis inuentum hic inserui, in quibus uidere est sanctam eius simplicitatem doctamque rusticitatem. Huius psalteriis non sunt inuenta similia, tot intimis orationibus et multiplicibus uigiliis decorata. Singule enim ferie singulas habent uigilias, non modo lectionibus sed etiam antiphonis et responsoriis autenticis eleganter uariatas.

12. Post hos uenerabiles patres Riginoldus episcopus factus est, carnali quidem nobilis prosapia, sed nobilior scientia; litteris non solum Latinis et  Grecis, sed etiam Hebreis imbutus, et quod unicum et singulare in eo fuit, optimus huius temporis musicus. Hic imprimis historiam sancti Nicolai fecit, et per hoc episcopalem dignitatem promeruit. Accepto autem episcopatu, summo studio summaque deuotione historica de sancto Willibaldo carmina conposuit, totamque scientie sue uim in his decorandis atque mirabiliter uariandis excitauit. Hinc est enim, quod quisbusdam responsoriis longissimis in fine notulas apposuit, eisdemque notulis uersiculos instar sequentiarum subiunxit. Quod quidem in tertio, sexto et nono fecit, et tertio paucos uersiculos, sexto plures, nono dedit plurimos. Sed uide ordinem! Tercio minimum iter, id est initium peregrinationis  attribuit, scilicet ubi de patria exiuit; sexto maius, quo Ioniam uenit; nono maximum, quo Ierosolimitani itineris qualitatem in uersiculis noni responsorii conatus est exprimere. Nam quemadmodum sanctissimus uiator noster de Italia in Greciam, de Grecia in Iudeam, iterumque de Iudea in Greciam, de Grecia in Italiam, et inde huc ad nos usque saluus peruenit: ita sollertissimus noster musicus primo Latinos, dein Grecos, mox Hebreos, iterumque Grecos, ad ultimun Latinos fecit uersiculos. Fecit etiam perpulcram de sancto Wunebaldo historiam, et de sancto Blasio nouissimam.

13. Cum autem monasterium  amplificare cogitaret, consiliumque prenominati sancti Odalrici episcopi super hac re per legatum inquireret, uir  sanctus huiusmodi responsum remisit, nec opus nec bonum sibi hoc uideri; satis magnam esse ecclesiam quantitate, maximam uero sanctitate; neque enim se unquam in ullam uenisse, in qua melius posset orare. Hoc responso paululum reuocatus ab incepto, post tamen satisfecit suo desiderio. Occidentalem namque templi partem, prius ceteris tribus equalem, eius partis ampliauit adiectione, que nunc uersus occasum est hodierna sacri fontis statione. Ex eo tempore paulatim cessabant signa et prodigia,  que ibi prius fiebant plurima. Ut enim maiores nostros sepe audiui dicere, appropinquante quotannis festiuitate sancti Willibaldi tanta multitudo cecorum, claudorum, mancorum, demoniacorum et multifarie debilium confluxit, ut porticus illa magna ad Sanctum Martinum nequaquam eos capere posset, tantusque stridor ab eis in uigilia sancti fieret, ut uesperam illam iocundissimam nonnichil impedirent; uerumtamen antequam missa in die sancto finita fuisset, ferme omnes sanati Deo sanctoque Willibaldo debitas gratias referrent. Et hinc eundem episcopum antiphonam illam Surdos cecos, mutos mancos fecisse et priori premisisse Miraculis signorumque uariis uirtutibus prepotentem effecerat.

14. Diligebat autem idem episcopus prepotentem  quandam dominam Pia uocatam, que omnes illius temporis feminas artificiorum subtilitate incomparabiliter dicitur superasse. Hec multis et miris ornatibus ecclesiam nostram decorauit, non solum per semetipsam operando seu tradendo, uerum etiam alias multas multa artificiorum genera docendo. Ad ultimum perfecte conuersa ad Dominum, in proximo construxit monasterium sanctimonialum Bergen uocatum  , quod regalibus, ut erat ditissima, redditibus locupletatum et omni ornamentorum genere multifariam decoratum, Romane ecclesie specialiter tradidit. Quam traditionem Iohannes tunc apostolicus priuilegio suo, quod hodieque nobiscum est, confirmauit, et omnes eidem monasterio aliquam  iniustitiam facientes terribiliter anathematizauit.

15. Defuncto itaque Reginoldo episcopo  successit Megingaudus, antecessori suo tam moribus quam scientia dissimillimus. Ille quippe adprime, hic uero mediocriter erat litteratus; ille mitis et benignus, hic seuerus et iracundus; in illo perfugium miseris, in isto communis erat pernicies malis. De isto episcopo tam multa tamque mira narrantur, ut melius esset omnino reticere de eo quam parum aliquid dicere; nisi scirem, quod hoc aut inuidie deputaretur aut inscitie. Dicam ergo uel pauca, nec predictorum arguar; reticebo autem multa, ne a proposito longius impediar.

16. Huius episcopi mentionem etiam in superiori libello feci, cum de uastolfo Haserensi, narraui,  quem in confirmatione Ezzolfum iussit nominari. Ipse libentissime manducauit, ideoque nomen a ieiunio ductum sibi displicuit. Solebat autem sepissime antecessorum suorum more [22 1Kb] celebrare. Qui cum uenisset illuc, fratresque eum more solito suscipere uellent, cantato breui psalmo innuit eis ne amplius quid cantarent; sedensque ad mensam, aut aprum magnum aut tale aliquid fratribus misit dicens, Fer hoc illis Dei seruis, qui me nuper tam deuote et optime susceperunt.

 17. Erat autem in omni diuino seruitio amator breuitatis, semperque malebat missam breuem quam mensam. Quodam itaque tempore cum ibidem in die sancto pasce missam publicam cantaret, tandemque ad sequentiam cantandam uentum esset, eamque precentor solito more sollempniter eleuaret: iratus episcopus uocat archidiaconum, iussitque eum quantocius legere ewangelium: Illi, inquit, insaniunt et nimium diu cantando fame et siti me occidunt. Stulte! Antequam fierent sequentie, plures Deo placite cantate sunt misse. Quadragesime tempus annuo sibi spatio longius uidebatur, ideoque dato interdum pretio ieiunium redimere consueuit. Per singulas enim quadragesimales dominicas, cum prima cantaretur, husonem magnum in medio choro  iussit extendere cum huiusmodi legatione: Dic dominis meis,---semper enim fratres Eistetenses [23 1Kb] appellare consueuit,---ut hanc caritatem habeant de me, quatenus in hac ebdomada tempestiuius mihi liceat comedere. Hoc pretio conducti quamquam solito maturius cantarent, tamen cum prima cantabatur, ille meridiem,---cum tertia, ille nonam esse dicebat, statimque ad mensam accedebat.

18. Consecrationem crismatis et ecclesiarum ualde simpliciter, ut antiqui soliti erant, agebat; ordinationes uero clericorum sic interdum celebrare consueuit, ut presbyterum suum duntaxat missam cantare faceret, et hora consecrationis stolam solam indueret, sedensque coram altari ordines daret, sed  et stipantes se in odium sancti uillibaldi, quod tanti essent, ire iuberet. Crede mihi, hisce oculis uidi nonnullos uenerabiles presbiteros, qui ueraciter professi sunt se ab illo in Wirzburgensi nemore consecratos. Et fortasse consecratio eius Deo acceptior tunc erat in silua, quam quorumdam nunc in ecclesia. Ille enim per duplicitatem nichil egit, isti uero liquant culicem, camelum autem deglutiunt .

19. Solebat quoque nonnunquam facile maledicere, uerum absque ulla fellis amaritudine. Denique cum Romam iturus centum maledictionum licentiam [24 1Kb] a fratribus accepisset, hasque omnes quantocius erogasset, remisso ut aiunt nuncio laxiorem licentiam petiit; quam tamen postea ultra modum et  numerum excessit. Cum autem familiam  sancti Willibaldi inprimis durius tractasset, tandemque clamor eorum ad aures clementissimi patroni peruenisset, quadam nocte bono quodam presbytero Woffo dicto sacrosanctam eius cryptam orationis eius causa intrante, sanctus Dei presul manifeste apparens sibi dixit ad eum: uade et dic episcopo, nisi uelit familiam meam clementius tractare, quantocius debet locum meliori dare. Qui cum diceret, nequaquam audere tam mirabili illi episcopo hec nuntiare: Profer,  inquit, manum! et facto in eo quodam signo Hoc, ait, ostende sibi in testimonium. Quo audito et uiso, episcopus ultra quam credi potest perterritus, utcumque tamen mitior est factus. uerumtamen quia naturam difficile est corrigere, antiquam in corripiendis quibuslibet personis austeritatem obtinuit et non facile cuiusquam delictum reticuit.

20. Cum transiret aliquando de regalibus quidam seruientibus, inter suos nonnichil gloriosus, prandiumque rogaret, interrogatur ab episcopo, quare tam longinquo itinere,---erat enim longius nescio quo iturus,---uiaticum proprium non portaret? Qui cum se quicquam ferre negaret, et excusationes friuolas, ut solent, opponeret: impudenter peccatum malo homine percepit obsonium. Quippe inter prandendum,  cum didicisset episcopus, quod cibaria non pauca secum ferret, abstractum de mensa loris aggredi iussit, et oblito domesticatus consortio, mendacium oris dorso infligi precepit, Non oportere, inquiens, regales seruientes mentiri, presertim cum ipse bona sua ueracibus paratus sit largiri. Qui cum uertisset se et irato animo uellet abire, accepta marderina crusena  talari dimissus est in pace, difficulter quidem correctus, honeste uero donatus et pleniter reconciliatus.

21. Alio quoque tempore, cum iunior quidam clericus legatione Macelini Wirzeburgensis episcopi functus ad eum ueniret, uidens eum a longe accipitrem in manu ferentem, uocat unum ex camerariis  suis et ait: Sic et sic facito cum adueniente clerico At ille uenienti occurrens, et descendentis equum deuote suscipiens, addidit Date mihi ad seruandum et  accipitrem, donec uestram peragitis legationem. Clericus uero nichil mali suspicatus, statim tradidit alitem. At ille apprehensum per liguras [25 1Kb] accipitrem, ter et quater in faciem clerici percussit, Furcifer, inquiens, quomodo ausus es ad episcopum uenire huiusmodi alitem ferens? Confusus et dolens clericus ingreditur ad episcopum, non iam legationis causa sed querelarum, minitans hanc se contumeliam domino suo lacrimabiliter conquesturum. Cui episcopus: Immo ego, inquit, nisi patienter feratis, mandabo domino uestro, quam inurbane ad me uenistis, et non solum gratiam eius, sed et bona uestra et  ipsum ordinem perdam uobis. uos equidem stulte egistis; stulte egit et meus; condonate alterutrum, quod inuicem peccastis; et cauete de cetero, ne umquam ad me uel ad aliquem episcopum tam irregulariter ueniatis. Deinde donatus et ipse non uili munere, abdicata iniuria recessit in pace.

22. Habebant autem hii duo episcopi  magnam inter se familiaritatem propter assiduam munerum missionem. Noster husones et serica uellera subtilesque pannos, quibus habundabat, mittere [26 1Kb] , ille  econtra uinum optimum, cuius sibi magna copia, seniori autem non parua erat penuria, retribuere. Ille nostrum interius, noster illum exterius procurabat, et sic munifica manus amicitiam mutuam confirmabat. Quodam autem autumpno missis noster muneribus solitis cum speratam uini remunerationem pendulus expectaret, sodes eius sollempniter iocari uolens, decem quidem carradas delicati uini misit, uerum urbane [27 1Kb] illum prius elusit. Premissus quippe nuncius eius saccos, quibus uellera ferebantur, musto impletos coram episcopo indignanter proiecit et nulla salutatione premissa, Ecce, inquit, dominus meus remisit uobis munuscula uestra sibi indigna, uobis necessaria. Ad hec episcopus, Furcifer, inquit, tuus dominus non erat talibus donis dignus,  ideoque iuste remisit, que sue conditioni incongrua esse recognouit. Fatuus rex quid faceret ignorauit, cum tali talem episcopatum dedit. Tunc legatus stricto cultro secos temere discidit, et effuso musto episcopum in iram maximam prouocauit. Exclamauit enim uoce magna et dixit: Filius meretricis, dominus tuus itane aperte ausus est mihi illudere? Per sanctum Willibaldum oculos tuos non auferes a me. Interea, ut erat preordinatum, intrant ordinatim plaustra ducentia uinum. Tum uero legatus reuerenter accedens, Dominus meus, inquit, mandat uobis, domine, seruitium suum et omne bonum. Quem terribiliter intuitus episcopus dixit: Eho, trifurcifer! Quis autem ille dominus tuus est? totne dominos habes. »Episcopus, inquit, est Wirzeburgensis, et has decem carradas  uini misit uobis.« Tunc ille alacer et letabundus, Serione tu, ait, hec dicis, an iterum ludis? Credo, ut est ridendi splene cachinno, aquam misit pro uino. Econtra legato optimum uinum esse affirmante, epicurus episcopus iam plane letissimus, Benedictus, inquit, Domino Deo sodes meus dilectissimus, benedicta munera eius! Reuera decus est Wirzeburgensium presulum. Sapiens imperator nusquam melius collocare poterat hunc optimum episcopatum. Tam cito uituperatio illa uersa est in laudem, tam cito ex tam uili tam insignis factus est episcopus. Hunc legatum nequaquam credas utcumque  donatum. Sic homo erat; cum nuper maxime feruebat, paulo post tam placidus ut ouis fiebat. Denique cum aliquando  durius in aliquem seuiret inpransus, post mensam flebiliter se ipsum accusabat, dicens, se propter uentris sui impatientiam innocuam sancti Willibaldi lacerasse familiam. Nec mirum, si hec uel subditis uel equalibus fecit, qui nec, ipsi imperatori prouocatus pepercit.

23. Beate in Christo memorie Heinricus imperater, Babenbergensis episcopatus institutor, cum sollempnes tam sibi quam aliis ludos exhibere uellet, mandauit huic episcopo nostro, suo uero propinquo, in parte consanguineo, ut plenum sibi in uia Ratissponensi  daret seruitium, archiepiscopo cuilibet nonnichil formidandum. Cui cum regius legatus singulatim que danda essent magnifice enumeraret, tandemque ad immensam uini mensuram uentum esset, Pessime! inquit, dominus tuus aperte insanit. Unde deberem sibi tantum seruitium dare, qui nec memetipsum satis queo pascere? Ego quidem socius eius eram genere; sed ipse fecit rebus quasi pauperem parrochianum, et nunc regale poscit a me seruitium? Unde sibi tot carradas uini? Ego quidem de uino nichil habeo nisi unam paruulam carradam, quam dedit mihi sodes meus diabolus Augustensis episcopus tantum ad sacrificium---dicebat autem Brunonem, ipsius imperatoris germanum fratrem;---per sanctum, inquit, Willibaldum, ne una quidem gutta huius  uini [28 1Kb] intrabit in os domini tui. Tandem cum deferuisset ira eius, pretiosos imperatori aliquot pannos misit, et legato dixit: Hoc uoluit dominus tuus, hoc habeat; hoc est Eistetensium episcoporum potius quam plenum regibus dare seruitium.

24. Quando ad curiam uenit, si uia lutosa erat, usque ad ipsam regalis cubiculi ianuam equitare solebat. Quod cum alii episcopi inconueniens esse dicerent, hiis uerbis compescuit eos, dicens: O stulti, egone deberem propter inanes facetias uestras quasi uile mancipium luto aspergi? Quid mihi equus caballus, si ad curiam uenirem uiator lutosus? Transeunte cesare, cum alii episcopi debita reuerentia surgerent illeque resideret, ceteris hoc notantibus simpliciter se absoluebat, Ego, inquiens,  senior sum cognatus, et seniorem honorare tam gentiles quam sacre iubent littere. Multa scienter pretereo, quia et de aliis dicere et ad propositum redire debeo, ideoque de nouissimis eius breuiter commemorare uolo.

25. Christianissimus imperator Heinricus cum Babenhergensem [29 1Kb] episcopatum regaliter ditatum consummare non posset, nisi a circumiacentibus diocesibus parrochie terminos redimeret, solus agonista noster, tam moribus quam genere fretus, uiriliter sibi restitit, et ad uite usque finem iniquo concambio nullatenus acquiescere uoluit. Illo uero feliciter defuncto , Eistetensem episcopatum, ab initio usque tunc a nobilibus et summis uiris habitum,  ingeniosus imperator tunc demum seruili persone addixit; et Gunzoni cuidam, Babenbergensis ecclesie custodi, hoc ipsum  ut strueret, dedit. Sub hoc episcopo cum cesar propositi sui properus predictum concambium maturare uellet, et nouus ille episcopus capellanorum ac militum suorum tunc precipuorum consilio fretus constanter restitisset, iracundo admodum animo cesar fertur dixisse: Gunzo, quid hoc audio de te? An ignoras, quia propterea episcopum te loci illius feci, ut, quia uoluntatem meam cum priore, utpote socio meo, perficere non poteram,  tecum, qui eiusmodi es, sine dilatione perficiam? Caue, ne unquam tale quid audiam ex te, si uel episcopatum uel gratiam meam uelis retinere. Quibus auditis, episcopus quidem obmutuit; clerus uero et militia in contradictione perstiterunt, adeo ut abhominabile concambium potenter potius quam uoluntarie sit factum. Hinc est, quod unus de senioribus Babenbergensium fratrum in extremis positus hoc quasi legitimum sempiternum futuris mandasse fertur generationibus, ut Eystetense concambium nunquam destrui paterentur, Wirzeburgensis uero mutationem non multum abnuerent, sed [30 1Kb] ipsa episcopalis sedes in illa diocesi sua non fuisset. Propter  hoc inlaudabile concambium idem episcopus fecit et aliud ecclesie nostre non mediocre  dampnum. Nam quia uenationibus ultra modum deditus erat, regalem curiam in Retia sitam, Nordelingen  dictam, Ratisponensi episcopo pro uenatione quadam Stederach uocata prope Ungariam sita delegauit; de qua uenatione omnes post eum episcopi ne unius quidem oboli pretium habuerunt.

26. Hic uno dumtaxat lustro peracto , Walthero eiusdem [31 1Kb] conditionis episcopo locum dedit, qui et ipse post duos annos eadem die qua antecessor suus defunctus, Rauenna urbe sepulturam accepit .

27. His tam cito sublatis, denuo nobilitati [32 1Kb] cessit cura pastoralis. Heribertus namque, nobilis genere, nobilior moribus, uir eleganter literatus, sancti illius Heriberti Coloniensis archiepiscopi cognatus et  equiuocus, diuina fauente gratia factus est episcopus. Hic Herbipoli [33 1Kb] nutritus, edoctus, egregia dictandi  dulcedine in tantum enituit, ut tunc temporis hac in arte nulli secundus fuerit. Hic Spiritu sancto efflatus, sex ymnos pulcherrimos composuit, unum de sancta cruce: Salue crux sancta; alterum de sancto Willibaldo: Mare, fons, hostium; tertium de sancta Walpurga: Aue flos uirginum; quartum de sancti Stephani [34 1Kb] inuentione: Deus deorum Domine; quintum de sancto Laurentio: Conscendat usque sydera; sextum de omnibus sanctis: Omnes superni ordines. De sancta Maria uero fecit quinque intimas orationes, quarum omnium commune initium est: Aue Maria gratia plena. Fecit  etiam duas has initiatas [35 1Kb] modulationes: Aduertite, omnes populi; et: Peccatores, peccatrices quandam. Hic 70 canonicos Eihstetensis congregationis inuenit, sed eiectis una die 20 fratribus, ad 50 redegit. Quos tamen omnes, parrochiis datis, satis deuotos habuit.

28. Sub hoc episcopo Gunderammus Eihstetensium scolarum magister fuerat; qui quoniam domi,  non iuxta Senum seu in [36 1Kb] Gallia doctus erat, tam nullius ab episcopo habitus est, ut ipsum eiicere et alium substituere cogitaret. uerum ille ut granum synapis tempore tranquillitatis latuit, tempore uero contritionis quid intus saperet efficaciter ostendit. Adueniente enim [37 1Kb] aliquando famoso illo Wirzeburgensium magistro Pernolfo, cum episcopus tam eum utpote compatriotam honorare, quam nostrum ut inuisum uellet confundere, quadam die ad scolas uenit, et accepto aritmetico libro hospitem magistrum legere et nostrum, ut inferiorem, iussit attendere. Ad hec noster intrepida uoce respondit: Me potius oportet hic legere, et illum auditoris officium habere, nec nisi rationabiliter emendanti cedere. His dictis recepit librum, et inreprehensibiliter perlegit  folium unum. Quo audito aduenticius philosophus dixit ad episcopum: Domine, per fidem quam Deo et uobis debeo, iste locus hoc superstite meliore [38 1Kb] non indiget et [39 1Kb] doctiore magistro; et si ego conclaustralis eius essem, uellet nollet cottidie lectionem eius audirem. Qua sententia non magis illum quam se sapientem esse monstrauit. Nisi enim sapiens et bonus esset, alium eque sapientem neque tam plane dinoscere, neque tam benigne laudare posset. Hac ergo laudatione sic episcopo scolasticum reconciliauit, ut ad uite usque terminum non modo alium non subordinaret, uerum etiam istud magisteriali honore perquam dignum duceret.

29. Sub hoc episcopo primitus apud nos cepit ueterum edificiorum deiectio et nouorum edificatio.  Antecessores eius imis et mediocribus edificiis contenti erant, magnamque in hiis habundantiam habere uolebant. Iste uero episcopus et omnes successores eius aut nouas ecclesias aut noua palatia aut etiam castella edificabant, et hec iugiter operando, populum sibi seruiturum ultima paupertate attenuabant. Nam uniuersum pene tempus stercorationis, arationis totiusque agriculture dum solis lapidibus componendis iugiter impenditur, et tamen debitum seruitium summa seueritate exigitur, prior habundantia ad inopiam, et summa letitia que sub prioribus episcopis erat, ad maximam redacta est tristiciam. Quod de nobis [40 1Kb] dico, satis notum tibi scio, quia Wirzeburgensibus, inter quos habitas, quodammodo  naturale est destruere et edificare, quadrata rotundis mutare  . Hoc opus, hoc studium cum his episcopis uenit, quibus erat et est hereditarium. De his alias.

30. Igitur noster ille, dirutis antiquis et inueteratis ueterum episcoporum edificiis, noua subuexit, eaque in australi monasterii latere, ubi prius claustrum nostrum erat, apposuit. Hodiernam sancti  Blasii capellam pro antiqua illa sancte Gerdrudis substituit, quam postea uictor papa mirificis et quodammodo uiuis picturis adornauit. Claustrum uero nostrum a monasterio, ut nosti, pene alienauit; quod tamen non sine causa fecit. uolebat quippe ipsum templum ex parte transferre, ita ut pars monasterii, que nunc orientalis est, occidentalis fieret, sicque monasterium in editiori urbis loco consisteret. Cuius noue fabrice parietes decem pedum mensura uidimus altiores. Quod quidem monasterium si perfectum esset, tunc utique claustrum in meridiano eius latere, prout deberet, consisteret. Quod quia sancto Willibaldo non placuit, et opera et impensa periit. Monasterium in monte ueteris urbis  , ut est hodie, primus edificauit, et monachicam uitam,  que nunc, proh dolor! defecit, laudabiliter ibi instituit. Capellam sancti Bartholomei in eodem monte hac de causa fecit. Cum quidam hypocrita, in uestimentis ouium conspectus, intrinsecus autem lupus rapacissimus, brachium sancte Walpurge et calicem illum aureum, de quo supra diximus, furtim surripuisset et in monte iam dicto in quodam lapide concauo abscondisset, nullo modo inde auferre neque ipse quoquam potuit abire. Quod maximum sacrilegium quia in die sancti Bartholomei Dei gratia est reuelatum, deuotissimus episcopus eidem apostolo capellam ibi fieri iussit, et postea in festo eius sollemniter dedicauit. Capellam sancti Martini prius paruam per cognatum nostrum domnum Woffonem, tunc camerarium, postea Merseburgensem episcopum,  ampliari et ut hodie est meliorari fecit. Idem camerarius ueterem illam et sanctissimam sancte Marie capellam, in qua supra diximus sanctissimum Willibaldum a sancto Bonifacio in presbyterii gradum promotum, deiecit, et hodiernam [41 1Kb] fecit, maiorem quidem quantitate sed longe imparem sanctitate. Item monasterium sancte Walpurge per dominum Leodegarium innouauit, et monachas, cum prius essent canonice. ibidem instituit.

31. Hic est sancte memorie Leodegarius ille, qui cum esset genere et moribus diuitiisque prepotens comes  , terrenum honorem pro Christi amore dereliquit, et deposito gladio attonsaque barba, canonicus sancti Willibaldi factus est, qui et  ipse  , cum esset regis filius, regnum mundi et omnem ornatum seculi pro Christo contempsit, et terreni imperii abdicatione celestis regni consortium felici commercio taxauit. Quem imitatus et iste Dei famulus, hereditarias quas habuit possessiones sancte Walpurge scilicet ea conditione contradidit, ut et congregationis numerus augeretur et monachica sanctimonialium uita ibidem institueretur. Quod et factum est.

 In hoc autem Dei electo specialiter hoc notandum, immo uenerandum est, quod, cum esset tempore conuersionis satis prouecte etatis in accipiendis tamen ordinibus tante discretionis extitit, ut nonnisi unum una uice accipere et in eo aliquamdiu obedienter uellet ministrare. Eo promotionis tenore ad presbyterii dignitatem peruenit, et quadraginta prope annis in eodem ordine Deo deuotissime seruiens, quinquennio ante obitum instar ueteris Tobie oculis captus est. Sed et beati Iob exemplo caro eius partim computruit. Quas temptationes ita patienter itaque hilariter pertulit, ut sua sponte nullus, exceptis secretissimorum arbitris, omnino senserit. De hoc uenerabili sacerdote gloriosissimus imperator Heinricus, pater istius eque gloriosi, ad dominum  nostrum Gebehardum episcopum ita solitus est iocari, ut irrideret Eystetenses, comitis missam se audisse aut audituros esse simpliciter dicentes, et cetera. Cum autem tempus remunerationis sue appropinquaret, ipseque ad Sanctum Magnum  inter Alpes sepulturam suam preordinatam haberet, et in ipso itinere apud monasterium suum Gemphingen, quod ipse instituit, defunctus esset, corpus eius, ab ipsis inhiantium faucibus ereptum et Eichstat honorifice deportatum, in medio sancte Walpurge quod ipse construxit monasterio. In ipso depositionis eiusdem sacratissime uirginis die officiosissime sepultum est. Cuius anima exeunte, ut presbyterum sibi assidentem audiui ueraciter dicere,  flamma instar candele de ore eius exiuit, tantusque horror cunctos qui aderant inuasit, ut omnibus se subtrahentibus uix ipse perdurauerit. Cuius uitam, conuersionem et obitum breuiter eloquitur hoc epitaphium:

En, Leodegari, reddis terre sua matri;
   Celis inde datam reddideras animam.
Presbyter ex comite pro Christi factus amore,
   Tunc tua Walpurge tradideras, modo te
Ultima presentis uite, sed prima perennis
   Nona Kalendarum lux tibi Martis erat.
Oramus pro te, tu pro nobis, pater alme,
   Ut tecum pacem possideamus. Amen

32. His compendiosius quam rei dignitas postularet explicitis, ad episcopum  redeo, et multis compendii causa pretermissis, de nouissimis eius  pauca subiiciam. Ex quo cathedram episcopalem susceperat, modis omnibus solum hoc agebat totusque in hoc erat, ut episcopatum suum Babenbergensi concambio nimis deprauatum melioraret, et memorabile aliquid sancto Willibaldo acquireret. Huius rei gratia multas expeditiones admodum difficiles peregit, et dum efficeret quod uoluit. nec sibimet ipsi nec suis pepercit. Ad ultimum uictus imperator deuotissima seruitute eius, Nuenburgensem  abbatiam [42 1Kb]  Eystetensi episcopatui attribuere destinauit, ea scilicet lege, ut corpore sancti Willibaldi illuc translato, episcopalis sedes in eodem constitueretur loco. Quod quia sanctissimo patrono nostro, hunc locum specialiter amanti, non placuit, ad effectum nequaquam peruenire potuit. Sed et Nuenburgenses sanctimoniales propitiatrici sue sancte Marie constantissimis precibus usque adeo incubuere, donec effectum petitionis obtinuere. Nam dum episcopus eandem abbatiam iam sese in manibus habere putaret, et huius rei gratia ad curiam letissimus ueniret, repente regis animus immutatur, et tam diutine presulis expectationi penitus renunciatur. Quo ille audito grauiter animo consternatus, in tantum egre tulit, ut et lacrymas non contineret,  et palam sanctum Willibaldum rogaret, ne unquam uiuus Eistat rediret. Quod et, proh dolor! factum est; nam in redeundo egritudinem incidit, et antequam Eistat perueniret, inter uias defunctus , a Frisingensi episcopo Egilberto illo mirabili, quem in uita plurimum coluit, accuratissime sepultus est. In tantum uero fratres de obitu tam benignissimi patris doluisse feruntur, ut ad tumulum eius per uices usque ad tricesimum diem pornoctanter uigilarent, et nimio amore persuasi, pro sancto eum ferme haberent. Cuius sepulcro tale appositam est epitaphium ab egregio illo uersificatore Willerammo abbate, consanguineo scilicet suo, compositum:

Ecce Dei seruus presul iaceo hic Heribertus, et reliqua.

 33. Huic episcopo frater suus Gocemannus in episcopatu successit, sed nonnisi duobus mensibus superstes fuit. uerumtamen licet breui tempore prefuerit, nonnichil memorabile in diebus suis fecit. Adiuncto namque Brunone Wirzeburgensi episcopo, supradictum sancte Walpurge monasterium in festo sancti Burchardi, ut et ipsum hic celebrem faceret, dedicauit; et deinde post tres dies defunctus , a prefato Wirzeburgensi episcopo iuxta fratrem suum honorifice sepultus est.

34. Secutus est Gebehardus episcopus, qui utinam aut nunquam presul fieret, aut factus tam cito subtractus non esset! Tolerabilius enim esset, tale bonum omnino nescisse quam cognitum tam cito  amisisse. Hic patre Hartwigo, matre uero Beliza natus, Sueuia oriundus extitit  , et etiam regalem, ut ipse Heinricus imperator fatebatur, prosapiam ex parte attigit. Quam tamen arrogantiam, ut erat facetissimus, suauiter ille declinabat, dicens, se quidem claris sat ortum parentibus, sed nequaquam ad hanc dignitatem pertinentibus. Hic uero hac occasione, immo ut uerius dicam, diuina hac ordinatione factus est episcopus. Postquam episcopatus noster ad petitionem memorati Brunonis  episcopi duobus insimul Wirzeburgensibus datus est fratribus, Gebehardus Ratisponensis episcopus, regis patruus, postulare cepit, ut sue cognationis gratia Chunoni archipreposito suo daretur. Cuius petitioni benignus augustus in tantum acquieuit, ut idem prepositus de episcopatu tam certus esse uellet, ut etiam quorundam clericorum seruitium quasi iam debitum non recusaret. Comperto autem imperator quod presbyteri filius esset cum penitus sibi episcopatum dare noluisset, patruus eius in tantum cepit indignari, ut diceret, non propter predictam excusationem, sed magis propter sui despectionem hoc sibi denegari. Quam patrui suspicionem cum cesar excludere uellet: Ut sciatis, inquit, me nichil erga uos nisi quod bonum est moliri,  offerte mihi quemcunque idoneum ex uestratibus, hoc tantum excepto, et uoluntatem uestram libenter adimplebo. Ad hec ille cum debitas egisset gratias, Habeo, inquit, hic mecum iuniorem quendam cognatum meum, cui si prefatum episcopatum dederitis, deuotissimum me semper in omnibus habebitis. Tum ille: Facite, inquit, illum ad nos uenire. Quem adductum cesar intuitus, ualde, inquit, minor est et ad hanc dignitatem uix idoneus satis Deinde consultis super hac re assidentibus episcopis, et diuersis diuersa respondentibus, sanctus Bardo Moguntinus archiepiscopus, subtus cucullam suam ut solebat collectus et tacitus, cum et ipse ad respondendum rogaretur, postquam sepius eum intuitus est, demisso uultu tandem ad imperatorem ait: Domine, bene potestis  hanc sibi dare potestatem, quia aliquando dabitis sibi maiorem. Quod rex admodum miratus, Quid, inquit, pater dixisti de futura datione maioris potestatis? At ille subridens, Et tam, inquit, in dicendo [43 1Kb] ; uerumtamen ut dixi, bene potestis hunc sibi episcopatum largiri. Quo rex audito securus iam tanti uiri testimonio, anulum sibi mox dedit cum baculo . Quod cum pater eius Hartwigus audisset, magno ut decuit gaudio repletus, sciscitatur statim quis esset huius episcopii [44 1Kb] patronus. Cui cum sanctus Willibaldus nominaretur, Pape! inquit, sompnium meum me fefellit. Olim quippe sompniabat, quod iste filius suus sancti Petri pastor esse deberet. Sed nondum uenit hora eius.

 35. Post hec sublimatus pontificali infula dominus noster Gebehardus, licet iunior esset etate, nichil tamen puerile gessit in opere, sed ita de uirtute in uirtutem certatim ascendit, ut inter omnes regni principes paucis inferior, multis uero esset superior. Denique inter ceteras uirtutes specialem hanc habuit, quod in exercendis tam diuinis quam humanis iudiciis talis scientie tanteque uelocitatis extitit, ut iam neminem mortalium hac in re superiorem habuerit. Paucis itaque annis interpositis,  adoptatus a cesare est in administrationem publici regiminis. In quo actu tam multiplici laude resplenduit, ut, quod rarissimum est, inuidiam uirtute superauit. Unde factum est, ut exulante ad Ungariam Chunone duce, ipse ducatum Baioaricum ad tempus susciperet regendum. Quibus diebus inter alia gloriose gesta Schirenses, latrociniis ut hodieque sunt deditissimos, in tantum deuastauit, combussit ac contriuit, ut huius afflictionis tam perpes memoria quam querimonia penes eosdem sit. Eo tempore cum secundus a rege esset, rexque cum solo regni solio precederet, cesar ipse aliique multi ueraciter credidere, prophetiam illam sancti Bardonis de maiore potestate iamiam impletam esse. Sed neque adhuc uenit hora, qua implenda erat hec sententia.

 36. Illis diebus sanctus papa Leo Romanam rexit ecclesiam , qui iam secundus imperatoria electione apostolice sedi prefuit. Siquidem primus Suidegerus Babenbergensis episcopus extitit; qui uenerabilis pater, ut premisimus in libello Agnetis imperatricis  , propter hanc necessitatem ad apostolice sedis assumptus est gubernationem. Cum antiqua Romanorum auaritia inter alia etiam apostolicam sedem uenalem faceret, et modo hunc, modo illum, nunc alium super alium constituerent: gloriosus imperator indignitatem rei non ferens, cum magno exercitu Romam uenit, et habita generali synodo , duos simoniacos uno die abiecit, et tertium catholicum apostolice sedi imposuit, predictum scilicet Suidegerum Babenbergensem  episcopum, Clementem in papatu uocatum. Qui eisdem Babenbergensibus hoc priuilegium dedit, ut in summis festiuitatibus tum ministri altaris, tum etiam ceteri seniores mitras habeant in capitibus.

37. Hoc papa feliciter defuncto et Babenberge in choro Sancti Petri singulari fratrum deuotione sepulto, successit beatus hic de quo diximus Leo . Qui tam immense clementie fuit ut capitalium criminum reis nonnisi tres sextas ferias pro penitentia iniungeret, et cetera misericorditer indulgeret. Quod cum familiares eius notarent, et simpliciores quosque ad audendum perpetrandumque facinus impunitate incitari dicerent, clementissimus papa suauiter respondit, et tam uera quam simplici  sententia murmurantes compescuit. Ait enim: Non displiceat uobis, fratres, si ego peccator peccatoribus condescendo; immo displiceat potius, quod peccantes grauius equidem quam ille, qui peccatum non fecit nec inuentus est dolus in ore eius, punio. Nusquam enim repperietis in toto euangelio, quod Dominus noster iehsu aliquem ieiuniis uel uerberibus afflixerit. Sed penitenti: »uade, ait, in pace, et amplius noli peccare.« Hic contra Nortmannos pro pace ecclesiastica bellum suscepit, et maximum sue partis detrimentum incurrit. Unde insolabiliter contristatus, cottidie missam cantauit pro interfectorum animabus. Quod cum diu fecisset, tandem angelus Domini per uisionem sibi astitit, et cur cottidianas pro defunctis  missas ageret interrogauit. Cui cum ille respondisset, quod iure hoc pro interfectis suis faceret, angelus ad hoc, Noli, inquit, pro defunctis cantare, potius »Sancti tui, Domine,« quia pretiosa est in conspectu Domini mors sanctorum in illo prelio peremptorum. Quam missam postea cantauit pro illis ad uite sue usque terminum. Appropinquante autem tempore uocationis eius, uidit in uisione iuuenem quendam papalibus uestibus indutum accedere ad se, tres calices in manibus portare. Cuius sompnii interpretationem mox expergefactus sic exposuit suis familiaribus: iuniorem quendam post se papam futurum et nonnisi tres annos uicturum. Aliud quoque uidit sompnium de Hilteprando, tunc temporis Romane ecclesie archisubdiacono; scilicet cappam suam ardere  et flammas ex se usquequaque spargere. Quod prophetice soluens ait: Si unquam, quod absit, ad sedem apostolicam ascenderis, totum mundum perturbabis. Que prophetia quam uera fuerit, plus equo iam proh dolor! et bono in nostris calamitatibus apparuit.

38. Leone ergo papa non simpliciter defuncto , sed uere in numero sanctorum computato, primates Romanorum Mogontiam ueniunt, papam sibi ab imperatore deposcunt, et post longam deliberationem nullum nisi nostrum episcopum Gebehardum accipere uoluerunt . Qui totis uiribus renisus, quanto plus oblatam dignitatem recusauit, tanto Romanorum desiderium ad optinendum eum prouocauit. Denique postquam legatos  suos clam, ut putatur, Romam misit, qui eum ex industria flagitiis plurimis infamarent et abhominabilem Romanis quoquo modo facerent---sed frustra,---postquam etiam per doctiores quosque, in quibus et noster magister, sibi fauentia queque canonum collegit capitula---sed et hoc frustra; non est enim, ut Scriptura dicit, sapientia non est prudentia, non est consilium contra Dominum:---tandem Ratispone collectis uniuersis regni primatibus , omni tergiuersatione deposita, cunctam controuersiam breui quidem sed notabili consummauit sententia. En, inquit ad cesarem, sancto Petro totum me, hoc est corpore et anima, contrado; et licet tante sanctitatis sede me indignissimum sciam, uestris tamen iussionibus obtempero, ea scilicet pactione,  ut et uos sancto Petro reddatis que sui iuris sunt. Hac sponsione a benignissimo imperatore suscepta, Romam hilariter uenit, singulari deuotione susceptus est, in consecratione uictor appellatus est , tribus annis apostolicam sedem gloriosissime rexit, tanteque inter ceteras uirtutes liberalitatis extitit, ut Romani non solum uiuenti uerum etiam mortuo singularia laudum preconia attribuerent et memoria eius celebris habeatur. Interim non immemor pacti sui, tum consentiente tum etiam inuito imperatore, multos sancto Petro episcopatus, multa etiam castella iniuste ablata iuste recepit, Romanamque ecclesiam multis honoribus ampliauit,  ditauit, sublimauit; et si diutius uiuere licuisset, fortasse tale aliquod uerbum incepisset, quod ambe aliquorum aures tinnirent.

39. Post hec ab eodem imperatore plurimis et accuratissimis legationibus euocatus , Gosilariam uenit; et inaudita quidem susceptionis gloria honoratus esset, nisi Deus, quam nulla hec sibi forent, ardenter ostenderent. In ipso susceptionis articulo, dum regius apparatus cum exquisitissimis ornatibus obuiam uenienti procederet, tantus tamque subitaneus imber ingruit, ut totus ille tante ambitionis ornatus usquequaque dissipatus sit. uerumtamen ubi fugiendo potius quam procedendo in monasterium uentum est, magnifice susceptus est, ut papam quidem decuit, non tamen ut imperator  uoluit. Alias uero quam incomparabili apparatu tractatus sit, sicut supra modum fuit ipsa in re, ita longum est referre. Hoc tantum ueritate ipsa non inuidente licet dicere, nichil tam magnificum fuisse, quo deuotionis sue multitudinem pro desiderio suo posset ostendere.

40. Paucis itaque interpositis diebus, autumnali uenatione, gratissimo utique sibi occupatus studio in nemore Hart nuncupato, ultimam ualitudinem incidit, et medicis desperantibus, ingrauescente infirmitate 3 Non. Octobris rebus terrenis exemptus, ad interminabilia celestis regni gaudia, ut uere credimus, est translatus. Et quidni credamus? cum inter innumera uirtutis et pietatis opera adprime catholicus fuerit et in extremis suis ipsum apostolicum sibi  utique benignissimum, totque uenerabiles episcopos aliosque sacerdotes presentes habuerit; quibus et confessionem fecit et a quibus indulgentiam accepit, quosque deuotissimos pro se intercessores habuit. Quem uero ex aqua dumtaxat et Spiritu sancto renatum et in fide catholica defunctum non saluarent tot tanteque orationis et elemosine, que diem sepulture eius precessisse feruntur? Deportatus itaque  a Saxonia usque ad Renum, Spire in monasterio sancte Marie iuxta patrem suum et matrem sepultus est 23o obitus sui die, 5 Kalend. Nouembr. quo et natus est die, disponente hoc et egregio papa et Agnete imperatrice, dudum Augusta, nunc uidua, ut, quo die exiuit de utero carnalis matris, eodem reconderetur in gremium terre communis, scilicet mortalium omnium matris.

41. His ita transactis, dispositisque laudabiliter regni negotiis, Romam heu! nunquam reuersurus rediit, et apud Aritium Tuscie ciuitatem 5 Kalend. August. immatura morte uitam finiuit presentem, et ad gloriam prouectus est indeficientem . Huius uenerabile corpus cum nostrates ad Eystetensem toparchiam perducere uellent, in uia  per dolum a Rauennatibus inhumanissime spoliati sunt, et sepulto tam glorioso papa foras muros Rauennatis urbis in basilica sancte Marie, ad similitudinem Romane Pantheon formata [45 1Kb] , piissimo desolati domino, summa onerati tristitia repatriare contendunt. Quibus ex meridiana parte descendentibus, eadem hora septentrionalem aperte Gundechar iam designatus episcopus descendit ; et illis pro amisso lugentibus domino, iste pro adepto letatus est episcopio. De cuius electione, inuestitura, inhonizatione consecrationeque secundum descriptionem ab ipso factam supra iam diximus. Qui mox ut ordinatus est , cum domum sancti Willibaldi ab orientali parte dirutam inuenisset, quod antecessor suus quorundam prauo consilio persuasus paruo  ante obitum tempore iussit fieri, causa tamen meliorandi, nichil impensius maturandum credidit, quam ut dirutam reedificaret et reedificatam basilicam dedicaret . Inter hec primum pascha suum mirabili ambitione celebrauit, uocato ad se cognato et cepiscopo suo Egilberto Patauiensi et aliis multis tam comprouincialibus quam militibus suis et cetera [46 1Kb] . . . . .





INTRA ANNUM MLXXIII-XuI
LAMBERTUS HERSFELDENSIS.





PROeMIA AD LAMBERTI HERSFELDENSIS ANNALES EDENTE u. CL. LUD. FRID. HESSE  . SER. PRINCIPI SCHWARZBURGENSI A CONSILIIS AULICIS ET TABULARIO PUBLICO.


 De Lamberti patria nichil certi constat. I. Chr. Krausius  eum Transrhenanum ortu et fortasse Leodicensis discipline alumnum fuisse, suspicatur: 1o ex nomine Lamberti, quod Lotharingie inferiori siue terris Mosanis fere peculiare fuerit; 2o ideo, quod Francogallorum et Walonum more uocabula exprimat, ut Heschenewege pro Eschenwege, Boto pro Bodo, Ellenburc pro Nellenburg; 3o quod in rebus Lotharingie inferioris et Flandrie describendis copiosior sit. Sed hec argumenta ad rem, quam spectant, probandam, non sufficiunt. Nam ad primum quod attinet, nomen illud alias etiam terras, ut Thuringiam habitantibus familiare fuit, ita ut eodem iure scriptor ad comites Gleichenses quorum maioribus id usitatum fuisse scimus, referri  posset; deinde non liquet, Lambertum ipsum hanc talium uocabulorum scribendi rationem secutum esse, cum codices a nobis collati in iis uarient; denique in rebus istarum regionum etiam proptera quod magni momenti esse et memoria digne uiderentur, enarrandis diutius herere et morari potuit.

[Neque maioris eorum habenda est opinio, qui Lambertum Schafnaburgensem siue Aschafnaburgensem dixerunt ipsumque in hac Franconie urbe natum fuisse statuerunt; cum nonnisi locus a.  1058  deprauatus et male intellectus huius opinionis ansam dederit. W.]

Lambertus non a puero in monasterii cuiusdam umbra et solitudine latuisse, sed, antequam Hersfeldiam se conferret, in uite publice luce et hominum frequentia uersatus, ingenii animique quas a natura fautrice nactus erat facultates iam tum diligenter excoluisse: et, intima cum optimis Romanorum scriptoribus familiaritate contracta, purum et elegans dicendi genus, quod in eo laudamus, consecutus esse uidetur. Nec tamen negari potest has uirtutes assiduis, que otio monastico fruens, Latine lingue impendit, studiis auctas et confirmatas eumque eo potissimum tempore libros sacros, quorum cognitione non leuiter tinctus, sed totus imbutus  est, diurna nocturnaque manu tractasse.

Hersfeldia litterarum studiosis optimam in iis proficiendi prebebat occasionem. Ea enim inter scholas monasteriis adiunctas et per Germaniam fama celebres seculo XI fere principem tenebat locum. Albuinus huius schole primum magister, postea eius loci prepositus, denique Magdeburgensis abbas a Conrado imperatore mense Ianuario a. 1035 constitutus, ob insignem quam sibi comparauerat philosophie scientiam memoratur  . Maxime frequentata  et ad summum perfectionis gradum euecta est Meginhero abbatiam regente, quod ex ipsius Lamberti testimonio compertum habemus  . Bibliotheca etiam eiusdem instructissima, Lamberto patens, libros bone note cognoscendi et in usus suos conuertendi dabat occasionem. Sane dolendum est, ne minima quidem eius uestigia nostris temporibus esse reliqua, sed omnes eius thesauros aut periisse aut alio translatos et in diuersas regiones esse dissipatos.

Anno 1058 Lambertus, iam adultus, et, si Frischii  coniecture fides est, intra annos 1034-1038 natus, accessit ad monasterium Hersfeldense, allectus fama et religione Meginheri abbatis, cuius amore tantopere captus est, ut quoties in commentariis  suis sermo in eum incidit, grata mente eius recolat memoriam, uirum eum appellans »magnarum in Christo uirtutum et uere unicum sue etatis in Teutonicis regionibus recte et monastice uiuendi exemplar.«---Eo ipso etiam anno in ieiunio autumnali per Liutpoldum, Moguntinensem archiepiscopum, sacro presbyteri munere solemniter Aschafnaburgi est initiatus. Quo facto et rei familiaris, quam fortasse non tenuem sed satis amplam administrabat, cura, ne in uia pregrauaretur, abiecta, statim Hierosolymam, quo iam tum magnus hominum numerus ex Germania aliisque Europe terris tendere religionis causa solebat, profectus est, zelo Dei, sicut ipse dicit, »sed utinam secundum scientiam  .« Quo in itinere, quod Meginhero inscio et  inuito susceperat, nulla magis sollicitudine angebatur, quam quod abbatis animum hac de causa alienatum a se sibique infensum putabat; qui si ante reditum suum obiisset, neque in eius conspectum redeundi et culpe ueniam petendi sibi oblata esset facultas, magni criminis reum se censebat. Quod eum ad iter ita accelerandum impulit, ut, qui diem natalem Domini a. 1058 Marowe in confinio Hungariorum et Bulgariorum celebrauit, anno proximo 1059, Xu Kal. Octobr.  in illius antistitis amplexibus hereret; quam felicitatem sibi diuinitus tributam uerbis, constantis et sincere erga illum reuerentie arctissimique quo inter se iungebantur amicitie uinculi testibus, predicat. Sed  eius consortio et conuictu diu frui non licuit; abbas enim eodem anno et mense  ad superos abiit.

Meginherum in abbatia regenda secutus est Ruthardus,  uir, Lamberto auctore  , »in sacris Scripturis apprime eruditus et sic ad loquendum expeditus, ut nemo illa etate uerbum Dei copiosius, nemo subtilius, nemo elegantius tractaret, alias in obseruatione sancte regule paululum, quam mores et tempora expeterent, remissior erat.« Ab hoc abbate quedam negotia in aliis locis diuino cultui sacratis peragenda nostro commissa sunt, qui cum anno 1071 in monasteria paulo ante ab Annone Coloniensi archiepiscopo, rigidioris discipline patrono, omne studium ad eam, que hoc tempore collabi cepit, emendandam et pristine restituendam integritati conferente, fundata Sigebergense et Salfeldense, delegauit, ut nouum uite monastice ordinem in iis institutum cognosceret et de eo ad suos referret.  Quo munere ita functus est, ut uirum sapientem decet, non admirantem, que uulgus stupere solet, nec noua propter nouitatem despicientem, at illud tamen uite genus, cui nescio quid sanctitatis inesse arbitrabantur, minime probantem. Maius, quam cui sustinendo pares essent uires humane, onus sibi imposuisse censet istos monachos, neque esse, quod, sui dummodo tenaces propositi et paterne uirtutis studiosi esse uellent, uite normam a Benedicto acceptam immutarent.

Quibus tamen negotiis bellique circa monasterium Hersfeldense seuientis strepitu uir, liberales artes amans earumque studio innutritus, non impediri se passus est, quominus otio ab illis sibi relicto ad libros  componendos uteretur.

[Res enim grauissime, que tunc per totam Germaniam gerebantur, presertim uero Saxonie Thuringieque fines agitabant, Lambertum, quamuis »scientia se ad has describendas minus idoneum« putaret, ut que memoria digna essent obliuioni criperet, accendebant. Et primum carmine heroico metro scripto id efficere conatus est, eodem modo quo plerosque medii eui scriptores in uersibus componendis studiorum tirocinium posuisse uidemus. Quod opus, etsi auctor, ut ipsius uerbis utar, in uersibus plurima falsa pro ueris scripsisse accusaretur  , deperditum esse, non possumus quin doleamus.]

Postea monasterii sui historiam scribendam aggressus  est, quod ex florentissimo statu iam ad penuriam fere redactum fuit  , et eo presertim tempore sub abbatibus strenuis et probis, si non pristine dignitatis recuperande studio flagrabat,  certe eius memoriam tum gaudio tum dolore renouabat. His annis cum episcopis Halberstadiensi et Moguntino de decimis litigabat, hoc tempore rex Heinricus id sepissime uisitabat, in eius finibus castra ponebat ibique cum principibus Saxonicis modo hostiliter, modo ad pacem componendam conueniebat. Regina a. 1074 in ipso monasterio filium peperit, quem abbas Hartwigus et alii plerique fratres Hersfeldensis cenobii de sacro fonte susceperunt  . Que res cum ultima sit, cuius in hoc libro mentio fiat, et Lambertus uiuo Annone archiepiscopo, qui a. 1075 obiit, se scripsisse testetur, eum anno 1074 hoc opus composuisse putarim. De cuius consilio ipsum audiamus:


 Incipit Prologus in libellum de institutione Hersueldensis ecclesie [1 1Kb] .

»Ihesu dormiente, nauis periclitatur ecclesie. Pugnant inter se uenti in mari magno, et nullus Daniel  inuenitur qui oret pro populo. Immo non preualet Daniel, nisi aduersus principem Persarum precibus eius resistentem archangelus prelietur Gabriel. uere etenim, uere domus Isrel domus est exasperatrix , et iniquitas eius magna est nimis. Idcirco dedit Dominus potestatem mucroni suo, ut uadat ad dextram siue ad sinistram, quocumque faciei eius est appetitus. Quapropter ingemiscat Ezechiel, et ingemiscat in contritione [2 1Kb] lumborum , ut non faciat Dominus consumationem Isrel. Dicat etiam ad Dominum angelus, qui loquitur  in Zacaria: Domine Deus exercitum, usquequo tu non misereberis Iherusalem?  ut ab angelo, qui stat inter mirteta, mereatur audire uerba bona, uerba consolatoria . Quis dabit capiti meo aquam et oculis meis fontem lacrimarum , ut, etsi deflere non sufficio mala que fiunt in ecclesia, lugeam saltem die noctuque filiam Babilonis miseram, matrem scilicet meam Herueldiam, multis miseriis et calamitatibus filiam confusionis factam? Cuius dum recordamur pulchritudinis, quasi super flumina Babilonis sedemus et flemus, quod, ut uerum fateamur, peccata nostra et iniquitates patrum nostrorum post tantam pulchritudinem [3 1Kb] confusionem ei  moderne pepererint feditatis. Denique, ut post dicemus, haut difficile est dictu, quantum breui adoleuerit diuiciis, magnitudine, gloria, cum precipue studiis beati Lulli Magontiacensis archiepiscopi, qui ei edificande manum iniecerat, tum fauore ac liberalitate nobilium uirorum atque feminarum, tum frequentia monachorum nobiliter ibidem in castris Domini militantium, quorum  numerus iam tum excreuerat usque ad centum quinquaginta. Tantam siquidem ei contulerat fecunditatem, qui habitare facit sterilem in domo matrem filiorum letantem. At nunc effeta et exhausta, immo uero ideo effeta quia exhausta, ingemiscit et parturit [4 1Kb] usque adhuc , et non est uirtus parturiendi [5 1Kb] propter uiolentiam predonum, qui ei nichil reliqui fecerunt preter parietes et saxa. »Memento, Domine, filiorum Edom, qui dicunt: Exinanite, exinanite usque ad fundamentum in ea .« Ob quod suggestioni eorum, praue conspirationi, rei publice atque ecclesiastice paci contraire, assentiri periculosum ducimus. Maximam autem uiolentiam patimur ab his, qui defensores esse debuerant  ecclesie nostre, quorum officium erat ex aduerso adscendere et murum pro domo Israhel opponere, qui, ut sufficerent pro castris Domini stare et preliare bella Domini, ecclesie sunt opibus locupletati. Sed auaritia cum inferno numquam dicit: Sufficit . Etenim acceptis, que iure illis aduocature competunt, beneficiis, una etiam, que in nostros usus illis patrocinantibus debebantur, uindicant instinctu auaritie, et deuorant plebem tuam, Domine, sicut escam panis , nichil agentes de nostra salute, eo quod nostre professionis non sit iniurie obuiam ire. Sed mihi uindictam, et ego retribuam , dicit Dominus, est: Qui tangit uos, tangit pupillam oculi meam .---Nunc  iam tempus flagitat, quid hoc sibi uelit exordium, exponi. Scribere disposui non ostentandi sed exercendi causa ingenii, nec scientie que inflat sed caritatis gratia que edificat , quecumque ad animum recurrunt eorum, que olim me contigit super statu monasterii nostri uel legisse uel a probatissimis uiris audisse, queque etiam ipse expertus sum, sedens cum Iheremia et flens casum et, ut ita dicam, excidium patrie mee. Ad quod studium me dormitantem uestra, si recolit, paternitas  sepenumero excitare curauit; sed timidum me filiumque diffidentie tandem ad audendum perpulit leta cuiusdam Fuldensis abbatis historia subtiliter memorie commendata;  quamquam nec ea facundia nec ea mihi copia suppetat, tam subtiliter enarrandi res, partim obliuione partim temporum prolixitate procul a memoria relegatas, et ideo absque ambiguitate minus auctoritatis habituras. Ad hoc me accendunt studia rerum moderno tempore gestarum, quamquam sciam me ad has describendas minus idoneum. Quas tamen plerasque pro opibus ingenioli  mei heroico metro strictim comprehendi. Sed quoniam relata ab aliis, ab aliis refelluntur, et in uersibus plura [6 1Kb] falsa pro ueris scripisse accusor, in hoc genere stili manifesta transcurrere, dubia ne attingere statui. uestri solius, pater mi, in hoc opusculo expecto iudicium. Oleum autem peccatoris non impinguet caput meum . Surge, pater mi, et comede [7 1Kb] de uenatione filii tui ut, si faucibus tuis fuerunt dulcia, benedicat mihi anima tua [8 1Kb] .«

Fuldensem, quam Lambertus laudat, historiam eamdam putarim quam Trithemius a Megenfredo magistro conscriptam esse sibique multa notatu digna suppeditasse dicit  , nisi Lambertus hoc loco abbatem auctorem nominaret. Certe utrumque opus  nos latet, neque Lamberti historia temporum iniuriam integra euasit, cuius epitomen tantum a monacho quodam Hamerslebensi factam  superstitem gaudemus; qui prefationem et primi libri initium satis fideliter excepisse uidetur. W.] Reliqua ab inepto epitomatore truncata et mutilata tam deformi habitu ad nos peruenerunt  , ut uix Lamberti agnoscas manum, et locos, qui ab aliis scriptoribus inde petiti esse uidentur  , frustra apud istum queras. Hoc saltem patet, plures libri a Lamberto conscripti codices in Germanie bibliothecis extitisse, quem si integrum haberemus, multo firmiorem  sententiam ferre possemus de eius pretio, quod Wenckius  minimum esse statuit: Lambertum, inquiens ne initia quidem sui cenobii recte ad annum 736 retulisse, et si litteras in tabulario eius reconditas inspicere uoluisset, multo diligentius et uberius temporibus res prioribus ibi actas singulaque eius fata narraturum fuisse, excusandum tamen quodammodo, quod tunc non tam facilis fuerit talium monumentorum usus, ut scriptores ad eorum adyta penetrare et materiam libris suis aptam promere inde possent  ; denique scriptorem ipsum suam rerum Hersfeldensium inscitiam palam confiteri  , quam etiam, plures Hersfeldie abbates omittendo, aliis falsos regiminis annos tribuendo, sepe prodat, qui errores ex litteris tabularii nostro adeo tempore  seruatis commode emendari potuissent. Ceterum index horum antistitum, quem libellus iste exhibet, eos tantum complectitur, qui in altero Lamberti scripto, de quo iam dicturi sumus, memorantur, eodem se ordine excipientes  .

[Nihilominus opus, in quo quedam de seculi XI historia notatu digna referuntur, a Madero  . W.]

 Deinde rerum Germanicarum Historiam composuit Qui liber, quanquam ex more illorum temporum  non in capita diuisus, reuera tamen duobus uoluminibus continetur, quorum alterum Annalium,  alterum Commentariorum nomine non inepte insignire uult F. C. Th. Piderit  1Kb] . Illo enim uolumine,  iam supra tom. III edito, ab Adamo initium capiens, uniuersam Historiam in quinque etates distinctam  ita tractat, ut usque ad ann. 703, nichil nisi sola nomina afferat, tum uero ad singulos annos ea tantum facta, que ad gentes Germanie, familias principum, rem sacram, ecclesias et monasteria, etc. pertinent, que memoratu digna uiderentur, breuiter admodum percurrat et tangat, usque ad annum 1039, quo Conradus imperator obiit. [Que omnia ex Annalibus in monasterio suo Hersfeldensi confectis ad uerbum fere desumpta esse, iam supra dictum est  . Hi Annales iam deperditi, sed a diuersis diuerse exscripti, etiam rerum annis 972-982, gestarum paulo ampliorem Historiam ipsi suppeditasse uidentur  , ipsosque in monasterio postea ope Annalium Hildesheimensium usque ad annum 1040 continuatos fuisse, Annales ostendunt Ottenburani   supra editi, qui usque ad hunc annum quam maxime cum Lamberto conueniunt, quamuis eos neque ipsius librum neque Hildesheimensem illum, ex quo hec notitie manarunt, sed Hersfeldenses Annales secutos esse, facile sit demonstratu. His breuibus notationibus exscriptis, Lambertus lectoribus satisfecisse sibi uisus est, iisque nichil addidit, nisi fortasse quedam eaque breuissima, que ex Annalibus antiquis Altahensibus desumpta esse uidentur  , fortasse uero iam a quopiam Annalium Hersfeldensium codici illata erant  . Inde ab a. 1040. Lambertus proprio Marte res precipuas adnotandas suscepit; sed ad sua tempora festinans neque multa memorie tradidit, neque ab erroribus cauit  . W.] Secundo hoc uolumine tempus, quo  Heinricus Iu regnare cepit, persequitur, que est prestantissima et lectu dignissima libri pars, quoniam rebus quas tradit aut ipse interfuit, ut iis, que in monasterio Hersfeldensi uel in terris non longe ab eo remotis, Thuringia et Saxonia, acciderunt, aut ea, que in exteris regionibus, Italia, Flandria, Lotharingia inferiori, etc., gesta sunt, a testibus fide dignis facile cognoscere potuit.

Narratis, quibus Heinricus rex conflictatus est malis et calamitatibus, et quam indigne et crudeliter in Italia ab Hildebrando , summo  pontifice, sit habitus, et Rudolfi, ducis Sueuorum, electione Forchhemii III, Id. Mart. ann. 1077 peracta, scriptor »more inertis pete, extremo iam in opere languescens---in longum satis---protracto uolumini« finem imponit, ut »qui postea scribende relique huius historie parti sese accincturus sit, habeat, unde apte exordiri possit.« An his uerbis significare uoluerit, se hunc librum iam senectute ingrauescente confecisse, definire non ausim; sed cum ad describendam reliquam Historie partem alium aggressurum esse speraret, certe nonnullis annis post, fortasse Rudolfo iam mortuo, hic finem fecisse uidetur.

Summorum qui apud Romanos floruerunt historicorum exemplum ad imitandum sibi proposuisse  Lambertum, ex dicendi, quo usus est, genere satis superque elucet. Eius enim ingenium totius antiquitatis cognitione, optimorumque, quos tulit, scriptorum lectione non leuiter tinctum, sed ita imbutum fuit, ut non imperitorum et ineptorum medie etatis monachorum more anxie et infelici opera uerba ex iis conquireret et parum apto loco promiscue collocaret, sed diligenti optimorum quorumcunque delectu habito, orationem suam pulcherrimis, quos ex iis decerpserat, flosculis ornaret ac distingueret. Suspicimus in eo et admiramur simplicitatem minime rudem, natiuum quemdam orationis colorem, elegantiamque eam, que ab huius seculi scriptore uie exspectari potest. Ubique magnam in exponendis rebus gestis laudem ordinis, perspicuitatis et iucunditatis  meruit. Nam eius narratio uariis uirorum preclarorum imaginibus, tanquam luminibus, collustrata, sermonibus eorum, quibus, antiquos historicos emulatus, nos quasi in mediam rem rapit, animata et uiuidior reddita, et ars, qua excellit, uno ferre lineamento rerum faciem depingendi, ut eas pietas cernere uideamus, sicut Heinricum cum uxore et reliquis comitibus Alpes superantem, lectores uel inuitos allicit et mira suauitate tenet. Deinde, ordine temporum fere semper religiose seruato, nunquam, quod alii solent, filum narrationis subito et preter  exspectationem abrumpit, sed producit et continuat, ita ut res unoquoque anno actas separatim a sequentis Historia tractet, et uirorum clarorum, tam de re publica quam Ecclesia meritorum, in eo mortuorum memoriam recolat; quod forma Annalium, in quam librum suum redegit, flagitasse uidetur, et eam quidem utilitatem prebet, ut uno obtutu, quid simul euenerit, contemplari ac diiudicare liceat. Affert uero etiam incommoda, que scriptor sensisse quidem, sed necessaria duxisse nec declinare ausus esse uidetur. Interdum tamen angustiores hos terminos transgressus liberius uagatur, et ea, que arcto inter se nexa sunt uinculo, non a se inuicem separat et disiungit; quod inter alia, Historia controuersie de abbatia Malmundariensi agitata  et turbarum in Saxonia ortarum   testatur.

Sed, ut pergamus in adumbranda uirtutum, quibus noster preditus est, imagine, excellit is etiam uerissimo et acerrimo in recte estimandis hominibus et equa lance ponderandis eorum factis iudicio, animoque pietatis, humanitatis misericordieque sensu plenissimo. ualde etiam lectores afficit, et ad satietatem fugandam confert, cum scriptorem ipsum uel rei cuiusdam indignatione , uel misericordia , uel denique iusta ira , uehementer  commotum uident.---Nusquam Lambertus Historie dignitatem ledit magna et grauia minoribus et leuioribus confundendo, nisi quis eum cum Philippo Melanchtone ideo reprehendere uelit, »quod quedam admiscuerit de priuatis rebus indigna posterorum memoria«, que tamen hic uir eximius sine dubio in priori tantum libri parte, nonnulla exigui momenti complectente, inuenire sibi uisus est.

A scriptorum huius seculi superstitione, qui fabulas aniles et absurda commenta pro ueris uenditare solent, hic se liberum et immunem, quantum  potuit, prestare conatus est, licet passim de sanctorum miraculis malique demonis, quas hominibus struxisse dicitur, insidiis talia proferat, que negare uel in dubium uocare, illo euo nefas putaretur, nos uero, meliora edocti, ridemus  .

Talibus igitur uirtutibus cum conspicuus sit Lambertus, quas omnes, qui eius scripta attente legerunt, agnoscunt et predicant, non tamen ubiuis locorum operam dedit sermoni puro, emendato, qui uocabula parum Latina, aut obsoleta aut post etatem Augusti demum in hanc linguam recepta et usu probata, uerborumque structuras et sententias quibus optimi scriptores recte abstinent, intentissima cura fugit et deuitat. Eius generis sunt, preter ea, que uel in glossario locum tenebunt  uel in annotationibus iam deterioris note esse monuimus, plura que quamuis apud plerosque medii eui scriptores occurrant, infra tamen enotanda putauimus  . Ita etiam, ut alia taceamus, in constructione uerborum: facere , iubere ut et suadere, quod modo infinito iunctum uel scriptoris negligentiam uel pete imitationem prodit, leges purioris latinitatis migrasse existimandus est. Nec minus ingrata est repetitio eorumdem uerborum et locutionum, a qua scriptores Latini, ad egestatem lingue sue tegendam, sedulo sibi cauent, que in nostro tam frequens est, ut eum aliquando inopia uerborum laborasse, suspicio nobis suboriatur. Ex magno uocabulorum, phrasium, sententiarum,  prouerbiorum, troporum, metaphorarum, etc., que adamasse uidetur, numero pauca tantum infra delibasse sufficiat  . Eadem est ratio locorum, quos ex libris sacris et classicis Romanorum scriptoribus, Cicerone, Liuio, Tacito, Terentio, Horatio, Ouidio aliis affert, quorum haud paucis bis et sepius in simili re utitur  . Ad petarum Latinorum carmina cognoscenda cum maximum contulisse uideatur studium, in haud paucis etiam eius commentariorum locis oratio supra prose simplicitatem tenuitatemque assurgit et petico  quodam colore infucata est; quod non uno exemplo confirmatur. Nimia denique copia et ubertas ubi breuitati et concinnitati commodior fuisset locus, uitio ei uerti potest. Quas leues maculas, quibus, cum in Lamberti libro plura niteant, ut ei inter etatis medie historicos principem pene locum concedere non dubitemus, non magnopere offendimur, ipse, emendatrice manu admota, facile abstergere et delere potuisset; excusande tamen sunt in homine, cuius esset, libris sacris, ecclesiasticis, liturgicis legendis omnem fere operam omneque tempus impendere.

Quibus expositis, de re non minus graui et difficultatibus implicita querendum est: an Lambertus historicam fidem semper seruarit  ? Quam quidem questionem non melius et promptius soluerimus,  quam si, Lambertum uera dicere primum potuisse, deinde uoluisse, paucis demonstrabimus. Omnis autem rei cardo in eo uertitur, utrum, que hic scriptor de Heinrici Iu indole, moribus et factis, de turbis eo imperante concitatis, de calamitatibus, que Germaniam tum fato iniquo afflixerunt, narrauit, uera sint, necne. In tantis animorum motibus, quantis Lamberti etas agitata est, fieri non potuit quin, quam quis de rebus publicis sequeretur sententiam, in eam lectores quoque trahere uellet. Sed in hoc uiro, qui inter has tempestates et procellas tantum mentis sane et animi quietis sibi conseruauit, ut uerum a falso discernere posset, tale quid non est timendum. Hersfeldensis cenobii antistes,  publici concilii nunquam non particeps, quid in utraque, et Heinrici regis et Saxonum Thuringorumque, parte gereretur, non erat nescius; contigit uero ei etiam ut medius inter illum principem et hos populos, et illi ob fidem seruatam gratus esset et acceptus, et apud hos ob eximiam eloquentiam ceterasque ingenii animique facultates magna polleret auctoritate, ita ut Lambertus, quem tanquam hominem non modo promptum ingenio, sed usu etiam exercitatum, sepius fortasse intinerum et negotiorum sibi adiungebat comitem, que his de rebus traditurus posteris esset, ex puro et limpido potius fonte quam ex turbidis riuulis haurire posset. Uniuscuiusque autem historici multum interest, si quando, uiros, quorum ad arbitrium nutumque  ceteri se figere et componere solent, presentes cognoscendi, coram ex iis audiendi et, quales sint eorum mores et ingenia, discendi, queque uelint et cupiant inuestigandi, occasionem sibi datam uidet. Que opportunitas nostro sepe se obtulit, Heinrico Iu identidem Hersfeldie commorante ut anno 1066, 1071, 1073, 1074.---Sed satis de hac causa dictum puto, ueniamus ad alteram. Lambertum, que comperta et explorata habuerit uera et sincera, nec falsa et simulata, posteris reliquisse, cum qui in omnibus eius narrationibus inest genuinus sine ullo fuco color, probat, tum libere eius et graues de corruptis clericorum moribus et deprauata rei sacre conditione  querele magis confirmant. Tantum enim abest, ut que in monachis sue etatis suique ordinis uituperanda obseruarit, silentio premat, aut eorum culpam in alios, principes inprimis, quorum tamen iniurias et uexationes quibus ciues suos afficiebant, eadem acerbitate castigat, transferre uelit, ut aperte in eorum mores plane deperditos inuehatur deque iis querelas iactet. Ea! qualem nobis, data de monachis sui temporis disserendi occasione, ambitionis, superbie et luxurie eorum imaginem proponat ad ann. 1071: Et reuera non immerito Dominus---non esse usque ad unum. Nec monachi tantum, sed etiam summi Ecclesie magistratus, si forte morum pudori et uite sanctitati minus studuerint, bilem ei et indignationem mouent, grauiterque eos reprehendit  et exagitat ut ann. 1064; et a. 1070 Hermannum per Simoniacam heresin episcopatum Bambergensem inuasisse, et multis muneribus pape datis non solum impunitatem criminis, quod obiectum fuerat, consecutum, sed etiam pallium et alia quedam archiepiscopatus insignia percepisse, animo ob hoc facinus uehementer commoto tradit. . Postquam Lambertus Rutberti abbatis Bambergensis, qui ad locum Meginwardi, abbatis Augiensis, non per iustam et legitimam electionem suffectus est, sordidam uitam et quam immensa ad hanc dignitatem assequendam munera prodegisset, perstrinxit, ita pergit : Is pseudo-monachus---prolixiore opus habent tragedia.---Quam seuerum et iustum est eius de Heinrico, episcopo  Spirensi, Ecclesie sue opes puerili leuitate dilapidante , et de abbatibus monachisque ad summam Fuldensis monasterii dignitatem pretio mercandam confluentibus  iudicium! Quibus exemplis plura alia eiusdem generis addi possent. Cui denique ipse Ruthardus in moribus remissior uidebatur , qui Aribonem, nobilissima familia prognatum, Guillelmi et Ottonis marchionum fratrem, a seruis suis occisum, »litteris quidem apprime eruditum, sed propter lasciuiam morumque intemperantiam bonis omnibus inuisum«  dicit, nonne is solam uite integritatem et uirtutem, nulla dignitatis, generis et ordinis habita ratione, in laudando pariter ac in uituperando  spectasse putandus est?---Nec tamen eo audacie progressus est Lambertus, ut de rebus monasticis aliam plane, quam sui seculi homines, sententiam sequeretur, Meginhero duce, nichil nisi quod nimium esset, tum in petulantia, tum in discipline seueritate, auersatus.

Suspicionem etiam animi Hildebrando siue Gregorio uII pontifici tantum dediti, quantum ab Heinrico Iu rege alieni, quibusdam mouit Lambertus. Nam illum non modo laudibus cumulat , sed etiam calumnias et conuicia, quibus inimici eum proscindebant, tam sedulo refutare studet, ut inde eius officiosam gratificandi uoluntatem cognoscamus.  Sic narrata pontificis cum Mathilde marchionissa consuetudine et conuictu, quantam criminandi materiam prebuerit ista familiaritas, non preterit quidem, at statim tamen addit : Sed apud omnes sanum aliquid sapientes luce clarius constabat, falsa esse que dicebantur. Nam et papa---satis eum contra uenenatas detractorum linguas communiebant. Eodem modo, quorum Hildebrandus in synodo Wormatiensi accusatus est, delicta excusare eorumque criminum uim et pondus infringere ac leuare studet, ut ea omnia ab Hugone Blanco, homine fraudulento et ira in papam inflammato, excogitata esse dicat. Denique tumultus, uita celibe sacro ordini imperata passim, Erfordie precipue ortos, ita refert, ut pontificis decreta magis  probare quam improbare uideatur. His igitur aliisque causis Lambertum Gregorio fauentem et ab eius partibus stantem uidemus. Sed queso, qui fieri poterat, ut scriptor, locorum interuallo disiunctus, de uiro, qui non solum uulgi opinione grauissimus, disertissimus et maxime auctoritatis esset habitus, sed intelligentium quoque hominum iudicio probatissimus, aliter sentiret et loqueretur? Ad uirtutum eius, uerarum et fictarum, admirationem accessisse apud Lambertum legimus grati animi sensum, quem Hildebrando, uelut acerrimo libertatis Germanie uindici, deberi omnes uel regis leuitate offensi, uel eius superbia lesi pre se ferebant ac profitebantur. Utrum iure, an iniuria? Hoc diiudicare uix licuit Lamberto, qui tum superbe a rege  facta et indigne ab eius ministris uel amicis perpetrata, malaque ex munerum sacrorum nundinatione, tanquam ex perenni fonte, manantia uidit et gemuit, tum remedia his morbis, qui totum utriusque reipublice corpus antea sanum et ualens pestilenti ueneno infecerant, sanandis proposita, salutaria et presentia duxit.

Sed ea quoque culpa Lambertus uacat, quam in eum uulgo censerunt, quod in describenda Heinrici Iu, uita et moribus ueritati male consulerint, que, instituta cum aliis rerum Germanicarum eiusdem etatis scriptoribus comparatione, facile ab eo remoueri potest. Nullus enim fere horum scriptorum  reperitur, qui ab omni partium studio immunis,  conturbatum dissidio inter pontificem et imperatorem reipublice statum tam prudenter et quiete exposuerit, quam Lambertus. Cuius etsi commentarii satis luculenter docent, eum fidem pape debitam omnino seruare uoluisse et eius signa deserere nefas duxisse, non ubique tamen ab eo facta defendit. Quo fuit probo, honestatis amante et a flagitiis sceleribusque abhorrente animo, prorsus omnes, qui leges et aliorum iura uiolarunt, siue clerici fuerint siue laici, ira et indignatione acriter prosequitur, ideoque pari uehementia iniustam decimarum  exactionem et iniurias Saxonibus et Thuringis a rege illatas atque improbam corum clericorum uitam, qui ad honorum gradus non uia uirtutum, sed per ambitionis preruptum et male partarum pecuniarum profusionem immerentes ascenderant, insectatur et corripit. Que cum ita se habeant, non mirum est Lambertum potius pontificem quam regem cum asseclis insontes adeo nec refragantes iniuriose et crudeliter tractantem, que facinora quotidie et uideret et audiret, fauore esse complexum. In Heinrici quidem uita duo discernenda sunt tempora, unum quo rex iuuenis per pedagogos et pessime note familiares corruptelarum illecebris irretitus, potentie fines paulo longius quam patrie salus permitteret, proferre conatus est;  alterum, cum mala subiit, rege potentissimo, a patre auoque, uiris clarissimis et optime meritis commendato, indignissima, que summam miserationem commouere debent; cuius sensu etiam Lambertus difficile et periculosum in Italiam iter calamitatesque quibus in eo laborauit describens, se tactum esse profitetur. De illa uite parte scriptor lene iudicium fert, iuuenili potius superbie quam inueterate male faciendi consuetudini iniustam Saxonum oppressionem perniciosasque quibus flagrabat libidines tribuens, et sic eum excusans  : Rege ad omnia, que iussus fuisset, puerili leuitate annuente, tum regem »iuueniliter tumultuantem« appellans. Saxonibus uero et Thuringis  ad maximam perniciem ab eo iam redactis, rerumque publicarum conditione omnino perturbata, prudentibusque principum consiliis prorsus spretis et neglectis, seuerius cum eo agit, ut non modo hec  : Neque enim lasciuie regis---uel leui uerbo auderet redarguere, sed etiam multa alia in regis ignominiam dicta, in his Annalibus legamus; cum, si alterum simul tempus narrando complecti licuisset, meliora de eo dicendi oblata esset facultas.

Quibus omnibus examinatis et ponderatis, haud inuiti largiemur Lambertum, licet ab erroribus quorum nonnullos in annotationibus ostendimus, non prorsus liberum, plenam, perspicuam et accuratam rerum sua etate uere gestarum narrationem  posteritati reliquisse, et, cum nec causarum, quibus queque acta sunt, neque eorum que cum iis coniuncta euenerunt explicationem negligat, pragmatice eiusdemque uere historie exstitisse auctorem. Quo factum est ut plerique historie Germanorum scriptores, qui quidem fontes ipsos adire consueuerunt, eum maximi estimauerint, eiusque in Heinrici uita auctoritate, tanquam hominis eloquentissimi pariter ac grauissimi, fere sola nitantur et in ea acquiescant.


F. L. HESSE.

Attamen per medium euum Lamberti nomen raro  aut nunquam auditum est. Nam ipse illud neque prefatione quadam neque libri inscriptione neque in textu prodidit  , ut fere mirum sit, quod posterioris eui codices et scriptores  id scire potuerint. Liber uero a pluribus lectus est atque exscriptus. Quibus signa pretulisset Bernoldus, si eius uerba a. 1054 de miraculo a papa uictore facto, que cum Lamberto prorsus conueniunt, ex hoc exscripsisset. Cum uero alibi nusquam hoc libro usus sit, id uix statuerim. Nisi hec uerba Lamberto postea obtrusa putes  , sane de communi utriusque fonte, quamuis hec nunc lateat cogitare oportet. Neque Sigebertum Gemblacensem  Lamberti Annalibus usum esse, u. Cl. Hirsch mihi persuasit  licet singulis annis  quamdam inter eos  deprehendi similitudinem non negem.---Itaque primus, nisi fallor, Lamberti Historia monachus Sigebergensis, qui uitam Annonis archiepiscopi Coloniensis conscripsit usus est; cui que ille de uiro celeberrimo sibique noto diligenter retulerat se ita commendabant, ut ea ad uerbum in suas transferret schedas, iisque in publica archiepiscopi uita enarranda nichil fere addendum reperiret  .---Paulo post qui magnos illos Annales confecit, quos uulgo annaliste Saxonis nomine laudamus, Lambertum euoluit et plures eius locos compilationi sue uastissime intulit, quamuis, Brunonis Historia ceteris fontibus prelata, prestantissimam illius partem, eam dico, qua bellum Saxonicum describitur, intactam reliquerit, siue ne narratione copiosissima  obrueretur ueritus, siue Lambertum Saxonibus et presertim Halberstadensibus non satis fauisse ratus.---Eodem fere tempore liber de fundatione cenobii Gozecensis scriptus est, cuius auctorem plura ex Lamberto desumpsisse  patet.---Etiam  in Chronico Laureshamensi Lambertine narrationis uestigia deprehendi, iam Stenzel monuit  .---In monasterio S. Petri Erfordiensis iam seculo duodecimo incipiente Lamberti codicem fuisse, cuius fragmenta tum aliis operibus sint inserta, tum tanquam breuiores Annales descripta mox uidebimus. In eodem uero cenobio sec. Xu ex Nicolaus de Sygen magnum Thuringie Chronicon digessit  , in quod etiam ex Lamberto plurima recepit. Cuius autographon in archiuo publico Wimariensi asseruatum  u. Cl. Hesse summa diligentia perlustrauit et examinauit. Alii quoque rerum Erfordiensium scriptores, presertim ille, qui satis barbaro nomine »Exphurdianus antiquitatum uariloquus« audit  , multa ex Lamberti Annalibus mutuati sunt. Preterea uero seculo XIu exeunte Xu incipiente, plures eorum codices noti fuisse uidentur, cum etiam alios rerum scriptores iis usos fuisse, u. Cl. Hesse probauerit, Wigandum Gerstenberger in Chronico Hassiaco  , Trithemium in Chronico Hirsaugiensi  , Paulum Langium in Chronico Citicensi  ; quibus addi possunt Andreas Lang, abbas S. Michelis Babenbergis, qui sec. Xu ex. librum De sanctis ordinis S. Benedicti conscripsit  , et N. Emser   , quia. 1512 uitam sancti Bennonis Misnensis episcopi edidit  .

Paucis annis post prima editio prodiit, que ingenti plusu recepta, uiribus eruditis pretiosissimus uisus est thesaurus [ Codex Augustinensium Wittenbergensium  , quem uir summus et de omnium scientiarum prouectu optime meritus Philippus Melanchthon Secerio describendum mandauit atque Chaspari Churrerero typis edendum transmisit. Qui cum iam inueniri non potuerit, siue deperditus sit siue in quodam angulo lateat  , editio princeps, quam Churrerus a. 1525, Tubinge apud Hulderichum Morhardum uulgauit, adhibenda erat. Exemplar enim illud genuinum  Lamberti textum continuit satisque fideliter expressum esse uidetur, ita ut plerumque nonnisi leuiora menda aspersa atque hinc inde uocabulum [ Codex in archiuo Dresdensi a Cl. Hessio primum euolutus, quem annis 1550-1600 manu exaratum esse opinatur, ex editione principe descriptus esse uidetur, quippe qui in plerisque cum ea conueniat neque locum a. 1075, expleat [ Auctor uite S. Annonis [ Annalista Saxo  antiquos et optime fidei codices ante oculos habuerunt [ Codex Gothanus Ekkehardi, mbr. s. XII, olim S. Petri Erfordiensis, de quo uide Mon. SS. III, p. 21   . Post annum 1040 uero pauca tantum uerba ex Lamberto exscripsit [ Codex comitis de Scehenborn in arce Gaybach asseruatus, mbr. s. XII olim »S. Petri in Erfesfurt«, Annales continet, a. u. Cl. Behmero exscriptos, qui usque ad a. 1077 ex Lamberto hausti sepe ipsa illius uerba retinent, ideoque his emendandis multum inseruiunt. Annales una manu usque ad a. c.  1150 exarati, postea ab aliis usque ad a. 1463 continuati, in alio Monumentorum uolumine edentur [ C. Dresdensis, olim academie Lipsiensis, postea Tabulario regio illatus, nunc in bibliotheca publica asseruatus et I, 50 signatus. Liber seculo Xu ex uel XuI in. in charta duabus manibus, altera rudi et minus eleganti, altera comptiori exaratus est. Lamberti uerbis pauca de cenobio S. Petri addita sunt  , preterea continuatio breuis usque ad a. 1154 adiecta, que cum Annalibus ibidem scriptis  C. Gottingensis, olim Albini, postea domini de Plotho et Semleri  , chartaceus in fol. sec. Xu ex., satis diligenter et distincte scriptus [ C. Wirzburgensis, olim abbatie S. Iacobi, que Scottorum erat  , chartaceus in fol. sec. Xu ex  uel XuI in., duobus calamis scriptus,---incipit ab a. 705,---maxime in prima libri parte quedam adiecit  , et continuationem quoque illam non solum retinuit sed etiam usque ad a. 1182 prosecutus est. In minoribus quoque hi codices inter se conueniunt, quamuis alter ex altero descriptus esse nequeat, cum aliis hic aliis ille mendis sit deformatus. Eodem modo codex 3 suas habet maculas. Omnes uero non paucis locis eodem modo peccarunt, uerba omiserunt, alia transposuerunt et mutauerunt  , ut communem fontem iam ab eiusmodi erroribus haud liberum facile agnoscas. Omnes, utpote eodem fere tempore exarati, etiam in uerbis scribendis ualde conueniunt et ab orthographia, quam seculo XI in usu fuisse satis constat,  sepe recedunt  , ita tamen ut modo hic modo ille antiquiores formas retinuisse uideatur. Quas,  codicibus 1a et 2b adhibitis, ubique restituere conandum erat; quamuis in multis uocabulis, in quibus scribendis illius temporis scriptores nunquam fere sibi constabant, nos pristinam lectionem haud assecutos esse [ Pistorius codicem habuit, quem uetustissimum dicit [ Codex Oxoniensis Bodi. n. 5128 Iunii manu scriptus, breuem anni 1075 partem continet, cuius lectiones a genuino textu satis recedentes u. Cl. A.  Nicoll enotauit  .

His subsidiis ad hanc nouam Lamberti editionem adornandam u. Cl. Hesse magna diligentia usus est, et quamuis nullum ueterem et auctoris tempori supparem codicem integrum atque genuinum ad nos usque peruenisse egre feramus, textum tamen quam fidelissime esse restitutum, ita ut de uera lectione nusquam fere dubitandi locus sit, lectores libenter concessuros esse confido.

Editiones uero que nostram precesserunt he sunt: Prima sub titulo: Quisquis es glorie Germanice et maiorum studiosus, hoc utare ceu magistro libello Tubinge 1525 in 8o  curante Chasparo Churrero  ;---secunda ibidem a. 1530  ;---tertia ibidem a. 1533  curante Lutouicho Schradino,  qui nomen auctoris detexit et quedam emendare  conatus est  ;---quarta in Schardii  prima collectione  Francof. 1566; quinta quam dedit Gryneus  Basilee ex officina H. Petri 1569 fol.,---sexta in altera Schardii collectione  Basilee 1574;---septima et octaua in Scriptorum a Pistorio editorum uolumine I. Francof. 1583, Hanouie 1613 fol.;---nona cum Chronico Urspergensi Argentorati 1609 fol.;---decima in Schardio rediuiuo opera H. Th. Augustani Giesse 1673 fol.;--- undecima quam Struuius Pistorii libro repetito exprimendam fecit Ratisbone 1726 fol.  . Post quos  Krause, prima libri parte omissa, duodecimam editionem adornauit , qua textum quidem intactum pene reliquit, uerbis uero et robus explicandis illustrandisque primus manum admouit  .

 Quibus adnotationibus u. Cl. Hesse alias multas easque bone frugis plenissimas adiecit, iisque congessit que tam alii hinc inde monuerunt tam ipse e penu sua litteraria promenda et cum lectoribus communicanda duxit. Rarissime et ipse notulam aspersi, qua presertim Lamberti errores, aliis scriptoribus collatis, demonstrare et refellere conatus sum.

Iam uero, prima eaque ex Ann. Hersfeldensibus hausta libri parte supra uol. III, p. 22, sqq. edita, ipsum Lambertum suorum temporum Historiam initio quidem breuiter, mox uero ample et egregie exponentem audiamus.


G. WAITZ.






LAMBERTI ANNALES.



MXL.


Heinricus rex in Bemiam [27 1Kb] duxit exercitum, ibique Werinherus [28 1Kb] comes et Reginhart [29 1Kb] signifer Fuldensis cum aliis multis occisi sunt .

Petrus Ungariorum rex a suis expulsus, ad regem [30 1Kb] Heinricum confugit, petens auxilium  .

Eberhardus [31 1Kb] Babenbergensis obiit; cui Suitgerus [32 1Kb] successit. Dedicata est cripta Herueldensis [33 1Kb] , atque in eam translate sunt reliquie sanctorum confessorum [34 1Kb] Wigberti et Lulli.



MXLI.

Heinricus rex secundo [35 1Kb] Bemiam ingressus, ducem eius in dedicionem accepit, Prenzlao [36 1Kb] nomine, terramque eius sibi [37 1Kb] tributariam fecit. Inde per Baioariam [38 1Kb] regressus, festum sancti Michahelis Ratispone celebrauit .

 Ouban [39 1Kb] , qui Ungariorum regnum inuaserat [40 1Kb] , eruptionem in fines Baioariorum et Carentinorum fecit, multamque predam abegit. Sed Baioarii coadunatis uiribus insecuti, predam excusserunt, multisque occisis, reliquos in fugam cegerunt  .



MXLII.

Rex, prima [41 1Kb] expeditione in Ungariam facta, predictum Ouban fugauit, usque ad fluuium Raban peruenit, tres urbes maximas cepit, acceptoque a prouincialibus iureiurando, in pace remeauit .

Herimannus [42 1Kb] Mimigardenuurtensis episcopus obiit; cui Ruotbertus [43 1Kb] successit. Heriberdus Eihstatensis [44 1Kb] episcopus obiit; cui frater eius Gezman [45 1Kb] successit. Cui post aliquot ebdomadas [46 1Kb] defuncto Gebehardus successit.



MXLIII.


Rex incarnationem Domini Goslarie celebrauit. Illuc dux Bemicus adueniens, benigne susceptus a rege, et honorifice aliquamdiu habitus, tandem in pace est dimissus. Ibi inter diuersarum prouinciarum legatos, legati Ruscorum tristes redierunt, quia de filia regis sui, quam regi Heinrico nupturam sperauerant, certum repudium reportabant  . Ibi  quoque [47 1Kb] legati regis Ungariorum pacem suppliciter orant, sed non impetrant, quoniam rex Petrus, quem Oubam per uim regno expulerat, presens erat, suppliciterque Heinrici regis auxilium contra illius uiolentiam implorabat.

Sigewart Fuldensis abbas obiit; cui Rohingus [48 1Kb] successit. Gisla imperatrix obiit, et Spire sepulta  est  .

Rex, secunda expeditione in Ungarios facta, predictum Ouban ad placitam sibi pactionem cegit, acceptisque ab eo de pace iuramentis et obsidibus, reuersus, nuptias celebrauit in Ingelenheim in coniunctione Agnetis, filie Willihelmi [49 1Kb] comitis Pictauorum .



MXLIu.

Rex natiuitatem [50 1Kb] Domini celebrauit Treueris. Ibique omnes, qui in regiam maiestatem deliquerant, crimine absoluit, eandemque legem per totum promulgauit, ut omnes sibi inuicem delicta condonarent.

Gozelo dux Luteringorum [51 1Kb] obiit; cuius [52 1Kb] filius Gotefridus [53 1Kb] , nobilissime indolis iuuenis atque in re  militari admodum exercitatus, quia ducatum patris non potuit obtinere, arma contra rem publicam corripuit, Adalbertum [54 1Kb] ducem, quem rex patri eius subrogauerat, prelio uictum occidit, cedes hominum et depopulationes agrorum quam maximas fecit, loca omnia usque ad Renum, preter ea que uel murorum presidio hostilem impetum subterfugiebant uel se data pecunia redemerant, in cinerem redegit .

Rex, tertia expeditione in Ungariam facta, predictum Ouban uicit  et expulit, Petroque regnum restituit .

 Hazecho [55 1Kb] Wormacie episcopus obiit; cui Adalgerus successit; cui itidem paulo post humanis rebus exempto Arnoldus successit. Diotmarus [56 1Kb] Hildinesheimensis episcopus obiit  , cui Azelinus [57 1Kb] successit.



MXLu.

Dux Gotefridus a rege in dedicionem acceptus, in Gibekestein [58 1Kb] missus est custodiendus [59 1Kb]  , sicque regnum breui tempore quietum et pacatum mansit.

Petrus Ungariorum rex Ouban, emulum atque insidiatorem regni sui, captum decollauit 

Brun [60 1Kb] Wirciburgensis [61 1Kb] episcopus obiit; cui Adalbero successit. Cathelo [62 1Kb] Citicensis episcopus obiit; cui Eppo successit. Adalbrandus [63 1Kb] Premensis  [64 1Kb] archiepiscopus obiit; cui Adalbertus [65 1Kb] successit.



MXLuI.

Rex natiuitatem Domini Goslarie [66 1Kb] celebrauit; ubi et socrus eius de Pictauis [67 1Kb]  cum primoribus gentis sue aderat.

Petrus rex [68 1Kb] Ungariorum ab Andrea propinquo suo dolo circumuentus cecatur.

Eggihardus [69 1Kb] marchio subitanea morte prefocatus, interiit. Drutmarus abbas Corbeiensis obiit; cui [70 1Kb] Ruothardus [71 1Kb] successit.

Dux Gotefridus custodia absolutus , dum uideret, nec intercessionem [72 1Kb] principum, nec dedicionem, quam sponte subierat, sibi aliquid profuisse,  et rei indignitate et inopie familiaris tedio permotus, bellum rursus de integro sumpsit  . Inter alias, quas rei publice intulit clades, Neumago  domum regiam miri et incomparabilis operis [73 1Kb] incendit, ciuitatem uerdonensem cepit, maiorem in ea ecclesiam concremauit . Sed post modicum facti in tantum penituit [74 1Kb] , ut publice se uerberari faceret, et capillos suos ne tonderentur multa pecunia redimeret, sumptus ad reedificandam ecclesiam daret, et in opere cementario per se ipsum plerumque uilis mancipii ministerio functus deseruiret [75 1Kb] .



MXLuII.


Rex natiuitatem Domini Rome celebrauit [76 1Kb]  , ubi tribus depositis qui sedem apostolicam contra ecclesiasticas regulas inuaserant, Suitgerum, Babenbergensem episcopum, uicarium apostolorum constituit. A quo in die sancto ipse uicissim cum Agnete regina imperiali nomine et honore est donatus. Inde Beneuentum uicinasque regiones peragrans, sanctum pascha in redeundo Mantue celebrauit , ascensionem [77 1Kb] in Augusta ; ubi Epponi episcopo defuncto Heinricum subrogauit. Deinde exercitum naualem per Renum duxit in Fresiam contra Gotefridum eiusque adiutorem Diodericum, ibique duas urbes munitissimas cepit, Rinesburg   et Fleerdingen.

Suitgerus papa, qui et Clemens, obiit, et Babenberg sepultus est. Rohingus abbas Fuldensis obiit, qui eodem anno Rome in natiuitate Domini consecratus fuerat a Suitgero papa. Guntherus [78 1Kb] heremita obiit  .



MXLuIII.

Imperator natiuitatem Domini Polethe [79 1Kb] celebrauit. Ibi legati aderant Romanorum, Suitgeri pape obitum nunciantes  eique successorem postulantes. Quibus imperator Bopponem Prisniensem [80 1Kb]  episcopum assignauit, Babenbergensem [81 1Kb] uero episcopatum Hezekin [82 1Kb]  cancellario contradidit [83 1Kb] .

 Festum sancti Michahelis imperator iterum Polethe celebrauit . Ibi postero die Dietmarus comes frater ducis Bernhardi, cum a milite suo Arnoldo accusatus fuisset de inito contra imperatorem consilio, congressus cum eo, ut obiectum crimen manu propria purgaret, uictus et occisus est.

Ekbertus [84 1Kb] Fuldensis abbas factus [85 1Kb] fuerat statim post natiuitatem Domini.



MXLXIX.


Imperator natiuitatem Domini Frisinge celebrauit. Ibi iterum legati Romanorum, Bopponis pape [86 1Kb] morte nunciata, rectorem Romane ecclesie postulabant. Quibus imperator Brunonem Tholose [87 1Kb]  episcopum dedit.



ML.

Leo papa propter componendum statum ecclesiarum et pacem Galliis  reddendam Roma egressus, Mogontie [88 1Kb] sinodum celebrauit , presidente [89 1Kb]  imperatore cum 42 episcopis. Ubi Sibecho [90 1Kb] Spirensis episcopus de criminibus, quibus accusabatur, sacra communione se purgauit; et dux Gotefridus interuentu pape et principium gratiam imperatoris obtinuit. Expleta sinodo,  imperator expeditionem mouit super Balduwinum [91 1Kb] ; papa uero reditum eius Aquisgrani expectauit.



MLI.

Imperator natiuitatem Domini Wormacie celebrauit  ; ubi Leo papa ei ualefaciens, mediocriter compositis et causis ecclesiasticis et regni negociis, Romam reuersus est, abducens [92 1Kb] secum Gotefridum ducem et fratrem eius Frider cum, qui Gebehardo [93 1Kb] postmodum in sedem apostolicam [94 1Kb] successit; item alios quam plures, tam clericos quam laicos, in re militari probatissimos, quorum uirtute Nortmannis [95 1Kb] , qui Apuliam occupauerant, obuiam ire parabat.

Consecrata est ecclesia in Goslare  ab Herimanno Coloniensi archiepiscopo.

 Imperator Pentecosten [96 1Kb] celebrauit Podelbrunnum . Ubi Bardo archiepiscopus [97 1Kb] , ad missam habito sermone, obitum suum instare predicens, orationi fidelium se commendauit, qui eodem mense decessit, eique Liutpoldus [98 1Kb] successit.

Dietericus Constantiensis episcopus obiit; cui Rumolt successit. Hunfridus Magadaburgensis [99 1Kb] episcopus obiit; cui Engilhardus [100 1Kb] successit.

 Natus est imperatori filius Heinricus quartus rex [101 1Kb] , 3 Idus Nouembris  .



MLII.

Imperator natiuitatem Domini Polethe [102 1Kb]  celebrauit. Ubi filio suo Heinrico, adhuc catecumino [103 1Kb] , principes regni sub iuramento fidem promittere fecit. Pasca celebrauit Colonie  , ibique predictus puer ab Herimanno, eiusdem ciuitatis archiepiscopo, baptizatus [104 1Kb] est .

Ruodolfus [105 1Kb] Podelbrunnensis episcopus obiit; cui Immed [106 1Kb] successit.



MLIII.

Imperator natiuitatem Domini Goslarie  celebrauit, ubi et Immed [107 1Kb] consecratus est a Liutpoldo  [108 1Kb] archiepiscopo. Ibi [109 1Kb] quoque per Gotefridum [110 1Kb] ducem heretici deprehensi sunt et suspensi

Leo papa profectus contra Nortmannos [111 1Kb] , conserto [112 1Kb] cum eis prope Beneuentum prelio  , et fugientibus statim in prima congressione Longobardis, Teutonici [113 1Kb] omnes pene [114 1Kb] ad unum interfecti sunt. Ipse quoque obsessus est in Beneuento. et uix tandem post multas tribulationes obsidione liberatus, cunctos dies [115 1Kb] , quibus superuixit tante calamitati, in luctu et merore egit.

Eo tempore Fridericus, frater Gotefridi, Romane ecclesie archidiaconus, Constantinopolim [116 1Kb] , apostolice sedis functus legatione, abierat. Ubi indicta sinodo cum imperatorem Constantinopolitanum et  patriarcham euocasset, et illi primatus sui maiestatem uendicantes, dicto obtemperare dedignarentur [117 1Kb] , egressus [118 1Kb] urbem, sandalia [119 1Kb] sua [120 1Kb] more apostolorum publice super eos excussit . Quo facto, tantum terrorem omnibus Constantinopolitanis incussit, ut imperator et patriarcha cum clero et populo sequenti die, sacco et cinere obuoluti, ad eum procederent et apostolicam auctoritatem in eo proni in terram adorarent [121 1Kb] .

Marchio Italorum Bonifacius obiit . Cuius uiduam Beatricem dux Gotefridus accipiens, marcham [122 1Kb] et ceteras eius possessiones coniugii  pretextu sibi uendicauit. Quo comperto, imperator Heinricus graui scrupulo perurgeri cepit, reputans, ne forte per eum animi Italorum, semper auidi nouarum rerum  , ut a regno Teutonicorum deficerent, sollicitarentur



MLIu.

Leo nonus papa 13 Kalendas Mai beato fine quieuit in Domino , Romeque sepultus est. Imperator interpellatus a Romanis, ut antistitem sedi apostolice [123 1Kb] prouideret, Geuehardum Eihstadensem [124 1Kb] episcopum misit [125 1Kb] ; datisque clanculo [126 1Kb] litteris ad omnes, qui in Italia opibus aut uirtute militari plurimum poterant, deprecabatur eos, ut ducem Gotefridum, ne quid forte mali contra rem publicam machinaretur, obseruarent; promittebatque,  se ipsum uita comite proximo anno affuturum, et quid facto opus esset, uisurum.

Huic  subdiaconus toxicum in calicem misit. Quem cum ipse post consecrationem leuare uellet nec posset, a Domino causam facti inquisiturus, cum [127 1Kb] populo ad orationem prosternitur, statimque toxicator a demone arripitur [128 1Kb] . Ita igitur causa manifestata, domnus [129 1Kb] papa calicem cum sanguine dominico cuidam altari iussit includi et pro reliquiis in perpetuum conseruari. Deinde iterum cum populo tam diu ad orationem prosternitur, quousque subdiaconus a demonio liberaretur.

Fridericus archidiaconus Constantinopoli  regressus, ubi comperit, Leonem papam humanis rebus excessisse et alium iam ecclesiastici regiminis  iura suscepisse, dona quidem, que ab imperatore Constantinopolitano [130 1Kb] permagnifica deferebat, ecclesie Romane consignauit, et statim Urbe excedens, in monasterium Casinum [131 1Kb] se contulit, ibi deinceps Christo sub sancte professionis titulo militaturus. Quod factum male plerique interpretabantur. Sed nemo qui sanum sapiebat aliter hoc eum quam ardore fidei et tedio secularium negociorum fecisse credebat, presertim cum eodem tempore et longi itineris labore exhaustus et graui corporis molestia pulsatus, diu se posse uiuere desperaret.

Azelinus Hildenesheimensis episcopus obiit; cui  Hecelo [132 1Kb] successit. Sibicho [133 1Kb] Spirensis episcopus obiit; cui Arnoldus successit. Hezeken [134 1Kb] Babenbergensis episcopus obiit; cui Adalberto [135 1Kb] successit.

Imperatoris filius Heinricus consecratus est in regem Aquisgrani  ab Herimanno [136 1Kb] Coloniensi archiepiscopo, uix et egre super hoc impetrato consensu Liupoldi [137 1Kb] archiepiscopi, ad quem propter primatum Mogontine [138 1Kb] sedis consecratio regis et cetera negociorum [139 1Kb] regni dispositio potissimum pertinebat. Sed imperator potius Herimanno archiepiscopo hoc priuilegium uendicabat propter claritatem generis eius, et quia intra [140 1Kb] diocesim ipsius consecratio hec celebranda contigisset  .



MLu.

 Heinricus imperator natiuitatem Domini Goslarie celebrauit, statimque exactis feriis solemnibus, in Italiam perrexit, uocatus eo [141 1Kb] legatione Romanorum, qui nunciauerant, nimium in Italia contra rem publicam crescere opes et potentiam Gotefridi ducis, et nisi turbatis rebus mature consuleretur, ipsum quoque regnum propediem ab eo, dissimulato pudore, occupandum fore. Sed ubi Italiam ingressus est, dux Gotefridus, missis in occursum eius nunciis, mandauit, nichil se minus quam rebellionem cogitare, paratum potius pro statu rei publice et imperatoris salute extrema etiam [142 1Kb] omnia experiri  , gratum [143 1Kb] se habere, quod patriis finibus extorris [144 1Kb]  , patriis possessionibus [145 1Kb] eiectus, opibus saltem uxoris sue in peregrinatione sustentaretur;  quam nec dolo nec rapto, sed ipsius placito, et celebratis solemniter nuptiis, in matrimonium sibi iunxisset. Beatrix quoque, dissimulato metu, imperatori obuiam processit, et uix impetrata dicendi copia, ait, nichil se egisse preterquam quod iure gentium sibi agere licuisset; destitutam se priori marito, desolate domui patronum parauisse, et ingenuam ingenuo sine fuco nefarie cuiusquam machinationis nupsisse; nec equi, nec boni memorem eum esse, si id sibi pace eius non liceret, quod in imperio Romano feminis nobilibus semper licuisset. Imperator itaque, accepto a primoribus consilio, Gotefridum crimine absoluit, non tam probans satisfactionem eius, quam metuens, ne malis recentibus  exasperatus, Nortmannis infestantibus Italiam ducem  belli se preberet, et fierent nouissima eius peiora prioribus. Beatricem tamen, quasi per dedicionem acceptam, secum abduxit [146 1Kb] , hoc illi, culpe obiiciens, quod, contractis se inconsulto nuptiis, hosti publico Italiam prodidisset. Deinde anno integro intra [147 1Kb] Italiam commoratus, cuncta que rei utilitas exposcere uidebatur magnifice pro loco et tempore ordinauit.



MLuI.

Guntherus tunc temporis cancellarius uisionem uidit memoria dignam: Dominum [148 1Kb] in solio maiestatis sue residere, et eleuato in altum brachio, districtum gladium magno nisu uibrare, et circumstantibus dicere: Reddam ultionem hostibus meis, et his qui oderunt me retribuam . Quam uisionem  protinus mortalitas subsecuta [149 1Kb] est principum regni. Eaque expleta, uidit eodem rursus scemate Dominum residere, et remisso iam in uaginam gladio et super genua sua reclinato, dicere circumstantibus: Ignis succensus est [150 1Kb] in furore meo et ardebit usque ad inferni nouissima .

Herimannus [151 1Kb] Coloniensis episcopus [152 1Kb] obiit ; cui Anno Goslariensis prepositus successit .

Imperator regressus de Italia, sanctum pascha Podelbrunne celebrauit , breuique [153 1Kb] commoratus in Goslaria, perrexit ad uillam Ciuois  , in confinio sitam regni Francorum ac Teutonicorum [154 1Kb] , colloquium ibi [155 1Kb] habiturus cum  rege Francorum. A quo contumeliose atque hostiliter obiurgatus, quod multa sepe sibi mentitus fuisset, et quod partem maximam [156 1Kb] regni Francorum, dolo a patribus eius occupatam, reddere tam diu distulisset; cum imperator paratum se diceret, singulariter cum eo conserta manu obiecta refellere, ille proxima nocte fuga lapsus, [157 1Kb] in suos se fines recepit.

Imperator natiuitatem [158 1Kb] sancte Marie Goslarie celebrauit , ibique uictorem papam, qui et Gebehart, magnifico apparatu suscepit hospicio, collectis scilicet ad ornandam tante dici solemnitatem cunctis pene regni opibus et principibus. Inde profectus Botfelden [159 1Kb]  , cum ibi aliquandiu uenationi deditus moraretur, comperit Willihelmum  marchionem et Diotericum comitem cum infinita  multitudine Saxonici exercitus, quos contra Luticios miserat, male gestis rebus, occubuisse [160 1Kb] . Nec multo post ipse corporis molestia [161 1Kb] correptus, cum septem aut eo amplius diebus lecto decubasset, diem clausit extremum . Presentes erant, quasi ad officium tanti [162 1Kb] funeris ex industria euocati, Romanus pontifex, Aquileiensis [163 1Kb] patriarcha, patruus [164 1Kb] imperatoris Ratisponensis episcopus, item innumerabiles [165 1Kb] tam laici quam ecclesiastici ordinis [166 1Kb] dignitates; notatumque est, nulla retro maiorum memoria sine publica indictione tot illustres personas in unum confluxisse. Corpus eius Spiram translatum est; et celebratis regio more exequiis, die natalitio apostolorum Simonis et Iude , quo scilicet die etiam natus fuerat,  sepulture est traditum. Regnum pro patre obtinuit filius eius Heinricus quartus, quinque annorum infantulus, anno postquam in regem unctus fuerat tercio. Summa tamen rerum et omnium [167 1Kb] quibus facto opus erat  administratio penes imperatricem remansit, que tanta arte periclitantis rei publice statum tutata est, ut nichil in ea tumultus, nichil simultatis tante rei nouitas generaret.

Arnoldus Spirensis episcopus obiit; cui Counradus [168 1Kb] successit [169 1Kb] .

Counradus [168 1Kb] , filius imperatoris, dux Baioarie obiit. Ducatum eius imperator imperatrici dedit, priuato iure, quoad uellet, possidendum.

Dedi palatinus comes  a quodam clerico Premensi occisus est, quem a fratre suo archiepiscopo  [170 1Kb]  susceperat pro criminibus que ei obiiciebantur exilio deportandum; sepultus est [171 1Kb] iubente imperatore [172 1Kb] in Goslaria.

Willehelmo marchioni successit Uodo [173 1Kb] comes, uir ualde industrius et regis consanguinitate [174 1Kb] proximus  .



MLuII.

Rex natiuitatem Domini Ratispone celebrauit, presente adhuc uictore papa. Qui exinde, compositis mediocriter, prout tunc copia erat, regni negociis in Italiam regressus, 5 Kalendas Augusti migrauit ad Dominum. Eihstatensem [175 1Kb] episcopatum, quo se ille papa factus non abdicauerat, Gunzo suscepit. Tum uero uniuersi, quicquid principum, quicquid  plebis Romane erat, uno animo, pari uoluntate, in  electionem consenserunt Friderici, fratris Gotefridi ducis, extractumque de monasterio Casino [176 1Kb] , ubi lucerna Dei ardens et lucens sub lecto  monastice quietis delitescebat, super candelabrum extulerunt sedis apostolice. Nec quisquam sane multis retro annis letioribus suffragiis, maiori omnium expectatione, ad regimen [177 1Kb] processerat Romane ecclesie. Sed tantam spem, heu! frustrata est mors immatura .

Uoto [178 1Kb] marchio  obiit; cui filius [179 1Kb] eius, Uoto [178 1Kb] iunior, successit.

Principes Saxonie crebris conuenticulis agitabant de iniuriis, quibus sub imperatore affecti fuerant, arbitrabanturque [180 1Kb] , pulchre sibi [181 1Kb] de his satisfactum fore, si filio eius, dum adhuc etas oportuna  iniurie esset, regnum eriperent; nec procul ab [182 1Kb] fide aberat, filium in mores uitamque patris pedibus, ut aiunt, iturum esse. Accessit ex insperato magnum turbandis rebus adiumentum Otto, frater Willehelmi marchionis, sed matrimonio impari, matre scilicet Slauia [183 1Kb]  , natus, uir acer ingenio [184 1Kb] et manu impiger. Is apud gentem Bemorum iam a puero exulauerat; sed comperta morte fratris, magna spe obtinende hereditatis regressus in Saxoniam, a cunctis illic principibus benigne excipitur [185 1Kb] , magnisque omnium adhortationibus [186 1Kb] instigatur, non modo marcham [187 1Kb] , que sibi iure hereditario competeret, sed ipsum quoque regnum affectare  . Ubi alacrem paratumque negocio aduertunt, fidem [188 1Kb] omnes dicunt; suas quique [189 1Kb] manus, suam operam  pollicentur; regemque, ubicumque fortuna oportunum fecisset, interficere constituunt. Perculsis metu omnibus, quibus rerum publicarum sollicitudo aliqua erat, et magnopere intentis ad sedandam turbam que oriebatur, placuit regem ocius in Saxoniam uenire, et periclitanti rei publice, quaqua posset [190 1Kb] ratione, consulere. Itaque natiuitatem sanctorum apostolorum Petri et Pauli Mersenburg [191 1Kb] celebraturus [192 1Kb] erat. Eo, quicquid principum erat in Saxonia, ad colloquium euocari iussit . Quo dum pergerent, pro sua singuli copia magna militum manu stipati, contigit ut Brun et Eggeberdus [193 1Kb] , patrueles regis, casu inciderent in multitudinem predicti Ottonis, conglobato agmine ad  curtem [194 1Kb] regiam proficiscentis. Hi preter causam  publicam priuatis quoque inimicitiis infestissimi illi erant. Nec mora, dato militibus signo ad pugnam, equis subdunt calcaria, et pari utraque pars audatia, paribus odiis in mutua uulnera ruunt. Ibi in prima fronte Brun [195 1Kb] et Otto, ambo pleni irarum  , ambo sui tegendi [196 1Kb] immemores, dum hostem ferirent, tam concitatos in sese uicissim impetus dederunt, ut uterque alterum primo incursu equo excussum, letali uulnere transfoderet. Amissis ducibus, aliquamdiu utramque aciem anceps pugna tenuit. Sed Eggeberdus [197 1Kb] quamquam grauiter saucius, dolore tamen interempti fratris efferatus, rapido cursu in confertissimos hostes precipitem se mittit, Bernhardi comitis filium, egregium adolescentem [198 1Kb] , sed uixdum militie maturum, interficit; ceteros [199 1Kb]  languidius, quoniam ducem perdidissent, pugnantes, in fugam conuertit. Sic res publica maximo metu liberata est, et Saxones, adempto rebellionis signifero, nichil ulterius quod secus esset contra regem moliti sunt.

Cuono [200 1Kb] , cognatus regis, dux factus est Carentinorum [201 1Kb] . Frater eius Heinricus, palatinus comes Luthariorum, instinctu demonis monasticam uitam professus est in Gorzia. Sed post paucos dies, uulgante se demonio quo illusus fuerat, sancte conuersationis habitum, quo se angelus sathane in angelum lucis transfigurauerat [202 1Kb] , abiecit, uxoremque suam et possessiones, desertor Dei et transfuga, recepit.



MLuIII.

 Rex natiuitatem Domini Mersinburg [203 1Kb]  celebrauit, aderatque ibi [204 1Kb] inter alios regni principes etiam Hildibrant [205 1Kb] abbas de Sancto Paulo  , mandata deferens ab [206 1Kb] sede apostolica, uir et [207 1Kb] eloquentia et sacrarum litterarum eruditione ualde admirandus [208 1Kb] .

Ego N. [209 1Kb] uulgatam toto orbe abbatis Meginheri placitam Deo conuersationem emulatus, rei familiaris curam, ne in uia Dei pregrauarer, abieci, sanctamque uestem ab eius sanctissimis manibus Idibus Marcii, heu! nimium impar tali armature, suscepi.

 Pie memorie Stephanus [210 1Kb] papa, qui et Fridericus, cum in ciuitate Florentia [211 1Kb] moraretur, 4. Kalendas Aprilis nature mortali debitum soluit , et uere, ut speramus, de [212 1Kb] hac conualle [213 1Kb] lacrimarum [214 1Kb]  ad gaudium transiit angelorum. Indicio sunt signa et prodigia, quibus sepulchrum eius in eadem ciuitate usque hodie diuinitus illustratur. Sedem apostolicam protinus, inconsulto rege et principibus, inuasit Benedictus quidam Lateranensis [215 1Kb] , adiutus factione popularium, quos pecunia corruperat.

Otto de Suinfurde [216 1Kb] dux Sueuorum [217 1Kb] obiit [218 1Kb] . Ducatum eius Ruodolfus [219 1Kb] obtinuit, et ut regi in dubiis tunc rebus ex affinitate diuinctior fideliorque in rem publicam foret, soror quoque regis ei desponsata est, tenera adhuc etate, traditaque est episcopo Constantiensi nutrienda, dum thoro coniugali maturesceret [220 1Kb] .

 Cuono [221 1Kb] dux Carentinorum, contractis ingentibus copiis, ad occupandum ducatum suum, quem tanto tempore metu rebellionis non inuiserat [222 1Kb] , primam profectionem parabat; sed morte preuentus, ceptum iter [223 1Kb] non expleuit.

Ego N. [224 1Kb] presbyter ordinatus sum Ascafnaburg in ieiunio autumnali a Liupoldo archiepiscopo, statimque peregrinationem Hierosolimitanam [225 1Kb] aggressus sum zelo Dei; sed utinam secundum scientiam  .

Ecberdus [226 1Kb] , qui et Eppo, abbas Fuldensis 15. Kalendas Decembr. obiit; cui Sigefridus, eiusdem cenobii monachus, successit.



MLIX.

Natiuitatem Domini in ciuitate Marouwa [227 1Kb] celebraui,  in confinio sita Ungariorum et Bulgariorum  .

Romani  principes satisfactionem ad regem mittunt, se scilicet fidem, quam patri dixissent, filio, quoad possent, seruaturos, eoque animo uacanti Romane ecclesie pontificem usque ad id tempus non subrogasse; eius magis super hoc expectare sententiam; orantque sedulo, ut quem ipse uelit transmittat; nichil eius ordinationi obstare, si quis non per legittime electionis [228 1Kb] ostium, sed aliunde ascendisset in ouile ouium . Rex, habita cum primoribus deliberatione, Gerhardum Florentinum  episcopum, in quem et Romanorum et Teutonicorum [229 1Kb] studia consenserant, pontificem designat, Romamque per Gotefridum [230 1Kb] marchionem  transmittit. Ita Benedicto, qui iniussu regis et principum sacerdotium usurpauerat, reprobato, Gerhardus, qui et Nicolaus, pontificatum obtinuit. Is [231 1Kb] eodem anno ab abbate Meginhero [232 1Kb] interpellatus propter decimationes Saxonie, litteras et mandata direxit Burchardo Halberstadensi episcopo, ne statutos patrum terminos transgrederetur, neu monasterium Herueldense superfluis concertationibus inquietaret; si pergeret molestus esse, necessario se apostolice [233 1Kb] auctoritatis uirga usurum aduersus eius inobedientiam, presertim cum monasterium illud sub iurisdictione esse Romani pontificis tot predecessorum eius priuilegia testarentur. Abbati quoque epistolam scripsit uerbis consolatoriis, que usque in presentiarum in cartario seruatur Herueldensis  monasterii  .

Ego, exacta peregrinatione Hierosolimitana, 15. Kalendas Octobris ad monasterium reuersus sum, et quod in omni illa profectione mea precipuum a Deo postulaueram, Meginherum [234 1Kb] abbatem superstitem inueni. Timebam scilicet, quoniam sine benedictione illius profectus fuissem, si offensus inreconciliatusque decessisset, magni criminis reum [235 1Kb] me teneri apud Deum [236 1Kb] . Sed non abfuit propicia diuinitas redeunti, que tanto illo itinere sepe usque ad ultimam necessitatem periclitatum misericordissime texerat. Incolomem reperi [237 1Kb] ; peccato [238 1Kb] indulsit; et quasi ex inferis rediuiuus emergerem, sic obuiis [239 1Kb] , ut aiunt, manibus  me gratulabundus excepit. Mirum autem in modum, diceres, uitam eius absolutioni  mee ex industria seruatam fuisse: eodem die [240 1Kb] , quo me crimine absoluerat, febre correptus est, et sic per octo dies graui egritudine decoctus, 6. Kalendas Octobris, feliciter consummato cursu, quieuit in Domino; uir magnarum in Christo uirtutum, et uere---quod omnium modernorum abbatum [241 1Kb] pace dixerim---unicum sua etate in Teutonicis regionibus recte ac monastice uiuendi exemplar  .

Is, ut predictum est, cum Burchardo Halberstadensi episcopo diuturnam traxerat litem propter decimationes Saxonie, quas ille Herueldensi monasterio ereptas, per occasionem episcopalis regiminis  sibi uindicabat. Contra cuius improbitatem cum nec forenses nec ecclesiastice leges quicquam ualerent, et abbas, sepe querimonia in ius relata, surdis tribunalibus fabulam narrasset  : tandem breui antequam uita excederet, mandauit ei per Fridericum palatinum comitem, se quidem tamquam uiribus imparem causa cadere, Deo tamen uires ad tuendam equitatem non defuturas esse; proinde parati ambo essent, ut intra [242 1Kb] paucos dies ad tribunal equissimi iudicis Dei causam dicerent; uicturum ibi esse, non qui plus posset, sed cuius causa iustior esset. Nec fefellit euentus. Nam post dormitionem  abbatis pauci dies intercesserant; et ecce episcopus  , cum predicte rei gratia sinodum indixisset, et admoto  iam equo illuc properare uellet, repente diuina animaduersione ictus corruit, reportatusque ad cubiculum, ascitis ocius presbiteris suis, per Deum obtestabatur ut decimationes suas Herueldensi monasterio restituerent, atque omnem in perpetuum super hac re litem preciderent [243 1Kb] , scirentque, cunctis qui eadem temptassent sic infeliciter rem cessuram ut sibi cessisset, qui iniuste exactionis tam acerbum uindicem ipsum experiretur Deum [244 1Kb] . Cumque Magadaburgensis et Hildinesheimensis [245 1Kb] episcopi uisitatum eum aduenissent, cum magno eiulatu fatebatur, se iuxta predictum eximii abbatis ad tribunal Dei iam iam abripi et pro inuasis rebus alienis rationem exigi, rogabatque obnixe, ut, missis Herueldiam  nunciis, ueniam sibi pro admisso supplices precarentur. Nec multo post, diruptis miserabili genere morbi uisceribus expirauit . Uoto [246 1Kb] quoque archipresbiter eius, quo ille potissimum incentore in hanc [247 1Kb] seuitiam [248 1Kb] inarserat quique exactor atque administrator [249 1Kb] huius calumnie uehementissimus extiterat; eodem anno subitanea morte sine [250 1Kb] confessione, sine sacra communione interiit, a diabolo, ut fama uulgatior loquebatur, suffocatus. Meginhero abbati 6 Idus Nouembris substitutus est Ruothardus [251 1Kb] , Corbeiensis discipline [252 1Kb] monachus, qui in monasterio Corbeiensi abbas quondam fuerat ordinatus, sed quorumdam criminum postea, falso ut creditur, insimulatus, abbatia amissa, nonnullos  per diuersa monasteria priuatus [253 1Kb] iam exegerat annos, Burchardo episcopo successit Bucco [254 1Kb] Goslariensis prepositus  . Qui precessoris sui recenti adhuc exitio conterritus, ab infestatione Herueldensis monasterii temperabat. Minabatur tamen plerumque, magna se facturum; sed ultra uerba non processit.

Liupoldus [255 1Kb] archiepiscopus Mogontinus [256 1Kb] 7. Idus Decembris obiit, relicto in monimentum sui monasterio sancti Iacobi, quod propriis impensis extruxerat Mogontie foris murum in monte qui dicitur Speciosus  . Cui successit  Sigefridus abbas Fuldensis . Abbatiam uero [257 1Kb] Wideradus obtinuit [258 1Kb] , eiusdem cenobii monachus, eiusdem quoque familie oriundus.



MLX.

 Rex natiuitatem Domini Wormacie  celebrauit. Ubi et sinodus indicta fuerat. Sed excusantibus se [259 1Kb] per infirmitatem et pestilentiam, que tunc temporis uehementer grassabatur in Gallia, ad effectum non peruenit.

Sizzo [260 1Kb] uerdensis episcopus obiit; cui Richbertus successit. Gebehardus Ratisponensis episcopus obiit; cui Otto successit. Counradus [261 1Kb] Spirensis episcopus [262 1Kb] obiit [263 1Kb] cui Einhart successit.



MLXI.

Andreas rex Ungariorum uidens Belem, quendam propinquum suum  , regnum affectare, et Ungarios a se paularim ad eum deficere, uxorem suam et filium Salomonem, cui imperator filiam suam  , paruulo paruulam [264 1Kb] , desponderat, cum  multis opibus ad regem Heinricum transmisit, petens, ut et sibi misso exercitu subueniret, et suos, donec rebus tranquillitas redderetur, seruaret. Rex Willihelmum [265 1Kb] marchionem Thuringorum et Epponem Citicensem episcopum cum duce Bemorum et exercitu Baioarico illuc misit. Sed marchio et episcopus priores Ungariam ingressi, non expectato [266 1Kb] duce Bemorum, cum Bele signa contulerunt,  atque infinitam multitudinem Ungariorum peremerunt. Deinde cum ex [267 1Kb] omni parte Ungarii ad ferendum suis auxilium frequentes confluxissent, uidentes missi regis, tante multitudini se numero et uiribus impares esse, finibus hostium excedere uolebant. uerum illi loca omnia, per que exitus esse poterant [268 1Kb] , occluserant, tum ne quid cibi aut potus in [269 1Kb] uia reperiretur, prouiderant. Cumque insuper abeuntes crebra incursione infestarent, et illi semper periculum uirtute propulsantes, magnas hostium strages darent, tandem diuturna cede exhaustis uiribus, Andreas equo forte excussus, pugnantium pedibus est conculcatus; episcopus captus, marchio fame magis quam ferro expugnatus, se dedidit; cuius uirtus tante admirationi apud barbaros  fuit, ut Ioas, filius Belis, pro illius tum gentis [270 1Kb] moribus haut desperate indolis adolescens, ultro patrem exoraret, non modo ut eum iure belli intactum sineret, sed etiam ut affinitate sibi iungeret, desponsata ei filia sua, sorore [271 1Kb] Ioiade [272 1Kb]  .

Imperatrix ducatum Baioarie, quem post mortem Counradi [273 1Kb] filii sui usque ad id tempus per se ipsam administrauerat, Ottoni dedit  , uidens eum uirum industrium et iuuandis regni negociis satis oportunum.

Heinricus, comes [274 1Kb] palatinus Luthariorum, uxorem suam  manu propria interfecit, et sic tandem publicata euidentius infestatione demonis, quam diu dissimulauerat, missus est in monasterium Efdernachen [275 1Kb]  , ibique diuturna uexatione  consumptus interiit.



MLXII.

Willihelmus [276 1Kb] marchio reuersus in Thuringiam, dum redire in Ungariam et sponsam suam cum magna opum suarum ostentatione adducere pararet, inter eundum secunda mansione morbo correptus obiit. Sponsam eius Oudalricus [277 1Kb] marchio Carentinorum, cognatus eius, accepit; marcham Otto, frater  eius, obtinuit. Sed is beneficia Mogontini episcopatus aliter obtinere non potuit, nisi promitteret, decimas se de suis in Thuringia possessionibus daturum et ceteros Thuringos ut idem facerent coacturum. Que res multorum malorum seminarium fuit, detestantibus omnibus Thuringis factum eius et asserentibus, mori se malle quam patrum suorum legittima [278 1Kb]  amittere  .

Imperatrix nutriens adhuc filium suum, regni negocia per se ipsam curabat, utebaturque plurimum consilio Heinrici Augustensis episcopi. Unde nec suspicionem incesti amoris effugere potuit, passim fama iactitante, quod non sine turpi commercio in tantam coaluissent [279 1Kb] familiaritatem. Ea res principes [280 1Kb] grauiter offendebat, uidentes scilicet quod  propter unius priuatum amorem sua, que potissimum in re publica ualere debuerat, auctoritas pene oblitterata fuisset. Itaque indignitatem rei non ferentes, crebra conuenticula facere, circa publicas functiones remissius agere, aduersus imperatricem popularium animos sollicitare, postremo omnibus modis niti, ut a matre puerum distraherent et regni administrationem in se transferrent. Ad ultimum Coloniensis episcopus, communicatis [281 1Kb] cum Ecberto [282 1Kb] comite et cum Ottone duce Baioariorum [283 1Kb] consiliis [284 1Kb] nauigio per Renum ad locum qui dicitur sancti Suitberti [285 1Kb] insula  uenit [286 1Kb] . Ibi tum [287 1Kb] rex erat. Qui dum quadam die post solemnes epulas factus fuisset hilarior, hortari eum episcopus cepit ut nauim quandam suam, quam ad hoc  ipsum miro opere instruxerat, spectatum procederet. Facile hoc persuasit puero simplici et nichil minus quam insidias suspicanti. Cumque nauim ingressus fuisset, stipantibus eum his, quos episcopus factionis sue socios ac ministros parauerat, repente remiges insurgunt, remis incumbunt, nauim dicto citius in medium fluminis impellunt. Rex noua rerum facie confusus, incertusque animi, nec aliud quam uim et necem sibi paratam arbitratus, in flumen se precipitem dedit; citiusque eum aqua uiolentior suffocasset, nisi Ecbertus comes, dato post eum saltu, periclitantem, ipse quoque non minimum periclitatus, uix et egre morti eriperet et naui restitueret. Exin [288 1Kb] blandiciis quibus poterant delinitum, Coloniam  perducunt. Cetera multitudo per terram subsequitur, criminantibus plurimis, quod regia maiestas  uiolata suique impos facta foret. Episcopus, ut inuidiam facti mitigaret, ne uidelicet priuate glorie potius quam communis commodi ratione hec admisisse uideretur, statuit ut episcopus quilibet, in cuius diocesi rex dum [289 1Kb] temporis moraretur, ne quid detrimenti res publica pateretur, prouideret, et [290 1Kb] causis que ad regem delate fuissent, potissimum responderet. Imperatrix nec filium sequi nec iniurias suas iure gentium expostulare uoluit, sed in propria recedens [291 1Kb] , priuata [292 1Kb] deinceps etatem agere proposuit. Nec multo post tedium passa erumnarum seculi, domesticis quoque erudita calamitatibus, quam cito et uelociter exsufflante spiritu Dei exsiccetur fenum temporalis glorie , cogitauit seculo renunciare; statimque ad explendum  quod cogitauerat preceps abisset, nisi in ea impetum spiritus amici maturioribus [293 1Kb] consiliis inhibuissent.



MLXIII.

Rex natiuitatem Domini Goslarie celebrauit. Ubi ipsa die, dum ad uesperam selle episcoporum locarentur, inter camerarios Hecelonis [294 1Kb] Hildenesheimensis episcopi et camerarios Wideradi Fuldensis abbatis grauis concertatio oborta est, et primo iurgiis, deinde pugnis res gesta est, citoque ad gladios prorupissent, nisi [295 1Kb] Ottonis ducis Baioariorum, qui causam abbatis tuebatur, auctoritas [296 1Kb] intercessisset. Causa uero talis erat. Consuetudo [297 1Kb] erat in regno per multos retro maiores obseruata,  ut semper in conuentu episcoporum abbas Fuldensis archiepiscopo Mogontino proximus assideret  . Sed episcopus causabatur, neminem [298 1Kb] sibi intra [299 1Kb] diocesim suam post archiepiscopum debere preferri, animatus ad hoc et opum gloria, qua [300 1Kb] antecessores suos longe supergrediebatur, et temporis [301 1Kb] oportunitate, quia, rege adhuc in puerilibus annis constituto, singuli quod sibi animus suggessisset facere impune poterant.

Gerhardus papa, qui et Nicolaus, obiit . In cuius locum per electionem regis et quorundam principum Parmensis episcopus substitutus est , et Romam per Bucconem Halberstadensem episcopum missus. Cui redeunti pro premio bene curate legationis pallium dedit et alia  quedam archiepiscopatus insignia. Quod archiepiscopus Mogontinus ad obfuscandum sui prioratus  fastigium factum interpretatus, indignissime tulit  . Sed per archiepiscopi Coloniensis interuentum satisfactione accepta, quieuit indignatio eius.

Rex pentecosten [302 1Kb] Goslarie celebrauit  . Ibi [303 1Kb] dum ad uespertinalem sinaxim  rex et episcopi conuenissent, rursus de positione sellarum episcopalium tumultus exoritur, non fortuita, ut prius, concursione, sed premeditata diu machinatione. Nam episcopus Hildenesheimensis [304 1Kb] accepte prius contumelie memor, Ecbertum comitem cum expeditis militibus retro altare occuluerat [305 1Kb] . Hi, audito tumultuantium camerariorum strepitu, ocius aduolant, Fuldensium alios pugnis, alios fustibus cedunt, prosternunt, et de sacrario ecclesie inopinato periculo attonitos facile proturbant [306 1Kb] .  Quibus ilico ad arma conclamantibus, Fuldenses, quibus arma in promptu erant, facto grege, ecclesiam irrumpunt, in medio chori psallentiumque fratrum manus conserunt, rem non iam fustibus sed gladiis gerunt. Pugna atrox committitur , atque per totam ecclesiam pro ymnis et canticis spiritualibus uociferatie adhortantium et ululatus [307 1Kb] morientium exauditur. Super altaria Dei tristes iugulantur hostie, passimque per ecclesiam sanguinis currunt flumina, non legali, ut quondam, religione, sed hostili crudelitate profusa. Episcopus Hildenesheimensis [308 1Kb] , capto editiori loco, tamquam militari quodam classico suos, ut fortiter preliarentur, hortabatur, et ne loci [309 1Kb] religione ab armis terrerentur, sue auctoritatis et permissionis titulum obtendebat.  Multi utrimque uulnerati, multi occisi sunt, inter quos precipui erant Reginboto [310 1Kb] , signifer Fuldensis, et Bero, Ecberto comiti miles carissimus. Rex inter hec uociferans et sub obtentu regie maiestatis populum [311 1Kb] adiurans, surdis fabulam narrare  uidebatur. Tandem monitus a suis, ut uite proprie pugna excedens consuleret, uixque [312 1Kb] inter constipatam artius multitudinem eluctatus, in palatium se recepit. Hildenesheimenses, qui instructi premeditatique ad pugnam uenerant, superiores efficiuntur. Fuldenses, utpote quos inermes inopinatosque subito exorte seditionis procella contraxerat, fusi fugatique atque [313 1Kb] de ecclesia expulsi sunt. Fores ilico obserantur. Fuldenses, qui primo  tumultu ad arma tollenda paulo [314 1Kb] longius discurrerant, frequentes armatique assunt, atrium ecclesie occupant, aciem instruunt, ut de ecclesia progressos  statim adoriantur; sed nox concertationem diremit. Postero die seuerissime habita questione, Ecbertus comes facile crimen remouit, non tantum iuris et legum patrocinio, quantum fauore et indulgentia regis, cuius patruelis erat. Totum accusationis pondus in abbatem uersum est. Hunc, inquiunt, omnium que acciderant caput fomitemque fuisse, hunc [315 1Kb] ad disturbandam quietem regie curtis premeditato furore uenisse; argumento rei esse, quod tanta ui hominum, tanta bellici apparatus pompa instructus, nullo periculi metu urgente, eo uenisset [316 1Kb] . Tum uero urgebat et ille apostolice sanctitatis ac Mosaice mansuetudinis episcopus, qui tanti sanguinis effusione manus suas Deo consecrauerat et uiolate ecclesie iniurias truculentius  atque immitius quam rex suas persequebatur. In quorum corpora prius ferro debacchatus fuerat, ad perimendas horum animas gladio spiritus modo [317 1Kb] fulminabat, precidens tam defunctos quam eos qui cedi superfuerant de corpore ecclesie. Abbatem preter acerbitatem rei [318 1Kb] que acciderat, odium quoque grauabat nominis monachi [319 1Kb] , quod inueterata malitia homines seculi  semper obfuscare atque opprimere conabantur. Sic undique impetitus, obpugnatus, oppressus, post tot tantasque contumelias priuatus abscessisset, nisi quem nec lex nec innocentia tueri poterant, pecunia tutata fuisset. Nam distractis ac dilapidatis  rebus Fuldensis monasterii, se suosque carissimo mercimonio redemit.  Quantum regi, quantum auriculariis  , quantum episcopo datum sit, haut satis certo comperimus. Cautum enim fuerat, ne passim uulgaretur. Hoc haut dubio constat sic ea tempestate exhaustas atque attritas esse illius monasterii opes, que usque ad id temporis florentissime erant, cunctisque Galliarum ecclesiis eminebant [320 1Kb] , ut modo ibi prioris opulentie uix monimenta reperias.

Abbas post hec, accepta licentia, Fuldam remeauit, amaro et confecto nimis super tantis calamitatibus animo. Et ecce ibi acerbiori pene rerum asperitate excipitur, et secundum prophete [321 1Kb] elogium, fugiens arma ferrea, incidit in arcum ereum . Fratres Fuldenses a principio austerum eius et minus quam decuit populare ingenium offenderat.  Auxit ipse inuidiam et facem non minimam emulationi [322 1Kb] subdidit, predia ecclesie militibus improbe erogando [323 1Kb] et uictualia fratrum, priorum  abbatum liberalitate statuta, minuendo. Murmurabant de his cottidie [324 1Kb] , et intestinis simultatibus quatiebatur monasterium. Tolerabantur tamen timore magis quam amore, ne scilicet, immature uulgata querimonia, fauor regis et principum eum tuerentur. At ubi nuncius accepte in Goslaria cladis Fuldam uenit, tum uero et [325 1Kb] recentis uulneris dolore et preteritorum memoria accensi, fremere omnes et se uicissim hortari [326 1Kb] , ut tantam temporis commoditatem diuinitus oblatam non [327 1Kb] negligerent; agendo negocio nichil preter operam industriamque suam deesse [328 1Kb] , urgeri hominem propriis iniquitatibus ad interitum; agerent nunc singuli pro uirili portione et se suumque monasterium liberarent acerrimo non patre sed hoste, qui Fuldense nomen, celo prius  equatum, probro nunc ludibrioque cunctis exposuisset. Sic inflammate seditioni tamquam oleum igni  addidit iniuria recentior. Reginboto [329 1Kb] , qui in illa Goslariensi congressione occubuerat, equum unum magni precii fratribus Fuldensibus ob recordationem anime sue dederat, quem protinus abbas, ipsis inconsultis, laico cuidam dedit. Hunc efferatis animis, intemperatissimis clamoribus fratres repetunt; diu se tirannidem eius magis quam dominatum seruili patientia tulisse, non ultra laturos fore; redderet ocius per uim erepta sibi aliene liberalitatis beneficia; si cunctaretur, non iam [330 1Kb] clandestinis [331 1Kb] musitationibus se acturos, sed palam aditis tribunalibus diuinam et humanam opem contra  uiolentiam eius imploraturos. Abbati pondus malorum primo consilium respondendi ademerat. Dein [332 1Kb] totus ad preces lacrimasque uersus, orare et obtestari per Deum, ne iuxta uetus prouerbium ignem gladio scrutarentur  , ne Goslariensis contumelie uulnus recens adhuc, et necdum in cicatricem obductum, nouis doloribus exulcerarent; memorentur calamum [333 1Kb] conquassatum [334 1Kb] non conterendum  , nec linum fumigans  in fauillas cineresque redigendum; parcerent, si minus existimationi proprie, at [335 1Kb] calamitati eius et [335 1Kb] miserie, que tanta esset, ut hostibus quoque [336 1Kb] suis lacrimas [337 1Kb] excutere posset; se, si angelus Domini persequens eum paululum remisisset, si ab tantis malis uita comite umquam [338 1Kb] respirasset,  non modo adempta redditurum, sed duplicatis quoque muneribus cumulaturum. His qui etate et  sensu maturiores erant cito hec uerba satisfecerant. Sed iuuentus more suo nichil uenie, nichil laxamenti admittebat; diu simplicitati sue per mollia uerba insultatum fuisse; fidem eius, tanto tempore, tot rebus spectatam, ultra [339 1Kb] fallere non posse; eos mores, eam improbitatem hominis esse, quicquid urgentibus inpresentiarum malis non fecisset, id, nisi iterum uis [340 1Kb] adhiberetur, perpetuo infectum fore; propterea se ab [341 1Kb] iure suo non cessuros esse, donec ad expugnandam animi eius duritiam omnia diuine, omnia humane opis suffragia pertemptassent. Abbas diu immoratus, ubi se uidet nichil supplicando agere, nec copiam sibi esse ad reddenda que exigebantur [342 1Kb] , presertim exhaustis pene cunctis opibus monasterii, nec sufficientibus  tamen ad exsaturandam ingluuiem auaritie eorum, qui in Goslariensi tumultu lesi fuerant: tandem regis iussione accersitus, ad curtim [343 1Kb] regiam proficiscitur, dato necessariis suis negocio, ut terroribus et blandimentis, quaqua uia possent, efferate iuuentutis animos mitigarent [344 1Kb] . Sed hoc in irritum cessit. Denique post abscessum [345 1Kb] eius principes iuuentutis, quibus potissimum incentoribus tantum malum exarserat, totam adeunt [346 1Kb] congregationem, indicant, animo sibi fixum esse, ut, eruptione facta de monasterio, regem, ubicumque gentium reperiatur, perquirant, contra seuitiam abbatis eius potentiam [347 1Kb] patrocinium exposcant; orantque, ut quibus ualitudo non obsistat secum proficiscantur, qui uero  etate uel morbo pregrauante id non possint scripti sui astipulatione [348 1Kb] factum eorum corroborarent [349 1Kb] . Res feda et dictu quoque horrenda uisa est senioribus, fusique in terram, per Deum precabantur, ne se et ipsum Fuldensis spei exiguum quod restabat perditum irent  ; turbatam grauiter Goslariensi clade rem Fuldensem; si ipsi monasterii limen ea mente excessissent [350 1Kb] , non turbandam modo, sed omnino in preceps ituram. Nihil illi his sermonibus moti---iam enim pertinacia in amentiam atque in rabiem se uerterat---concite per monasterium discurrunt, inuicem se ad audendum [351 1Kb] facinus adhortantur, et sic tandem adulta conspiratione sedecim numero, crucem sibi preferentes, antiphona imposita  , claustris monasterii erumpunt. Sequebantur  eos eminus maiores natu, qui sanum aliquid sapiebant, cum tanto luctu atque eiulatu, ac si  eos ad sepulturam funebris pompa ultimum uale audituros  efferret. Itaque ne rei tam atrocis nouitas repente nunciata regi stuporem incuteret, unum ex numero suo, citato quantum poterat equo, premittunt, qui litteras ad regem tante calamitatis indices perferat [352 1Kb] , et qua ui, qua necessitate ad hec extrema experienda coacti sint, edoceat. Ipsi paulatim pedestres, seruatis ordinibus, subsequuntur. Postquam nuncius eo peruenit lecteque [353 1Kb] sunt littere, horror quidam perculit omnes qui in palatio erant super tam procaci facto, mirabanturque, inter eximios et apostolice conuersationis uiros tantum flagitii potuisse reperiri, ut priuatas iniurias tam pessimo exemplo [354 1Kb] ulciscerentur, nec [355 1Kb] filii patris, in ea potissimum calamitate, misererentur, in  qua hostes quoque [356 1Kb] suos ad miserationem et ad lacrimas prouocare potuisset. Placuit itaque omnibus, insigne hoc facinus insigni aliquo exemplo uindicari. Tum rex, consilio usus Coloniensis archiepiscopi et Ottonis ducis Baioariorum, quorum tunc arbitrio res publica administrabatur, precepit ut ipse baiulus litterarum cum aliis tribus, qui auctores seditionis fuerant, per diuersa monasteria in custodia habendi mitterentur; ad compescendam uero ceteram multitudinem, quoniam [357 1Kb] nec spiritu lenitatis nec uirga monastice correptionis sanari potuissent, abbas militari manu uteretur. Tunc [358 1Kb] abbas, missis obuiam militibus, sine ui et tumultu eos Fuldam reduci iussit, et extra monasterium custodibus adhibitis suum prestolari reditum. Ipse  quoque, regi uale facto, eos e uestigio est subsecutus. Ibi collectos fratres et primos militum Fuldensium diu ea consultatio tenuit, laicorum an monachorum iudicio in eos animaduerti oporteret. uicit ea sententia, que [359 1Kb] censebat eos, qui, excusso iugo regule, contempto abbate, per contumaciam egressi et necdum in monasterium recepti essent, laicorum potius lege iudicandos [360 1Kb] fore. Ita abbas laicorum iurisdictionem secutus, duos ex eis, alterum presbiteratus alterum diaconii honore insignes, iussit publice uirgis cesos et attonsos expelii; reliquos multis plagis maceratos, per uicina monasteria alium alio transmisit. De singulis tamen non pro modo culpe, sed pro natalium suorum claritate uel obscuritate, mitius uel atrocius sumptum supplicium  est. uiderit abbas, an ui doloris impulsus iniurias suas acerbius quam decuit uindicando, modum forte excesserit. Id constat inustam esse ea tempestate maculam Fuldensi monasterio, que longa forsitan succedentium temporum serie ablui et extergi [361 1Kb] non possit.

 Bel  , qui regnum inuaserat Ungariorum, obiit. Ioas, filius eius, satius putans moderatis opibus in pace perfrui, quam [362 1Kb] immoderatas ambiendo calamitatem atque excidium parere [363 1Kb] genti sue, mandauit [364 1Kb] regi Heinrico, si sibi apud Salomonem, filium Andree regis, natalibus et meritis suis condignus honor haberetur, subditum se ei fidelemque futurum, et malle beneficiis cum eo quam armis, fide quam acie dimicare. Eadem Ungarii omnes assidua legatione pollicebantur. Ita rex Heinricus Ungariam cum exercitu ingressus , Salomonem in solium patris restituit, iuncta ei in coniugium sorore sua, ablatisque omnibus que regi scrupulum mouere uel regni statum labefactare poterant, in pace remeauit ad Gallias.

 Educatio regis atque ordinatio omnium rerum publicarum penes episcopos erat, eminebatque inter eos Mogontini et Coloniensis archiepiscoporum auctoritas. A quibus cum in partem consilii Adalbertus Premensis archiepiscopus assumptus fuisset, tum propter claritatem generis, tum propter etatis atque archiepiscopatus prerogatiuam, ille sepius colloquendo, obsequendo etiam atque assentando, ita sibi regem breui deuinxerat, ut, ceteris episcopis posthabitis, totus in eum inclinaretur, et ipse in regno communi pene [365 1Kb] monarchiam usurpare uideretur. Secundas [366 1Kb] post eum partes agebat Wernheri  comes, iuuenis tam ingenio quam etate ferox  . Hi duo pro rege imperitabant; ab his episcopatus et  abbatie, ab his quicquid ecclesiasticarum, quicquid secularium dignitatum est, emebatur. Nec alia cuiquam, licet industrio atque egregio uiro, spes adipiscendi honoris ullius erat, quam ut hos prius ingenti profusione pecuniarum suarum redemisset. Et ab episcopis quidem et ducibus metu magis quam religione temperabant. In abbates uero, quod hi iniurie obuiam ire non poterant, tota libertate grassabantur, illud pre se ferentes, nichil minus regem in hos iuris ac potestatis habere quam in uillicos suos uel in alios quoslibet regalis fisci dispensatores. Et primo quidem predia monasteriorum fautoribus suis, prout libitum erat, distribuebant, et quod reliquum erat crebra regalium seruitiorum  exactione usque ad feces ultimas exhauriebant. Dein [367 1Kb] conualescente audatia, in ipsa monasteria impetum faciebant, atque ea inter se tamquam prouincias partiebantur, rege ad omnia que iussus fuisset puerili facilitate annuente. Itaque Premensis archiepiscopus duas occupat abbatias ,  Laurensem  et Corbeiensem, premium hoc asserens esse fidei ac deuotionis sue erga regem. Ne id inuidiosum apud ceteros regni principes foret, persuaso rege, dat Coloniensi archiepiscopo duas, Malmendren [368 1Kb] et Endan [369 1Kb]  , Mogontino archiepiscopo unam in Selechinstat [370 1Kb]  , Ottoni duci Baioariorum [371 1Kb] unam in Altaha, Ruodolfo [372 1Kb] duci Sueuorum unam in Kenbeten [373 1Kb]  . Igitur Premensis archiepiscopus, ut totam tirannidi sue uacantem redderet Corbeiensem [374 1Kb] abbatiam, ridiculam commentatur fabulam. Disseminatis per curtem regiam rumoribus, diuulgat episcopum ciuitatis cuiusdam Transalpine, cui Pole  nomen est, humanis rebus excessisse. Huic successorem, persuaso rege, subrogat abbatem Corbeiensem,  iubetque ut destitutam rectore ecclesiam quantocius eat inuisere. uerum inter moras, quibus ille itineri necessaria parabat, dum quidam de Italia uenientes episcopum, qui mortuus dictus fuerat, uiuum et incolumem nunciassent, irridere omnes et detestari fraudem archiepiscopi ceperunt [375 1Kb] . Tum Otto dux Baioariorum ad prohibendum tantum nefas diuino spiritu animatus, multis conatibus circumquaque explicitis [376 1Kb] , uix et egre obtinuit, ut tam abbati quam monasterio Corbeiensi suus honor, sua dignitas incolumis seruaretur. Porro cum in monasterium Laurense satellites archiepiscopi uenissent nunciantes, quod regia donatione locus ipse in ius potestatemque archiepiscopi concessisset, iuberentque ut abbas ei constituto loco non pigritaretur  occurrere, tantus dolor et indignatio omnes inuasit, ut nec manibus in legatos ipsos temperassent, nisi ius gentium plus quam ira ualuisset. Contumeliose auditi, contumeliosius multo sunt dimissi. Quod postquam regi nunciatum est, missis aliis nunciis, iussit abbati sub interminatione salutis proprie, ut abbatia se abdicaret festinusque monasterio excederet. Ille comperta, priusquam legati aduenirent, regis sententia, benigne eos suscipi iussit, atque in diem posterum eorum que in mandatis habebant audientiam distulit. Nocte, paucis sibi adhibitis, inde discedens, in loca tutissima, omnibus preter admodum paucos ignoratus [377 1Kb] , se recepit, cum et prius omnes ecclesie thesauros clanculo exportatos [378 1Kb] in  tutum locasset. Ita legati die postero cui iussa regis exponerent non habentes, multumque uiri prudentiam  admirantes, infecta legatione redierunt. Tum milites eius, quos eo tempore et opum gloria et militaris [379 1Kb] rei industria clarissimos habebat, collatis uiribus montem  qui proximus adiacet monasterio occupant, castellum exstruunt, presidium imponunt; parati archiepiscopum ab infestatione monasterii capitis quoque [380 1Kb] sui periculo arcere.



MLXIu.

Causabantur Romani principes, quod rex eis inconsultis Romane ecclesie pontificem constituisset, et ob eam iniuriam defectionem meditari uidebantur. Propter quod placuit Coloniensem archiepiscopum Romam mitti  . Qui ueniens eo, cum aliud turbatis rebus inuenire non posset remedium, iudicauit ordinationem, que inscio senatu Romano facta  fuisset, irritam fore, et sic amoto Parmensi episcopo, per electionem eorum Anshelmum [381 1Kb] Luccensem [382 1Kb] episcopum pro eo ordinari constituit  . uerum ubi ipse peracta legatione regressus est in Galliam, Parmensis episcopus, armata multitudine non modica, Luccensem episcopum sede apostolica per uim deturbare aggressus est. Econtra fautoribus illius ad arma impigre concurrentibus, congressio facta est, multique hinc et inde uulneribus acceptis corruerunt. Sic deprauata ecclesiastici rigoris censura, homines non ut quondam, ut preessent ecclesie Dei iniecta manu trahebantur, sed ne non preessent armata manu preliabantur, fundebantque mutuo sanguinem non pro ouibus Christi, sed ne  non [383 1Kb] dominarentur [384 1Kb] ouibus Christi. Anshelmus tamen, qui et Alexander [385 1Kb] , et uirtute militum et fauore principum sedem obtinuit. Alter uero, etsi per contumeliam repulsus, tamen quoad uixit ab iure suo non cedebat; huic semper derogans hunc adulterum ecclesie Dei, hunc pseudoapostolum appellans; missas quoque seorsum celebrans, ordinationes facere et sua per ecclesias decreta et epistolas more sedis apostolice destinare non desistebat. uerum nullus attendebat, criminantibus uniuersis, quod in ultionem priuate contumelie sedem quoque apostolicam homicidio [386 1Kb] maculasset.

Heinricus Augustensis episcopus obiit  , inuisus regi, inuisus episcopis omnibus, propter superbe administratam regni gubernationem tempore [387 1Kb]  imperatricis. Embricho [388 1Kb] ei successit, prepositus Mogontinus, uir pontificalis modestie et grauitatis.

 Wernheri comes uillam monasterii nostri, que dicitur Kirhberc [389 1Kb]  , inconsulto abbate, a rege petiit et impetrauit. Pro qua recipienda diuturnum agonem desudauimus, dimicantes aduersus tanti hostis seuitiam non armis carnalibus, sed ieiuniis et crebris orationibus. Unde ille mordaciter magis quam facete [390 1Kb] iocari solebat, magno munere dignum se esse apud regem, qui monachos eius, languidos prius in [391 1Kb] opere Dei et tepidos, nouis facibus adhibitis, exsuscitasset [392 1Kb] inuitosque ad ieiunia et nudipedalia cegisset.

Sigefridus Mogontinus episcopus et Guntherus Babenbergensis et Otto Ratisponensis et Willchelmus Traiectensis episcopi, item alii quam plures, columne et capita Galliarum, autumnali tempore Hierosolimam  proficiscuntur.



MLXu.

Rex natiuitatem Domini Goslarie celebrauit, pascha Wormacie . Ubi archiepiscopus Premensis inter sacra missarum solemnia, dum debitum tante festiuitati sermonem faceret, hominem ab infestatione demonis purgauit, fusis pro eo tam suis quam tocius populi qui presens erat precibus. Ea res grandi miraculo cunctis erat, stupentibus scilicet, quod uir tam pessime in populo existimationis, qui uitam uirtutum non haberet, signa uirtutum faceret. Sed emuli eius inuidiose [393 1Kb] hoc interpretabantur, non meritis eius sed presentium populorum supplicationi ascribendum esse tante rei effectum. Ibi per concessionem eiusdem archiepiscopi  primum se rex arma [394 1Kb] bellica succinxit , statimque primam suscepte armature experientiam  in archiepiscopum Coloniensem [395 1Kb] dedisset et ad persequendum eum ferro et igne [396 1Kb] preceps abisset [397 1Kb] , nisi res turbatas imperatrix tempestiuo ualde consilio composuisset. Inter cetera id potissimum inuidie ei erat, quod ante aliquot annos, dum imperatrici ius regni rerumque gubernacula eripere uellet, ipsum pene regem in ultimum discrimen precipitasset.

Heceloni Argentorati episcopo paulo ante defuncto, successor substitutus est Wernheri, propinquus Wernheri comitis.

Interea predicti episcopi Hierosolimam pergentes,  dum magnitudinem opum suarum gentibus, per quas iter habebant, inconsultius ostentarent, ultimum sibi periculum consciuerant [398 1Kb] , nisi rem humana temeritate prolapsam diuina misericordia restituisset. Nam barbaros, qui ex urbibus et agris  ad spectandos tam illustres uiros cateruatim profluebant, primo peregrini cultus ac magnifici apparatus ingens miraculum, dein [399 1Kb] , ut fit, non minor prede spes ac desiderium cepit. Itaque cum transita Licia fines Sarracenorum introissent [400 1Kb] et iam a ciuitate cui Ramulo nomen est una uel paulo plus mansione abessent, proximo parasceue ante pascha , circa terciam diei horam, incursionem passi sunt ab Arabitis, qui comperto tam insignium uirorum aduentu, undique ad spolia diripienda frequentes armatique confluxerant. Plerique christianorum [401 1Kb] religiosum putantes, manu sibi auxilium ferre [402 1Kb] et salutem suam, quam peregre proficiscentes Deo deuouerant, armis corporalibus tueri, prima statim congressione prostrati, uulneribus multis confecti, et omnibus  que habebant a filo subteminis [403 1Kb]  usque ad corrigiam calige exspoliati sunt . Inter quos Willihelmus quoque Traiectensis episcopus, brachio pene plagis debilitato, nudus ac semiuiuus relictus [404 1Kb] est. Ceteri christiani iactu lapidum, quod genus teli forte locus ipse affatim ministrabat, non tam periculum propulsabant, quam mortem, que presens urgebat, differre conabantur. Pedem etiam paulatim subtrahendo, ad uillam declinabant, que ab ipso itinere spatio mediocri distabat. Capharnaum hanc fuisse, ex similitudine uocabuli coniciebant. Quam ut ingressi sunt, episcopi omnes atrium quoddam occupant, humili septum maceria et tam fragili, ut etiamsi nulla uis adhiberetur, sola uetustate facile  corrueret; in cuius medio domus erat, cenaculum habens satis editum et ad repugnandum quasi ex industria [405 1Kb] preparatum. Huius superiora episcopus Mogontinus et Babenbergensis cum clericis suis, inferiora ceteri episcopi sibi uendicant. Laici omnes ad arcendam uim hostium et maceriam defendendam impigre discurrunt, et primam quidem certaminis procellam lapidum iactu, ut predictum est, sustinuere. Dein [406 1Kb] cum barbari magnam telorum nubem in castra coniecissent, et ipsi plerumque, impressione in eos facta, clipeos et gladios manibus eorum ui extorsissent, non solum iam maceriam tueri sufficiunt, sed portis [407 1Kb] etiam interdum erumpere et pugnam comminus [408 1Kb] lacessere audent. Quorum impetum dum Arabes nullo iam loco, nulla  acie sustinere possent, consilium tandem a [409 1Kb] tumultuaria congressione ad obsidionem uertunt, et inedia atque lassitudine conficere aggrediuntur, quos ferro expugnare non poterant. Itaque multitudinem, qua [409* 1Kb] superhabundabant, conglobatis scilicet circiter  duodecim milibus, partiuntur, ut alii aliis uicissim ad obpugnationis studium succedentes, nullam illis uel paululum respirandi [410 1Kb] copiam facerent, suspicantes, quod propter inopiam rerum omnium [411 1Kb] quibus uita humana sustentari solet, dimicandi laborem non diu toleraturi forent. Ita christiani toto parasceue, toto sabbato [412 1Kb] sancto usque ad terciam fere horam paschalis diei  sine intermissione obpugnabantur; nec eis hostilis improbitas uel modicum temporis punctum, quo saltem somni perceptione corpora recrearent, indulgebat. Nam [413 1Kb] cibum et potum, nec mortem pre oculis habentes, desiderabant, nec, si magnopere desideraretur, quid sumerent, omnium inopes, habebant [414 1Kb] . Cumque die tercio, labore et inedia exhausti, ad extremum  peruenissent, et fortia plerumque conatos [415 1Kb] uirtus ieiunio infracta frustraretur, quidam ex numero presbiterorum exclamauit, non recte eos agere, quod in armis suis plus quam in Deo spei ac roboris ponerent, et calamitatem, quem eo permittente incidissent, propriis uiribus propulsare conarentur, propterea placere sibi, ut se dederent, presertim cum triduana iam abstinentia militaribus rebus eos inutiles prorsus reddidisset; non esse Deo difficile ut deditis eis et ab hoste sub iugum missis misericordiam prestaret, qui suos totiens etiam in ultima necessitate conclusos mirabiliter liberasset; ut hoc quoque inferret, barbaros nequaquam propter ipsos occidendos tanto molimine grassari, sed ut pecunias  eorum auferrent; quibus si potiti fuissent, liberos eos deinceps intactosque sine ui, sine molestia abire passuros. Placuit consilium omnibus, statimque ab armis ad preces uersi, per interpretem, ut in dedicionem acciperentur, orabant. Quo comperto, dux Arabum citato equo in primos aduolat, et ceteros quidem longius summouet, cauens, ne, temere admissa multitudine, preda confuse distraheretur. Ipse decem et septem honoratissimos gentis sue secum assumens, castra ingressus est patentia, relicto ad portas presidii causa filio suo, ne quis forte prede auidus [416 1Kb] post se non uocatus [417 1Kb] irrumperet. Cumque admotis scalis in cenaculum, ubi Mogontinus [418 1Kb] et Babenbergensis episcopi latitabant, cum paucis ascendisset, Babenbergensis [419 1Kb] episcopus,  cui, licet iunior etate esset, tamen propter uirtutum prerogatiuam et tocius corporis admirandam dignitatem precipuus a cunctis honor deferebatur, rogare eum cepit, ut, omnibus que [420 1Kb] haberent usque ad nouissimum quadrantem sublatis, nudos se abire sineret. Ille et uictoria elatus et preter ingenitam morum barbariem accepta quoque tot  congressionibus clade nimium efferatus, ait, se aduersus [421 1Kb] eos iam triduo non sine grandi dampno exercitus sui ea mente bellum gessisse, ut suis conditionibus erga uictos uteretur, non quas [422 1Kb] ipsi constituissent; ne ergo falsa spe eluderentur, se, omnibus que haberent sublatis, carnes eorum comesturum et sanguinem bibiturum. Nec moratus, linteum [423 1Kb] , quo caput more gentis [424 1Kb] obuoluerat, expediens, facto uinculo, in collum episcopi iniecit. Episcopus, ut erat uir liberalis uerecundie [425 1Kb] et mature admodum grauitatis, ignominiam non ferens, tanto nisu pugnum ei dedit in faciem, ut uno ictu consternatum ad pauimentum usque precipitem daret, uociferans insuper, prius eum penas pro impietate daturum, quod impuras manus in sacerdotem  Christi profanus et idololatra mittere presumpsisset. Irruunt protinus alii clerici et laici, et tam huic quam ceteris qui in cenaculum ascenderant adeo artis nexibus manus a tergo constringunt, ut sanguis plerisque rupta cute per ungues proflueret. Perlato audacis facti indicio ad eos qui in inferiori [426 1Kb] parte [427 1Kb] consistebant, ipsi quoque his qui apud se erant Arabum principibus idem faciunt. Dein [428 1Kb] laici omnes, sublato in altum clamore, uocatoque in auxilium sibi omnium rerum opifice Deo, rursus arma capessunt [429 1Kb] , maceriam occupant, presidium, quod circa portas erat, conserta manu fundunt fugantque, et sic alacres, sic innouatis inopino successu uiribus, ubique rem peragunt, ut nichil  lassitudinis, nichil incommodi ex triduana eis inedia et labore accesisse putares. Alacritatem tantam, repente ex trepidis rebus et ultima desperatione coortam, nimium admirati Arabes, nec aliam nouitatis huius causam suspicati, quam quod de principibus suis sumptum fuisset supplicium, infestissimis animis in pugnam ruunt, et facto grege, per arma, per uiros in castra perrumpere [430 1Kb] parant. Et acta res foret, nisi mature [431 1Kb] orto consilio christiani uinctos eo loco principes statuerent [432 1Kb] ubi atrocissima uis hostium et creberrimus telorum imber incumbebat, apposito super capita eorum spiculatore, qui districtum in manibus gladium tenens, clamitabat per interpretem, nisi ab obpugnatione quiescerent, non armis se aduersum eos sed principum capitibus  dimicaturos. Tum ipsi principes, quos preter uinculorum acerbitatem imminens quoque ceruicibus gladius uehementer angebat, cum magno eiulatu suos obtestabantur, ut moderatius agerent, ne obstinate certamen hostibus inferentes, eos ad supplicium necemque suam, cum incisa [433 1Kb] spes  esset [434 1Kb] uenie, inflammarent. Patris periculo attonitus  filius ducis Arabum, quem ad portam atrii a patre causa presidii relictum supra memoraui, citato gradu in confertissimos suorum cuneos se dedit, et furentis exercitus impetum uoce et manu increpitans retinuit, et tela in hostes iacere prohibuit, que [435 1Kb] non hostes, ut ipsi putarent, sed principes sui propriis pectoribus excepturi forent. Per hanc [436 1Kb] occasionem paululum ab armis et incursione [437 1Kb] uacatione data, nuncius uenit in castra ad christianos, missus ab his qui in parasceue omnibus amissis nudi et saucii usque Ramulo pertenderant. Is amaritudine et metu confectis mentibus magnum attulit refrigerium, indicans, ducem predicte ciuitatis, licet paganum, diuino tamen, ut putabatur, instinctu animatum, cum ingentibus copiis ad ipsos liberandos  aduenire. Nec latere potuit Arabitas aduenientium hostium fama; statimque omnes, auersis ab aliorum obpugnatione ad se ipsos saluandos cogitationibus, precipiti fuga, quo quemque [438 1Kb] spes euadendi uocabat, dilabuntur. In ea trepidatione dum alii ad alia curanda discurrerent, unus uinctorum euasit, opera usus Sarraceni cuiusdam, quem ducem itineris christiani habebant, tanto omnium dolore, tanto gemitu, ut ab eo, cuius indulgentia dimissus fuerat, uix manus inhiberent [439 1Kb] . Nec multo post dux ipse, ut nunciatum fuerat, cum exercitu aduenit, pacificeque in atrium a [440 1Kb] christianis susceptus est; suspensis tamen omnibus inter spem et metum, ne forte non sublata calamitas sed hostis [441 1Kb]  tantum mutatus esset, et propter nouitatem rei difficile credentibus, quod satanas [442 1Kb] satanam eicere, hoc est paganus paganum ab infestatione christianorum cohibere uellet. Primo omnium uinctos sibi presentari iussit. Quos cum aspexisset et que facta fuerant ordine audisset, maximas christianis gratias egit pro magnifice gestis rebus et expugnatis rei publice acerrimis hostibus, qui regnum Babilonium iam per multos annos assiduis populationibus infestassent et magnas plerumque aduersum se instructas acies commisso certamine obtriuissent [443 1Kb] . Traditos eos custodibus, regi Babiloniorum uiuos seruari precepit. Ipse, accepta a christianis quanta conuenerat pecunia secum eos Ramulo perduxit. Inde, adhibito eis expeditorum iuuenum presidio,  ne qua denuo latronum incursione periclitarentur, usque Hierosolimam eos perduci iussit. Nihil deinceps difficultatis in eundo, nichil in redeundo perpessi, Liciam peruenerunt, gratias [444 1Kb] Deo referentes quod, emensis [445 1Kb] tot rerum asperitatibus, uiuos eos et incolumes in tutum restituisset. Ex hoc per christianorum fines reditum facientibus omnia cedebant ex sententia. uerum posteaquam in Ungariam  uentum est, Guntherus Babenbergensis [446 1Kb] episcopus, heu! immatura morte preuentus, prospere ac lete reuersionis lugubrem omnibus exitum fecit. Decessit  autem 10 Kalendas Augusti , etate integra ad [447 1Kb] perfruendum hoc seculo maxime matura [448 1Kb] , uir preter morum gloriam et anime diuicias corporis quoque bonis adprime ornatus. Natus erat ex primis palatii, priuatis possessionibus preter episcopatum affluentissimus, lingua promptus et consilio, litteris eruditus tam diuinis quam humanis, tum statura et forme elegantia ac tocius corporis integritate ita [449 1Kb] ceteris [450 1Kb] eminens mortalibus, ut in illo Hierosolimitano itinere ex urbibus et agris spectandi eius studio profluerent, et bene secum actum crederet, cui eum  uidere contigisset. Unde cum, positis eis in diuersorio, plerumque turba intemperans propter eum nimis molesta foret, compulsus est aliquotiens a ceteris episcopis, ut in publicum procederet, et obsidentem fores [451 1Kb] multitudinem suo spectaculo a ceterorum uexatione auocaret. Tantum hunc transitorie felicitatis splendorem uite innocentia et morum temperantia clariorem in eo cumulatioremque faciebant. Nam tantam in se utriusque [452 1Kb] hominis gloriam, quam omnes mirabantur, solus ipse ita [453 1Kb] propter Deum contempnebat, ut infime quoque conditionis hominibus popularem se communemque preberet, et a seruis suis plerumque maximas uerborum contumelias inultus acciperet. Celebri  ergo pompa funeris in patriam reportatus, et magnis omnium qui eum nouerant planctibus exceptus, in Babenbergensi ecclesia, ubi a puero adoleuerat, sepultus est. Successit ei in episcopatu Herimannus uicedomnus  Mogontinus, qui in eadem Hierosolimitana peregrinatione constitutus, dum eum inualescente morbo ad exitum urgeri uideret, legationem premisit ad necessarios suos, quibus patria excedens sue rei familiaris dispensationem delegauerat, petens, ut sibi ad episcopatum, quaqua possent ratione, aditum patefacerent. Quod et sedulo fecerunt, profuso in cemptionem eius argenti et auri inestimabili pondere.

Eilbertus [454 1Kb] Patauii episcopus obiit ; cui Altman cappellanus imperatricis [455 1Kb] successit, qui,  dum ipso tempore cum ceteris principibus Hierosolimam abisset, per interuentum imperatricis absens designatus est episcopus. Arnolfus Wormacie episcopus, uir pontificalis modestie et sanctitatis, migrauit ad Dominum; successitque ei [456 1Kb] Adalbero [457 1Kb] , monachus ex monasterio sancti Galli, frater Ruodolfi [458 1Kb] ducis, uno pede omnino debilis, uir per omnia dignus spectaculo. Erat enim fortitudinis  magne, edacitatis nimie, crassitudinis tante, que aspicientibus horrorem magis incuteret quam admirationem; nec ita centimanus gigas  aut aliud antiquitatis monstrum, si ab inferis emergeret, stupentis populi oculos in se atque ora conuerteret.



MLXuI.

Rex natiuitatem Domini Goslarie [459 1Kb]  celebrauit. Ubi ab ipso iam initio autumni usque ad eam partem hiemis tamquam statiuis castris se continuerat, sumptus habens regie magnificentie multum impares. Nam preter pauca que ex reditibus [460 1Kb] regalis fisci ueniebant uel que abbates coactitio [461 1Kb] famulatu ministrabant, cetera omnia in cottidianos [462 1Kb] usus eius cottidianis [462* 1Kb] impensis emebantur. Hoc adeo fiebat odio Premensis archiepiscopi,  quem omnes criminabantur sub pretextu regie familiaritatis monarchiam usurpasse manifeste tyrannidis; et ipsi ergo consueta regi seruitia detractabant [463 1Kb] , et ille in alias regni partes regem abducere nolebat, ne scilicet cum aliis principibus communicando principatum consiliorum et familiaritatis, ipse sibi aliquid imminueret [464 1Kb] de fastigio usurpate singularitatis. Sed non ultra laturi iniuriam uidebantur principes regni. Archiepiscopi Mogontinus et Coloniensis cum ceteris, quibus cure erat res publica, crebra conuenticula faciebant, atque omnes in commune, quid facto opus esset, consulere rogitabant. Dein iam adulta conspiratione, diem generalis colloquii omnibus indixere regni principibus   ut Triburiam conuenientes, Premensem archiepiscopum, communem omnium hostem, communibus omnes studiis obpugnarent, regique denunciarent, aut regno ei cedendum esse [465 1Kb] , aut familiaritate et amicitia Premensis archiepiscopi defungendum. Perlato Goslariam atrocis rei nuncio, rex ad statutam diem concitus properabat; cum quo et Wernheri comes ueniens, in uillam Ingilneheim, cuius pars aliqua ad nostrum quoque monasterium pertinet, hospitatum diuertit. Ubi dum milites eius ab incolis predas agerent et illi ad arma conclamantes manu se uindicare niterentur, atrox pugna coorta est. In qua dum Wernheri comes ad ferendum suis opem impigre discurreret, a quodam nostri monasterii uilissimo  mancipio, uel, ut alii ferunt, a femina saltatrice,  claua percussus in capite, corruit, atque ad regem semiuiuus est reportatus. Admonitus ab episcopis qui presentes erant, ut pro peccatis suis Deo, in extremo iam spiritu constitutus, satisfaceret, seque Herueldensium monachorum precibus interemptum recognoscens, uillam Kirhbero [466 1Kb] , quam iniuste inuaserat, redderet: nullo modo adquieuit, donec episcopi consensu facto minitarentur se ei sacram communionem morienti non daturos, nisi prius tanti peccati pondere se exonerasset. Sic tandem pudore magis quam religione uictus reddidit, statimque uita excessit. Statuta die tristis in regem omnium uultus, tristis erat sententia, ut aut regno se abdicaret, aut archiepiscopum Premensem a consiliis suis atque a regni consortio amoueret. Tergiuersanti  et quid potius eligeret hesitanti archiepiscopus consilium dedit, ut proxima nocte, ablatis secum regni insignibus, clam aufugeret, et Goslariam aut in alium locum se reciperet, ubi ab [467 1Kb] iniuria tutus foret, donec turba hec conquiesceret. Adueniente uespera, thesauros [468 1Kb] regios per satellites et socios fraudis sue iam exportare ceperat, cum repente ad ministros regis consilium hoc, nescio quo indicio, permanauit. Qui statim raptis armis curtim regiam circumdederunt, totamque deinceps noctem ducentes peruigilem, ne quid noui accideret, asseruabant. Facto mane infensis adeo animis omnes in archiepiscopum coorti sunt, ut nec manibus temperassent, nisi regia maiestas uix et egre  iracundiam cohibuisset. Contumeliose itaque eiectus est de curte regia cum omnibus tyrannidis sue fautoribus, misitque cum eo rex amicorum suorum non modicam manum, ne scilicet ab emulis suis insidias in uia pateretur. Sic iterum [469 1Kb] rerum publicarum administratio ad episcopos rediit, ut singuli suis uicibus, quid regi, quid rei publice facto [470 1Kb] opus esset, preuiderent  .

Rex pascha [471 1Kb] Traiecti  celebrauit .

Eberhardus Treuerorum archiepiscopus dum in sabbato [472 1Kb] sancto  tante diei misterium solemniter populo exhibuisset , regressus in secretarium [473 1Kb]  , caput in sinum archidiaconi reclinauit, circumstantibusque fratribus, spiritum  exalauit. Episcopatum eius per interuentum [474 1Kb] .  Coloniensis archiepiscopi suscepit Cuono prepositus [475 1Kb] Coloniensis. Grauiter et indigne nimis tulit tam clerus quam populus Treuerorum, quod ipsi in electionem [476 1Kb] admissi consultique non essent, seque uicissim hortabantur, ut insignem hanc contumeliam insigni aliquo exemplo eluerent. Erat tunc [477 1Kb] temporis maior domus  ecclesie Treuerorum Dietericus [478 1Kb] comes, adolescens tam natura ferox quam etate. Is die, quo episcopus urbem ingressurus sperabatur, cum ingentibus copiis ei obuiam [479 1Kb] processit, atque in ipso lucis crepusculo, priusquam hospitio progrederetur, super eum irruens, paucos resistere temptantes occidit, ceteros inopino terrore perculsos facile fudit fugauitque, opes, quas [480 1Kb] amplissimas aduexerat, diripuit [481 1Kb] , ipsum episcopum  captum traditumque in manus carnificum, de rupe altissima precipitari et sic interfici iussit. Corpus eius a religiosis uiris collectum atque in monasterio Doleiensi  sepultum est; ubi usque in presens tempus magnis, ut fertur, miraculis diuinitus sepe illustratur. Successit ei in episcopatum Uoto [482 1Kb] , concordante in electionem eius tam clero quam populo.

In festis paschalibus per quatuordecim fere noctes continuas cometa [483 1Kb] apparebat. Quo in tempore atrox et lacrimabile nimis prelium [484 1Kb] factum est in partibus aquilonis; in quo rex Anglisaxonum tres reges cum infinito eorum [485 1Kb] exercitu usque ad internitionem deleuit.

Rex Friteslare [486 1Kb] ueniens , grauissimam  egritudinem incidit, ita ut a medicis desperaretur, et principes de regni successione consilia conferre cepissent. A qua infirmitate uixdum plene resumptis uiribus, pentecosten Herueldie celebrauit . Nec multo post nuptias in Triburia regio apparatu celebrauit, in coniunctione Berthe [487 1Kb] regine, filie Ottonis marchionis Italorum.

Reginherus Misnensis episcopus obiit; cui Craft [488 1Kb] prepositus Goslariensis successit. Sed is dum suscepto episcopatu Goslariam uenisset, post refectionem in cubiculum, ubi thesauros suos, quorum nimius amator erat, nullo conscio infoderat, quasi paululum requiescere uolens, sese inclusit. Cumque iam die uergente in uesperam preter modum consuetudinemque  suam somno indulgere uideretur, rem insolitam mirantes cubicularii, pulsare ostium ceperunt. Sed nec pulsantibus nec uociferantibus  ullum dabatur responsum. Tandem effractis foribus irrumpentes, inuenerunt eum fractis ceruicibus, colore tetro, exanimem, ipsis thesauris [489 1Kb] suis miserabilem [490 1Kb] in modum incubantem. Episcopatum pro eo suscepit Benno, predicte Goslariensis ecclesie canonicus.



MLXuII.

Otto marchio Thuringorum obiit, gaudentibus admodum in morte eius omnibus Thuringis [491 1Kb] , eo quod ipse primus ex principibus Thuringorum, ut predictum est  , decimas ex suis in Thuringia possessionibus dare consensisset, et per hoc calamitatem maximam genti sue inuexisse uideretur. Marcham [492 1Kb] eius Egbertus, patruelis regis, suscepit.

 Einhardus Spirensis episcopus obiit; cui Heinricus successit, Goslariensis ecclesie canonicus, tante [493 1Kb] dignitati uix dum per etatem maturus, et non tam electione principum ad hanc prouectus [494 1Kb] quam indulgentia regis, cui in puerili etate fuerat familiarissime assentatus. Benno Osenburgensis episcopus obiit ; cui alius Benno successit.

Rex in natiuitate sancti Martini Goslariam ueniens , grauiter infirmari cepit, atque eadem ualitudine per multos dies laborans, lecto recubabat



MLXuIII.

Rex natiuitatem Domini Goslarie, necdum sospitate ad plenum recuperata, celebrauit; a quo Egbertus  [495 1Kb] marchio, exactis diebus festis, digressus, cum se in sua recepisset, modica febre pulsatus, terminum uite accepit. Sed marcham adhuc uiuens adquisierat filio suo, tenerrime etatis infantulo  , quem ei uidua  .



MLXIX.

Rex natiuitatem Domini Goslarie  celebrauit,  pascha  Quidelenburg, pentecosten Colonie  . Post pentecosten [Iun. 1.] Wormacie cum principibus regni colloquium habuit. Ibi primum cum Mogontino [503 1Kb] rem secreto agit [504 1Kb] , eiusque opem ad perficiendum quod mente machinetur obnixe implorat; si impetret, se deinceps ei subditum et dicto obtemperantem fore; ad hoc Thuringos armata [505 1Kb] manu, si aliter nequeat, coacturum, ut decimas sine ulla in perpetuum contradictione persoluant. Annuente episcopo, et pactione utrimque firmata, rex ad publicum refert, sibi cum uxore sua non conuenire; diu oculos hominum fefellisse, ultra fallere [506 1Kb] nolle; nullum eius crimen, quo iuste repudium mereatur, afferre, sed se, incertum quo fato, quo Dei iudicio, nullam cum ea maritalis operis  copiam habere; proinde per Deum orare, ut se male ominata compede  absoluant patianturque equo animo discidium fieri, ut illa [507 1Kb] sibi et ipse ei, si ita Deus uelit, felicioris matrimonii uiam patefaciat; et ne quis uiolatum [508 1Kb] semel pudorem causetur obstare iterum nupture, se sub iureiurando confirmare, quod eam ut acceperit [509 1Kb] sic incontaminatam inlibatoque uirginitatis pudore conseruauerit  . Feda res et ab regia maiestate nimium abhorrens uisa est omnibus qui aderant. Negocio tamen, cui rex tam feruide animum adiecisset, detractare, singuli religiosum arbitrabantur. Episcopus quoque tam preciosa pollicitatione redemptus, quantum poterat salua uerecundia, haut egre causam regis tuebatur. Itaque cunctis id fieri decernentibus,  synodum conficiendo negocio indixit Mogontie, proxima post festum sancti Michelis ebdomada. Hac expectatione rebus suspensis, regina Loresham, ut statutum tempus ibi prestolaretur, missa est; rex alio, qua regni negocia uocabant, abiit.

Interea Dedi marchio Saxonicus cum uiduam duxisset Ottonis marchionis, tertio prius anno defuncti, predia etiam, que ille a diuersis dominis beneficii loco habuerat, summa ui nitebatur adquirere. Cum nullus daret postulanti, indignitatem non ferens, regi, per quem potissimum stetisset ne darentur, bellum parabat, crebrisque colloquiis Thuringos ad societatem armorum sollicitabat.  Promptum hoc fore sperabat, eo quod rex archiepiscopum  adiuuando in exigendis decimationibus, multum a se auertisset animos eorum. Incitamentum tamen [510 1Kb] illi furoris uel maximum erat uxor seuissima. Hec placido hominis ingenio et per etatem iam mansuefacto iuueniles animos inspirabat, sepius obtundens, quia, si uir esset, non inultus iniurias acciperet, nec priori marito eius audacia se imparem gereret, quo et uirtute et opulentia superior esset. Rex [511 1Kb] accepto nuncio grauiter permotus, ingentes copias et que pluribus [512 1Kb] etiam bellis satis essent celerrime contraxit. Tum uero episcopus Mogontinus, tempus se accepisse ratus, quo per occasionem publici belli priuatum in Thuringos odium uindicaret, infestissimus aderat, regem quam atrocissime rem agere instigabat; ipse quoque totis  amicorum, totis [513 1Kb] Mogontini episcopatus opibus cepto annitebatur. Non fefellit Thuringos efferatus in se animus episcopi, nec ipsi in eum mitiores spiritus gerentes, legatos ad regem miserunt, se nichil iniquum, nichil quod secus sit moliri aduersus eum, nec arma contra [514 1Kb] rem publicam suo consilio aut fauore sumpta esse; paratos se potius hostem publicum capitis quoque sui periculo expugnare; promptius autem ac deuotius id facturos esse, si decimationum leges, priorum regum et episcoporum indulgentia sibi statutas, ratas inuiolatasque fore pateretur; quod si episcopus ad eos rem diuinam non diuinis, sed humanis armis expugnatum [515 1Kb] ueniret, et decimas [516 1Kb] iure belli sibi extorquere uellet, quas nec iure ecclesiastico, nec lege forensi  potuisset, iam pridem se sacramento obstrictos obligatosque fuisse, ut raptores et predatores inultos non sinerent, satius sibi [517 1Kb] esse mori in bello quam amissis patrum legitimis periuros uiuere. Rex ad hec benigne respondit, auxiliumque suum, si in fide permanerent, certissimos sperare iussit; dehinc ubi res matura uisa est, infesto agmine Thuringiam intrauit. Duo ibi castella, quibus marchio presidium imposuerat, Bichelingun [518 1Kb]  et Scidingen [519 1Kb]  , alterum per dedicionem, alterum manu expugnatum recepit. Ceteris ilico admouendus erat exercitus. Sed marchio aduertens nullo loco uel munitione sustineri posse impetum regis, incisa [520 1Kb] spe resistendi, se suaque omnia dedidit. Thuringi,  etsi, ut promiserant, erga regem et causam publicam  deuoti fidelesque essent, in episcopum tamen Mogontinum hostilia pleraque fecere [521 1Kb] , probris et conuiciis in faciem lacessere, milites eius, dum predas agerent, facto grege sepius incursare, rapinam excutere, fundere, fugare, nonnullos denique ministros eius, nec hos mediocri fortuna uel humili loco natos [522 1Kb] , dum ab exercitu regis paulo longius predatum abissent [523 1Kb] , comprehensos suspenderunt [524 1Kb] . Iussum tamen eis est ab rege facile et contemptim, ut decimas darent, non quo recusantibus uim ferre [525 1Kb] in animo esset, sed ne, non reddito promisso, archiepiscopum offenderet. Dedi [526 1Kb] marchio aliquamdiu habitus in custodia, tandem, adempta possessionum et redituum non modica parte, dimissus est. Filius eius Dedi iunior patrem ea tempestate infestius acerbiusque  quam alius quisquam insectatus est. Ob eam rem, exacto bello, ingenti gloria esse cepit apud regem, egregie indolis adolescens, nisi ambitionis spiritu et prepropera dominandi cupidine preceps raperetur. Is non multo post, cum nocte quadam ad necessitatem nature secessisset, apposito extrinsecus [527 1Kb] insidiatore, confossus in inguine et occisus est. Quis necis eius auctor fuerit, non satis constat, quamquam dolo nouerce interfectum uulgi sermonibus passim iactaretur. Illud haut dubie liquet monasteria et ecclesias, moriente eo, magna formidine exoneratas esse, cum mentibus omnium certissima opinio insedisset, eum augendarum opum studio non Deo, non [528 1Kb] homini [529 1Kb] parciturum, qui patri proprio non pepercisset.

 Imminente iam die, qui scindendo [530 1Kb] regis coniugio dictus fuerat, rex Mogontiam concitus properabat. Et ecce inter eundum comperit, legatum sedis apostolice suum Mogontie aduentum prestolari, qui discidium fieri prohibeat [531 1Kb] et episcopo Mogontino apostolice animaduersionis sententiam minitetur, quod tam nefarie separationis se auctorem promiserit. Consternatus ilico, quod rem diu exoptatam perdidisset e manibus, per iter [532 1Kb] quo uenerat in Saxoniam redire uolebat. uix et egre tamen amicorum consiliis superatus, ne principes regni frustraretur, quos summa frequentia sibi Mogontie occurrere iussisset Franconofurt [533 1Kb] abiit, ibique eos qui [534 1Kb] Mogontie conuenerant statuto die adesse iussit . Quo  dum frequentes uenissent, Petrus Damianus---is legatus erat sedis apostolice, uir etate et uite innocentia admodum reuerendus---mandata exposuit Romani pontificis: pessimam rem et ab nomine christiano, nedum ab regio multum abhorrentem  esse, quam moliatur; si minus humanis legibus uel canonum sanctionibus terreretur, parceret saltem fame et existimationi proprie, ne scilicet tam fedi exempli uenenum, ab rege sumpto initio, totum commacularet populum christianum, et qui ultor esse [535 1Kb] debuisset criminum, ipse auctor et signifer fieret [536 1Kb] ad flagitium; postremo si non flecteretur consiliis, se necessario uim ecclesiasticam adhibiturum et canonum lege scelus prohibiturum; ad hec [537 1Kb] , suis manibus numquam imperatorem consecrandum fore, qui tam pestilenti exemplo, quantum in se esset, fidem christianam prodidisset. Tum uero in eum coorti omnes qui aderant principes aiebant, equa [538 1Kb] censere Romanum pontificem, et per Deum rogabant, ne crimen inferret glorie sue  [539 1Kb] et regii nominis maiestatem tam turpis facti colluuione [540 1Kb] macularet; preterea ne parentibus regine causam defectionis et iustam turbande rei publice occasionem daret; qui si uiri essent, cum armis et opibus plurimum possent, tantam filie sue contumeliam procul dubio insigni aliquo facinore expiaturi essent. Hac oratione [541 1Kb] fractus magis quam inflexus: Si id, inquit, fixum obstinatumque est uobis  , imperabo egomet mihi, feramque, ut potero, onus, quod deponere non ualeo. Ita efferato magis per studium concordie odio, annuit quidem, ut in regni consortium regina reuocaretur, ipse tamen, ut congressum eius conspectumque uitaret, adhibitis sibi uix 40 militibus, in Saxoniam concitus rediit. Regina cum cetera multitudine et regni insignibus  paulatim subsecuta est. Cumque ad eum Goslariam uenisset, uix compulsus ille a familiaribus suis, ut ei obuiam procederet, satis superque pro consuetudine eam benigne suscepit; sed protinus refrigescente amore, ad ingenium suum atque ad pristinum rigorem animi rediit; et quia consilia scindendi coniugii sepe  iam temptata non processerant, statuit deinceps, communicato cum ea solum regni nomine, sic eam habere, quasi non haberet  .

Maxima eo anno uinearum omniumque siluestrium arborum sterilitas fuit.

Meginwardus abbas Hildenesheimensis abbatiam suscepit Augiensem, patefacto in eam [542 1Kb] sibi per multam largitionem aditu.

 Rumoldus Constantiensis episcopus, mature admodum grauitatis uir, obiit ; cui Karolus [543 1Kb] successit, Magadaburgensis, canonicus Is  a clericis Constantiensibus primo benigne susceptus est; sed processu temporis dum pro libito suo magis  quam ex ratione rem gereret, indignantes clerici, a communione eius se abstinere ceperunt propter simoniacam heresim, per quam episcopatum usurpasse dicebatur; id quoque ei crimini dantes, quod plerosque ecclesie thesauros furtiue abstulisset. Qua accusatione Romam perlata, Romanus pontifex mandata direxit Mogontino archiepiscopo, ne ullo modo ab eo consecraretur, donec in sui presentia causa diligentius uentilaretur. Tolose  episcopus obiit; cui Bibo cancellarius successit; pro quo Adalbero [544 1Kb] canonicus Mettensis [545 1Kb] cancellarius est substitutus [546 1Kb] .



MLXX.

Rex natiuitatem Domini Frisinge celebrauit.

Episcopus Mogontinus et Coloniensis et Babenbergensis  a domino apostolico euocati, Romam uenerunt. Ibi episcopus Babenbergensis accusatus, quod per simoniacam heresim data pecunia episcopatum inuasisset, multa et preciosa munera pape dedit  , et per hec efferatam aduersum se [547 1Kb] mentem eius ad tantam mansuetudinem reduxit, ut, qui non sine periculo honoris et gradus sui euasurus putabatur, non solum impunitatem criminis, quod obiectum fuerat, consequeretur, sed etiam pallium et alia quedam archiepiscopatus insignia ab [548 1Kb] sede apostolica pro benedictione perciperet. Mogontinus archiepiscopus ultro se episcopatu abdicare atque in otium priuate conuersationis secedere magnopere cupiebat; sed tam Romani pontificis auctoritate quam eorum qui presentes erant maturioribus consiliis uix et  egre abductus est a sententia. Omnes in commune acerbe obiurgati, quod sacros ordines per simoniacam heresim uenderent et ementibus indifferenter communicarent manusque imponerent; tandem, accepto [549 1Kb] ab eis iureiurando quod hec ulterius facturi non essent, in sua cum pace dimissi sunt.

Dux Luteringorum [550 1Kb] Gotefridus, omnibus pene terris magnitudine suarum rerum gestarum compertus et cognitus, obiit , et uerdunis [551 1Kb] sepultus est; cui filius eius Gozelo [552 1Kb] successit, prestantis quidem animi adolescens, sed gibbosus.---Udalricus [553 1Kb] marchio Garentinorum obiit  .

Rex pascha in Hildenesheim  celebrauit  . Ibi inter milites regis et milites episcopi seditio facta est. Sed milites regis in congressione  superiores facti, plerosque ex militibus episcopi peremerunt, captosque [554 1Kb] seditionis auctores ex edicto regis in uincula coniecerunt [555 1Kb] . Rex ascensionem Domini Quidelenburc [556 1Kb] , pentecosten Merseburc [557 1Kb] celebrauit .

Augustissimum [558 1Kb] in Quidelenburc [559 1Kb] templum cum omnibus attiguis sibi edificiis, incertum diuina ultione an fortuita calamitate, incensum atque in cineres redactum est  .

Clarus eo tempore in palatio [560 1Kb] et magne in re publica auctoritatis erat [561 1Kb] Otto dux Baioariorum. Sed sicut semper gloriam sequi solet inuidia, inuidentes ei plerique homines nequam, qui malitie sue potentiam [562 1Kb] eius atque [563 1Kb] immoderatam gloriam obstare querebantur [564 1Kb] , sollicite  opportunitatem ad opprimendum eum querebant. Itaque quendam, Egenen nomine, hominem ingenuum, sed omni flagitiorum genere infamatum, in necem exitiumque eius subornauerunt. Is crimen aduersus eum detulit, quod se ad occidendum regem precibus et pollicitationibus multis sepenumero sollicitasset, atque in [565 1Kb] argumentum fidei gladium ostentabat, quem sibi ab eo in hos tam sceleratos [566 1Kb] nefariosque usus [567 1Kb] datum asserebat; si inficiaretur, paratum se quouis iudicio uerbis suis fidem facere. Qua accusatione uulgata, hi, quos ratione communis commodi [568 1Kb] aliquando offenderat, omnes infensi infestique aderant, et iracundiam regis aduersus eum inflammare summa ui, summa ope nitebantur. Igitur rex eum [569 1Kb]  Mogontiam cum ceteris principibus ad colloquium euocauit , quid delatum esset exposuit, negantique inducias in sex ebdomadas [570 1Kb] dedit, ut Kalendis Augusti Goslariam ueniens, obiectum crimen, congressus [571 1Kb] cum accusatore suo, manu [572 1Kb] propria refelleret [573 1Kb] . Cum in hec uerba discessum esset, causari principes de iniquitate conditionis ceperunt, nec bonum nec equum esse dicentes, ut homo nobilissimus, integerrime apud omnes existimationis, nec ulla umquam sinistri rumoris macula attaminatus, manum conferre iuberetur cum homine sceleratissimo, qui si quid ingenuitatis a parentibus accepisset, id per furta, per latrocinia, denique per omnia [574 1Kb] uitiorum probra  iam dudum oblitterasset. Ille tamen et indignitate rei efferatus et Deo innocentie sue teste et conscio  fretus, cum quouis, etiam indigno, etiam preter natales suos, pugnare malebat, quam tanti sceleris suscipione teneri. Igitur die statuta ad proxima Goslarie loca cum armata multitudine uenit ; missis ad regem nunciis mandauit, si sibi [575 1Kb] tuto uenire, si tuto causam dicere liceret, paratum se coram uenire, et conditione, quam principes regni equam iudicassent, crimen, cuius insimulatus fuerat, refellere. Rex ad hec atrociter et acerbe respondit, se ei nec in ueniendo nec in causa dicenda pacem aut securitatem polliceri; id solum expectare, ut iuxta condictum Goslariam comminus ueniret, et si quid de innocentia sua presumeret, conserta cum aduersario suo manu, equissimo iudici Deo rem commiteret; ni id faceret,  se, omissa legum dissidentium simultate, relegato sententiarum certamine, pro conuicto confessoque eum in tanti [576 1Kb] sceleris immanite habiturum. Relato ad ducem hoc responso, nec tutum nec satis honestum eius [577 1Kb] rationibus uisum est his qui recte ei consultum cupiebant, ut sic inflammate aduersum se regis iracundie illudendum se uexandumque obiiceret, cum sibi, integris adhuc rebus et crimine necdum comprobato, tuto coram uenire non licuisset; quod tam iure celi quam iure fori omnibus semper reis, omnibus in causis licuisset. Ita incisa [578 1Kb] spe uenie, infectis rebus, in sua se recepit, satius putans, quoad posset, armis salutem tueri, quam ad [579 1Kb] exsaturanda hostium suorum odia turpiter more pecudum iugulari. Postera  die rex principes Saxonie, quod ex his oriundus esset et hi propter priuatas inimicitias maxime inuisum eum haberent, sententiam super eo [580 1Kb] rogauit. Qui eum tamquam manifesti criminis deprehensum reum maiestatis iudicauerunt, et, si caperetur, capitali in eum sententia animaduertendum fore decreuerunt. Illico amici regis ferro et igne  persequi eum, singuli pro uirili portione, aggrediuntur; plerique etiam nec fide erga regem, nec studio erga rem publicam, nec ultione cuiusquam priuate iniurie, sed sola [581 1Kb] rapinarum cupiditate, arma contra eum capiunt. Itaque [582 1Kb] undique laxatis, immo ruptis irarum habenis, omnes in eum irruunt, predia eius et possessiones  alias diripiunt, uastant, incendunt, ministros eius  agrorumque cultores, si quos fors [583 1Kb] obtulisset obtruncant, lacerant, iugulant. Sic postremo preter modum modestiamque ira immod ratior debachabatur, ut nec ab ecclesiis nec templis, que ille propriis impensis Deo construxerat, hostilis seuitie impetus temperaret. Deinde rex collecto exercitu egressus, extremam operi manum per se ipsum imposuit; principes quos ei consanguinitate uel alia necessitudine obnoxios nouerat, aut acceptis obsidibus aut iureiurando, ne ad eum deficerent, obligauit. Castellum eius Hanenstein  , a quo ad primum statim belli terrorem presidium abductum fuerat, funditus euerti iussit. Alii castello, quod Tesenberg [584 1Kb]  dicitur, exercitum iam admouerat. Sed hi qui intus erant, etsi loci situ inexpugnabiles essent, et  copiis omnibus que administrando bello necessarie erant affatim affluerent, ultro tamen se dedere quam ancipitem belli fortunam temptare maluerunt. Relicto illic presidio, rex in ulteriora loca ad demoliendas uxoris quoque eius possessiones  exercitum abduxit, uillas multas opibus et edificiis ornatissimas incendit, bona diripuit, in mulieres et pueros---nam uiri in montes et in saltus [585 1Kb] deuios se abdiderant---feda et hostilia multa commisit; tantaque in ea expeditione acerba et crudelia perpessi sunt a rege proprio homines innocentes et nulla saltem suspicione criminis cuiusquam infamati, ut nichil acerbius, nichil crudelius a barbaris perpeti potuissent. Tandem dux Otto perdoluit, et calamitatum pondere superata est  constantia patientie. Itaque assumptis secum ad tria milia uiris electis et omni militaris discipline studio exercitatis, impetum in Thuringiam fecit, uillas regalis fisci, rebus cunctis affluentissimas, incendit, predam multam abegit, et milites suos, quorum plerosque ad societatem belli sola spes rapinarum allexerat, hac primum mercede inescauit fidosque ac firmos sibi effecit. Ita populabundus ultra Heschenewege  , peruenit. Ibi confluentibus ad se agrorum suorum cultoribus, quibus milites regis preter miseram uitam nichil reliquum fecerant, partem aliquam prede distribuit, uerbera [586 1Kb] diuine animaduersionis fortibus animis tolerare admonuit, et pro se quoniam arma  ferre non possent  , suppliciter ad Deum uota  facere flagitauit. Interea Thuringi, qui se ante aliquot annos sacramento obstrinxissent, ne latrones aut raptores inultos sinerent, rerum suarum direptionibus exacerbati, ad arma conclamant, conglobatis propere [587 1Kb] ingentibus copiis, hostes e uestigio insequuntur, inuentisque haut procul ab Heschenewege [588 1Kb] certamen inferunt 4 Nonas Septembris . Nec diu anceps pugna fuit. Nam [589 1Kb] his qui cum duce Ottone erant impigre occursantibus, uix primam prelii procellam sustinentes in fugam uertuntur, et alii in proximos montes et siluas euadere, alii per iter [590 1Kb] quo uenerant citatis equis reuerti [591 1Kb] , summo conamine nitebantur, haut satis auspicato temptatam fortune aleam detestantes. Ipse denique, qui primo ut res certamini committeretur  uehementissimus auctor incentorque fuerat, Ruotgerus [592 1Kb] comes  , is nunc primus fugiendi auctor ac signifer apparebat, omnique, ut uulgo dicitur, uento citatior montes et colles modernus [593 1Kb] Idithum [594 1Kb]  transmittebat. Trecenti plus uel minus [595 1Kb] in ea congressione ex Thuringis corruerunt; ex parte altera unus occisus, duo sunt uulnerati. Dux Otto, signo receptui dato, cum a cede hostium uix et egre militem suum reuocasset, aliquamdiu in eisdem castris commoratus est, et uergente iam in uesperam die, plerosque principes exercitus sui singulos [596 1Kb] in sua cum pace dimisit. Ipse, adhibitis sibi quantas res poscere uidebatur copiis, in ulteriorem Saxoniam contendit; ibique totam hiemem usque ad natiuitatem Domini exegit, partim rapinis  et depredationibus uictitans, partim ex possessionibus Magni comitis, quem belli periculorumque omnium socium et innocentie sue [597 1Kb] deuotissimum assertorem habebat. Is filius erat Ottonis  ducis Saxonie, egregius adolescens, boni [597 1Kb] et equi in pace supra annos suos seruantissimus, et in bello audacia et uirtute militari nulli secundus. Perlato ad regem nuncio accepte [598 1Kb] in Heschenewege [599 1Kb] cladis omissis rebus aliis, Goslariam concitus remeauit, nec inde usquam [600 1Kb] ante natiuitatem Domini abscessit [601 1Kb] , timens scilicet, ne tam caram tamque acceptam sibi uillam, quam pro patria ac pro lare domestico Teutonici [602 1Kb] reges incolere soliti  erant, hostes per absentiam eius, quod minitari et crebris usurpare sermonibus dicebantur, in fauillas cineresque redigerent.

Adalberto [603 1Kb] Wormacie episcopus, propria, ut fertur [604 1Kb] , crassitudine prefocatus, interiit; cui [605 1Kb] Adalbertus successit.

Aribo [606 1Kb] diaconus, frater Willehelmi et Ottonis marchionum, occisus est a propriis seruiis suis, uir tam diuinis quam secularibus litteris adprime eruditus, sed propter lasciuiam morumque intemperantiam merito bonis omnibus grauis et inuisus.

Siluestrium arborum eadem que priore anno sterilitas permansit. Sed uinearum tanta fertilitas fuit, ut plerisque in locis pre multitudine uix colligi uindemia posset.



MLXXI.


Rex natiuitatem Domini Goslarie  celebrauit. Ibi per interuentum Ruodolfii [607 1Kb] ducis Sueuorum Welf [608 1Kb] , filius Azzonis marchionis Italorum, ducatum Baioarie [609 1Kb] suscepit. Is filiam Ottonis ducis Baioariorum uxorem duxerat, et [610 1Kb] per iusiurandum altera iam uice matrimonio fidem dixerat; quamdiu itaque res tranquille [611 1Kb] erant, quamdiu etiam bellum temere ceptum sine grandi permutatione rerum sedari posse sperabat, maritalem uxori [612 1Kb] affectum et honorem deferebat, et causam soceri, quantum poterat, armis et consiliis tuebatur  ; at ubi animaduertit datam in eum sententiam [613 1Kb] , et bellum iracundiamque regis magis in dies aduersus eum crudescere, leges omnes uinculaque  omnia, quibus uicissim propinquitatem firmauerant, abrupit; satius putans periurii crimen et uiolate fidei uerecundiam sustinere, quam res suas florentissimas desperatis ac perditis eius rebus admiscere, Et primo in tam trepidis rebus  petenti [614 1Kb] auxilium denegauit, dein [615 1Kb] filiam eius a complexibus suis et thori consortio segregauit patrique remisit; postremo ad ipsum eius ducatum occupandum omnem operam intendit, nichil pensi habens  , quantum auri, quantum argenti, quantum redituum ac possessionum [616 1Kb] dilapidaret, dummodo quod cupiebat assequeretur. Directus est ergo dolus in manu eius [617 1Kb]  , et potuit [618 1Kb] et inualuit, cunctis  detestantibus, quod clarissimam atque opinatissimam in re publica dignitatem tam feda ambitione [619 1Kb] polluisset. Nouerat rex, haut satis placiturum principibus Baioarie, quod hoc tum [620 1Kb] contra morem et ius, tum ipsis inconsultis factum fuisset  , et propterea quantocius ire in Baioariam cogitabat, ut tumultum, si quis forte oriretur, per se ipsum reprimeret. Sed e diuerso haut nescius erat, si ipse longius abisset, hostes ilico in Goslariam impetum facturos et clarissimum illud regni domicilium in [621 1Kb] cinerem redacturos. Accepto a familiaribus suis consilio. quosdam Saxonie principes illic presidii causa reliquit; et ipse, sicut instituerat, in Baioariam proficisci parabat. Interea dux Otto uidens sibi nichil iam spei reliquum esse, cuius et bona omnia  flamma hostilis absumpsisset et ducatum alius in suam potissimum contumeliam inuasisset, statuit, rem in extremum discrimen adducere, et cum rege, ubi primum copia fieret, collatis signis dimicare. Itaque montem qui dicitur Hasengun  occupauit [622 1Kb] , ut is scilicet militibus suis, quomodocumque res in prelio cecidissent, receptui foret. Eum [623 1Kb] , etsi natura et situ ipso satis munitum, munitiorem tamen manu atque opere fecit, ibique conuecta ex circumiacentibus agris preda, regem prestolabatur. Rex accepto nuncio nichil moratus, quantas in ea trepidatione potuit copias ex Saxonia, ex [624 1Kb] Thuringia atque [625 1Kb] ex Hassia celerrime contraxit. Ceteris principibus, qui longius aberant, mandauit, ut, si forte res sine mora et diuturnitate  confici non posset, sibi quam citius possent armata manu concurrerent. Plurimum eo tempore rex consiliis utebatur Eberhardi comitis  sapientis admodum uiri. Is uidens hostes, sic ad bellum exercitatos, sic ipsa iam [626 1Kb] desperatione, que plerumque timidis [627 1Kb] etiam uirtutem addere solet  , efferatos, sine magno detrimento rei publice nec uinci nec uincere posse, abiit ad ducem [628 1Kb] Ottonem, eumque per Deum obtestari cepit, ne se suosque in tantum discrimen precipitaret; necdum ei omnem spem uenie, omnem respirandi facultatem ereptam esse; si de monte, quem occupauerat, exercitum  abduceret, seque regi iustis conditionibus [629 1Kb] dederet, sub iuramento se ei promittere, quod et ueniam culpe, cuius insimulatus fuerat, et omnium que iure belli amiserat restitutionem ei [630 1Kb] a rege impetraret. Annuente eo, rem ad regem detulit, et eum haut difficulter in sententiam adduxit, quippe cum tedere eum iam belli cepisset, quod propter priuatum hominis amorem a principibus per ingenium trahi ac segniter geri uidebat. Pace per iusiurandum utrimque firmata, inducie date sunt Ottoni duci usque in pascha, ut Coloniam ueniens, dedicionem lege quam principes equam iudicassent perficeret. Inter has inducias, dum dux Otto exercitum, singulos in sua, dimisisset, Retheri [631 1Kb] comes  , partium eius haut leue momentum,  occisus est ab hostibus suis propter quasdam [632 1Kb] priuatas simultates.

Saricho abbas Corbeiensis obiit; cui Wernheri [633 1Kb] , eiusdem cenobii monachus, successit.

Rex, sicut instituerat, in Baioariam abiit, ibique compositis mediocriter, prout tum copia erat, regni negociis, ad Renum [634 1Kb] rediit . Castellum Hamerstein [635 1Kb]  , quod a superioribus regibus iam olim dirutum fuerat  , summo nisu instaurauit. Pascha Colonie celebrauit , ibique rursus Ottoni duci inducias usque in pentecosten dedit. Exacta solemnitate paschali, Leodium abiit [636 1Kb] . Ibi ad eum uidua Balduwini [637 1Kb] comitis uenit, regie maiestatis patrocinium expetens contra uiolentiam improbitatemque [638 1Kb] Ruotberti [639 1Kb] , fratris  Balduwini [637 1Kb] , qui et fratrem prelio uictum uita priuasset, et comitatum eius, expulsis uxore et liberis, tirannica crudelitate occupasset.

Non ingratum fortassis lectori fecero, si geste rei historiam quam paucis potero absoluam. In comitatu Balduwini [637 1Kb] eiusque familia id multis iam seculis seruabatur quasi sancitum lege perpetua, ut unus filiorum, qui patri potissimum placuisset, nomen patris acciperet [640 1Kb] et [641 1Kb] tocius Flandrie principatum solus hereditaria successione obtineret, ceteri uero fratres aut huic subditi dictoque obtemperantes [642 1Kb] ingloriam uitam ducerent, aut  peregre profecti, magis propriis rebus gestis florere contenderent, quam [643 1Kb] , desidie ac socordie dediti, egestatem suam uana maiorum opinione consolarentur. Hoc scilicet fiebat ne, in plures diuisa prouincia, claritas illius familie per inopiam rei familiaris obsoleret  . Igitur cum Balduwinus senior duos genuisset filios, Balduwinum et Ruotbertum [644 1Kb] , Balduwinum omnium que habebat heredem instituit, Ruotberto [645 1Kb] , ubi primum etas faciendis stipendiis matura uisa est, naues parauit, aurum, argentum et ceteras longinque profectionis impensas affatim prebuit, iussitque ut ad gentes exteras iret, et, si uir esset, propria sibi uirtute regnum diuiciasque pararet. Ille patri acquiescens, assumpta secum multitudine, qua regio pregrauari  uidebatur, nauem ascendit, et in Galliciam ire eamque, si uotis Deus successum annuisset, sibi subdere cogitauit. Cumque post paucos dies ad ignota quedam littora applicuisset, et egressus [646 1Kb] in terram ab incolis loci predas agere cepisset, illi ex omnibus partibus [647 1Kb] ad arcendam uim ilico armati conueniunt. Facta congressione, eum [648 1Kb] , cum aliquamdiu pugnam fortiter sustinuisset, in fugam uertunt, fugientem usque ad naues persequuntur, sociosque eius pene ad internitionem prosternunt. Ipse cum paucis uix fuga elapsus, ad patrem tante calamitatis nuntius rediit. A quo propter male gestas res contumeliose repulsus, alia rursum uia, quoniam hac non successisset, fortunam temptare aggreditur, omnia paratus, etiam extrema perpeti, ut maculam  ueterem factis recentioribus elueret. Reparatis nauibus et numero militum instaurato, marinis iterum fluctibus se credidit, in regionem longinquam, ubi sedem uaganti Deus [649 1Kb] ostendisset, iter facturus. Et ecce post paucos dies tempestate infestissima circumuentus, multis suorum naufragio amissis, ipse nudus  omniumque rerum egens uix et egre in littus euasit  . Dehinc assumpto plebeio habitu, inter eos, qui Hierosolimam causa orationis pergebant, Constantinopolim ire parabat, uocatus [650 1Kb] eo crebris legationibus Northmannorum [651 1Kb]  , qui sub imperatore [652 1Kb] Constantinopolitano militabant, quique ei, si illuc ueniret totius Grecie principatum pollicebantur. Sed imperator Constantinopolitanus, comperto hoc consilio, omnia flumina, per que transitus [653 1Kb] in Greciam esse poterat, appositis custodibus, obseruari fecit, ut deprehensus ilico trucidaretur. Sic conatus ceptumque eius [654 1Kb] irritum fuit. Tandem aduertens sic infeliciter sibi cedere quamcumque uiam temptasset amplificande glorie sue, deinceps in perpetuum [655 1Kb] ab oppugnatione exterarum  gentium animum auocauit. atque in Fresiam  , que confinis est Flandrie, cui Thiedericus [656 1Kb] quondam comes, et post hunc [657 1Kb] Florentius, frater eius, imperauerat, irruptionem fecit. Bis ibi commisso prelio uictus et [658 1Kb] fugatus est. Tandem incole loci, multis certaminibus exhausti, cum animum eius uel ad mortem uel ad uictoriam obstinatum cernerent, ultro se ei dediderunt  . Quod ubi frater eius Balduwinus comperit---iam enim pater eius morbo ac senio confectus nature concesserat---, armata multitudine his eum sedibus proturbare [659 1Kb] magna ui, magno molimine parabat  . Cui cum exercitu aduentani Ruotbertus [660 1Kb] legatos obuiam misit, obtestans per Deum, ut se fratrem  suum reminisceretur, nec iura germanitatis, apud barbaros quoque semper sancrosancta et inuiolata, pollueret; misereretur potius peregrinationis, laborum et calamitatum, in quibus totam etatem suam detriuisset; gauderet ipse beatus [661 1Kb] sorte sua  , quod totam communis patris hereditatem, quam iure gentium secum diuidere debuisset, solus sine  consorte obtineret, se patriis [662 1Kb] finibus extorrem, paterna hereditate destitutum, ab summa gloria maiorum suorum ad ultimam egestatem coactum, exteras [663 1Kb] gentes bello lacessisse, terras ac maria concitasse, nichil denique pretermisisse, ne de portione paterne substantie, que se contingeret, fratri molestus esset; nunc laboribus exhaustum, aduersitatibus defatigatum [664 1Kb] , uix et egre paruissimo terrarum angulo insedisse, cuius nullam partem constet ad eius dominium pertinere; postremo id se animo fixum habere, nec ab sententia [665 1Kb] ulla ui, ulla necessitate abduci posse, ut hic aut instantis iam senectutis requiem aut honeste saltem mortis sepulchrum sit habiturus. Nihil ille his uerbis motus, exercitum haut segniter ad Fresiam admouebat.  Tum Ruotbertus [666 1Kb] necessitate compulsus, armata iuuentute [667 1Kb] , quam secum lectissimam habebat, obuiam ei processit; commissoque prelio, ex parte Balduwini [668 1Kb] multi occisi [669 1Kb] , plures uulnerati, omnes in fugam uersi sunt; quos dum ipse loco pulsos sistere pugnamque restituere summo conamine moliretur, in confertissimos hostium cuneos temere inuectus, occiditur. Cuius morte comperta, Ruotbertus ilico in Flandriam irruptionem fecit, eamque sibi tamquam ex iure debite successionis totam mancipauit. Filius erat Balduwino, impubis adhuc adolescens et necdum armis militaribus maturus. Is repente et perempti patris et hostilis irruptionis atroci nuncio attonitus, ad regem Francorum, Philippum nomine, confugit, auxilium et necis  paterne uindictam expetens, eo quod pater eius tam ipsi quam maioribus eius sepe in arduis rebus commodissime [670 1Kb] affuisset et ciuitates quasdam ex his quas Ruotbertus occupauerat pro donatiuo ab eo accepisset. Ille rei indignitate  grauissime permotus, statim temere et tumultuario tantum milite collectum [671 1Kb] exercitum duxit [672 1Kb] in Flandriam, de magnitudine uirium suarum et hostis imbecillitate nimium presumens. Sed Ruotbertus [673 1Kb] , quo uiribus erat impar, eo magis ut rem astu [674 1Kb] tractaret [675 1Kb] intentus, simulato aliquamdiu metu et fugiendi [676 1Kb] studio, ex insperato atque ex insidiis copias suas super exercitum regis effudit, tantumque eis terrorem incussit, ut abiectis armis fugiendo saluti consulere summa ope conarentur. Filius Balduwini [677 1Kb] cum deinceps parum spei in armis [678 1Kb] poneret, assumpta matre sua, ad regem Teutonicorum [679 1Kb] Heinricum, Leodii, ut predictum est, tum temporis positum, uenit, opemque eius aduersus patrui uiolentiam supplex implorauit, atque ut magis  eum sibi obnoxium faceret, comitatum Reginheri quondam comitis cum castello munitissimo, Mons nomine [680 1Kb] , que scilicet predia mater eius a priore marito suo dotis nomine acceperat  , sancto Lamperto  tradidit; que rursum episcopus Leodiensis duci Gotefrido, ille itidem ipsi filio Balduwini [681 1Kb] beneficii loco dedit. Hoc rex quasi precio redemptus, episcopo Leodiensi atque duci Gotefrido, item aliis Lutheringie [682 1Kb] principibus precepit, ut in arduis rebus  presidio [683 1Kb] illi essent, et Ruotbertum [684 1Kb] , si iniuste inuasis sedibus ultro excedere nollet, ui et armis expellerent. Qui protinus coadunato exercitu in Flandriam profecti sunt. Sed comperto quod Ruotbertus [684 1Kb] cum rege Francorum iam in gratiam redisset, et expiata ueteri  contumelia, firmum sibi eum fidelemque fecisset, infectis rebus in sua rediere [685 1Kb] , temerarium iudicantes cum rege potentissimo priuatis uiribus acie confligere. Sic Ruotbertus [686 1Kb] deinceps [687 1Kb] Flandrie principatu in securitate potiebatur  .

  Fratres de monasterio Stabulaus [688 1Kb]  cottidie aures regias obtundebant  pro repetitione monasterii Malmendrensis, quod abbati ereptum, rex consilio Premensis episcopi, ut predictum est  , dono dederat Coloniensi archiepiscopo. Cumque nichil [689 1Kb] ille precibus, nichil lacrimis, nichil ipsa perurgentium [690 1Kb] importunitate moueretur, inito consilio, et, ut fertur, diuina reuelatione ad hoc faciendum incitati, ossa beati Remacli [691 1Kb] leuant, Leodium deferunt, et, rege [692 1Kb] celebri quodam loco conuiuium agente, super mensam ipsam apponunt, obsecrantes per Deum, ut, si minus filiorum, saltem patris [693 1Kb] misereretur [694 1Kb] iam cum Christo regnantis et de iniuriis suis cottidie ad tribunal eterni iudicis proclamationem facientis; cui  nisi sua restitueret, ultra ei propter penuriam rerum necessariarum militaturi non essent. Hoc supplicationis genere, quod ad captandam beniuolentiam comparatum fuerat, rex uersa uice nimium efferatus, concitus se, relictis epulis, in palatium proripuit, et quo exemplo in abbatem, tam audacis facti incentorem, animaduertere deberet, plenus irarum cogitabat. Sed ecce mensa, cui superposite erant sacre reliquie  , diuina uirtute confracta [695 1Kb] corruit, ministroque regis, haut obscuri nominis uiro, crura pedesque contriuit; qui paulo post, exorata per intercessionem beati Remacli pietate diuina, ita pristine restitutus est sospitati [696 1Kb] , ut ne [697 1Kb] cicatrix quidem in argumentum lesionis abolite relinqueretur. Atque ita deinceps per totam  noctem sequentemque diem tanta circa sanctum corpus coruscabat miraculorum multitudo, ut corporali quodammodo proclamatione uideretur beatus Remaclus ius suum expostulare. Attonitis omnibus tante rei nouitate, rex timore uehementissimo correptus, ne forte, si cunctaretur, celestis in eum protinus [698 1Kb] ultio procederet, non solum ablata restituit, sed recentibus etiam donis pro munificentia regia magnifice cumulauit. Hinc digressus, pentecostem Halberstat celebrauit . Ibi Ottonem ducem ceterosque ingenuos, qui cum eo arma contra rem publicam sumpsisse arguebantur, in dedicionem suscepit, principibusque regni in custodia habendos et statuto die sibi restituendos  commendauit .

 Meginwardus abbas Augiensis dignitate sua ultro se abdicauit, offensus tum infestatione quorundam militum suorum, qui eum grauibus contumeliis affecerant, tum importunitate regis, qui frequentibus eum edictis urgebat, ut predia monasterii, que tam eius quam priorum abbatum largitione dilapidata uix iam in usus fratrum sufficere poterant, militibus suis [699 1Kb] in beneficium erogaret. In locum eius non per electionis ostium, sed per simoniace hereseos cuniculum, protinus irrupit Ruobertus [700 1Kb] abbas Babenbergensis, cognomento Nummularius, annumeratis in erarium regis mille pondo argenti purissimi  . Hic sordidissimis [701 1Kb] questibus et usuris, quas etiam priuatus adhuc in monasterio exercuerat [702 1Kb] , infinitam sibi pecuniam conflauerat,  et propterea mortes episcoporum et [703 1Kb] abbatum anxia expectatione iam dudum suspirauerat. Cumque eos diutius uiuendo uota sua et effrenate ambitionis impetum, quo preceps rapiebatur. morari grauiter et impatientissime ferret, eo uesanie euasit, ut preter occulta [704 1Kb] munera, quibus auriculariorum fauor redimendus erat, regi centum pondo auri promitteret, ut, eiecto eximie sanctitatis uiro abbate Widerado, sibi abbatia Fuldensis traderetur. Et profecto, quod nefarie concupiuerat, flagitiosissime obtinuisset, nisi pauci, quibus leges ecclesiastice pecunia cariores erant, in faciem regi, ne id faceret [705 1Kb] , obstitissent. Is pseudomonachus, dicam expressius ui doloris impulsus, is angelus satane transfiguratus in angelum lucis, ita sanctam  et angelicam monachorum professionem infamauit, corrupit, uitiauit, ut monachi nostris temporibus atque in his regionibus non innocentia estimentur [706 1Kb] atque integritate uite, sed quantitate pecunie, nec queratur in abbatibus eligendis, quis dignius [707 1Kb] preesse, sed quis carius abbatiam possit emere. Ita proprio huius [708 1Kb] inuento nouo atque infausto huius [708 1Kb] aucupio, hec in ecclesiam introducta est consuetudo, ut abbatie publice uenales prostituantur in palatio [709 1Kb] , nec quisquam tanti uenales proponere queat, quin protinus emptorem inueniat, monachis inter se non de obseruantia regule zelo bono, sed de questibus et usuris zelo [710 1Kb] amaro contendentibus. Sed hec ut digne defleri possint,  pro magnitudine sua et proprio uolumine et prolixiore  opus habent tragedia. Ad ceptum potius reuertamur. Aduocatus Augiensis monasterii postquam pecuniarium hunc abbatem aduenire comperit, et quanta largitione aditum sibi in ouile Christi lupus rapax patefecisset audiuit, missa obuiam legatione, denunciauit ei sub interminatione salutis proprie, ne intra possessiones Augiensis monasterii presumeret accedere; alioquin occursurum se et armata manu uindicaturum in libertatem quos ipse tam caro mercimonio emisset in seruitutem. His ille auditis, nimium animo consternatus est, tum propter grauem iacturam pecuniarum suarum, tum propter ereptum sibi tamquam de faucibus, cui diu anxie inhiasset, honorem. Et primo quidem animum induxerat, rem armis experiri  et, ut dici solet,  ignem gladio scrutari  , hoc est simoniacam [711 1Kb] heresim homicidiis cumulare; sed asserentibus his qui cum eo erant, supra uires suas esse negocium, confuso, ut dignum erat, et confecto animo abiit in possessiones fratris sui, prestolaturus ibi quos exitus tam [712 1Kb] tristibus initiis fors [713 1Kb] esset allatura. Nam abbatiam Babenbergensem interea susceperat Ekebertus, Gorziensis [714 1Kb] discipline monachus. Ad cuius ingressum omnes protinus fratres, quos prior ille abbas suis, hoc est mercatorie atque usurarie artis disciplinis instituerat, et quasi filios [715 1Kb] pater [716 1Kb] in uitam moresque suos pedibus, ut dicitur, ire  docuerat, tamquam folia que uento raptantur diffugerunt [717 1Kb] .

Karolus [718 1Kb] , cui rex Constantiensem episcopatum  dederat, assiduis proclamationibus pro ordinatione sua sedem apostolicam appellabat. Econtra fratres Constantienses obstinata contentione obluctabantur, ne contra canonum instituta is, qui preter simoniacam heresim furti quoque insimulatus fuerat, sibi episcopus ordinaretur. Papa, cum ei molesti essent, cognitionem cause a se ad [719 1Kb] archiepiscopum Mogontinum reiecit, iussitque ut, utrisque uocatis ad sinodum, rem diligentissime uentilaret, et si crimina que obiiciebantur [720 1Kb] refellere non posset, nulla eum ratione consecraret. Hac de causa sinodum archiepiscopus Mogontie indixit in mensem Augustum  . Rex concertationem hanc iniquo ualde animo ferebat, propter amicitiam Karoli  [721 1Kb] et plurima seruitia [722 1Kb] quibus etiam in re familiari plerumque sibi commodissime affuerat; et idcirco munera [723 1Kb] sua rata ei [724 1Kb] manere, cupidissime uolebat. Unde Mogontino archiepiscopo grauiter succensebat, quod non statim eum, contemptis obstrepentium fratrum simultatibus, ordinasset. Sed ille immobilis persistebat in sententia, illud pre se ferens, quam [725 1Kb] terribiliter [726 1Kb] anno superiore [727 1Kb] a papa pro simili causa obiurgatus fuisset, et quam uix et egre sine dampno gradus sui euasisset, et quod postea recentibus litteris sedis apostolice, ne sine diligentissima discussione manus illi imponeret, commonitus fuisset.

Itaque instantibus iam Kalendis Augusti, rex Mogontiam properabat, cupiens ipse in discussione tanti  negocii cum archiepiscopo cognitor assidere. Inter eundum Herueldiam uenit. Inde digressus, die posterea in uillam [728 1Kb] que dicitur Utenhusen [729 1Kb]  prandendi gratia diuertit. Cumque refecti iam feruentissimo accelerandi itineris studio certatim omnes caballos repeterent, accedit ut Liupoldus de Mersburg [730 1Kb]  , quidam regi carissimus, cuius opera et consiliis familiarissime uti solitus erat, caballo forte laberetur, et proprio mucrone transfossus, expiraret [731 1Kb] . Cuius calamitas intolerabili [732 1Kb] dolore et mestitia regem confecit, statimque Herueldiam [733 1Kb] reportatum in medio ecclesie cum magnifica funebris officii pompa sepeleuit; 30 quoque mansos pro anima eius monasterio contradidit  in loco qui dicitur Mertenefelt  [734 1Kb]  . Notatum autem est, hunc ipsum gladium fuisse, quo famosissimus quondam rex Hunorum Attila in necem christianorum atque in excidium Galliarum hostiliter debachatus fuerat. Hunc siquidem regina Ungariorum, mater Salomonis regis, duci Baioariorum Ottoni dono dederat, cum eo suggerente atque [735 1Kb] annitente rex filium eius in regnum paternum restituisset; cumque eum dux Otto filio Dedi marchionis Dedi iuniori in argumentum pignusque indiuidue dilectionis ad tempus prestitisset, illo, ut predictum est  , perempto, regi, et per regem Liupoldo huic casu obuenerat. Unde plerique ducis Ottonis fautores, diuino hunc iudicio per eum qui ducis Ottonis fuisset gladium occisum interpretabantur, eo quod ad illum persequendum  et de palatio eiiciendum is potissimum regem instigasse diceretur. Legitur autem de hoc gladio in gestis Getarum [736 1Kb]  qui et Gothi dicuntur, quod Martis quondam fuerit, quem bellandi presidem et militarium armorum primum repertorem gentiles mentiebantur, eumque post multa tempora pastor quidam in terra leuiter absconsum deprehenderit ex sanguine bouis, cuius pedem, dum in gramine pasceretur, uulnerauerat; isque eum [737 1Kb] Attile [738 1Kb] regi detulerit, diuinatumque illi fuerit omnium [739 1Kb] tunc temporis aruspicum responsis, quod  gladius idem ad interitum orbis terrarum atque ad perniciem multarum gentium fatalis esset. Quod uerum fuisse oraculum, multarum nobilissimarum in Galliis ciuitatum hodieque testantur excidia, in tantum ut gladius ipse uindex ire Dei siue flagellum Dei a barbaris quoque diceretur. Hec, quoniam gladii huius mentio inciderat, per excessum sint dicta.

Rex magnifice ac regaliter curato funere, Mogontiam, sicut instituerat, properauit. Cumque statuta die  in sinodo [* 16Kb] cum episcopis assedisset  aderat Karolus, aderant et fratres Constantienses, magnam ei molem criminum obiectantes. Contra  quos rex, quantum salua uerecundia poterat, dedita opera nitebatur, et modo obiecta purgare, modo 746 1Kb]  pondus obiectorum, que non poterat purgare, callidis sermonibus conabatur [757 1Kb] attenuare; plerumque etiam instantium ac perurgentium procacitatem uerbis durioribus corripiebat, ac frontis impudentiam opposita [758 1Kb] auctoritatis sue maiestate refringere temptabat. Primum et secundum diem in hoc negocio insumpsit. Cumque accusatorum constantiam nec ueritate responsionis nec arte dictionis eludere posset, ad ultimum, probatis que obiecta fuerant criminibus, baculum episcopalem ab eo recepit. uerbis tamen exquisitissimis mestitiam eius consolabatur, promittens quod, dum primum sibi oportunum fieret, benigna uice hanc calamitatem ei compensaret. Ipsis diebus regina, que una cum rege Mogontie aderat, filium perperit. Sed is baptizatus  [759 1Kb] statim obiit, delatusque in Hartesburg, ibi sepultus est. Episcopatum Constantiensem rex Ottoni canonico Goslariensi dedit, recentisque calumpnie exemplo conterritus, confestim eum consecrari fecit, ne quis scilicet aduersus eum scrupulus denuo per dilationem consecrationis oriretur.

Inter ducem Polenorum  et ducem Beheimorum [760 1Kb]  infestissima dissensio [761 1Kb] erat Propter quod eos rex in ciuitatem Misene [762 1Kb] autumnali tempore euocatos, durius corripuit, et ut deinceps suis [763 1Kb] singuli terminis contenti essent nec se uicissim temerariis incursionibus lacesserent, sub  obtentu maiestatis precepit; alioquin se hostem et  uindicem experturus foret qui prior alteri arma intulisset.

Anno [764 1Kb] Coloniensis archiepiscopus, expulsis de Salefelt [765 1Kb] canonicis, uitam illic instituit monasticam  , missis eo de Sigeberg et de Sancto Pantaleone [766 1Kb] monachis. Quo in tempore et ego illuc ueni, conferre cum eis de ordine et disciplina [767 1Kb] monasterialis uite, eo quod magna quedam et preclara de illis uulgi opinione iactarentur. Denique, sicut uulgo assiduitate uilescunt omnia, et popularium animi nouarum rerum auidi magis semper stupent ad incognita, nos, quos usu nouerant, nichili estimabant, et hos, quia nouum inusitatumque aliquid preferre uidebantur, non homines sed angelos, non carnem sed spiritum arbitrabantur. Et hec opinio  principum [768 1Kb] quam priuatorum mentibus [769 1Kb] altius pressiusque insederat. A quibus ad populum deriuatus rumor, tantum terroris plerisque in hac regione monasteriis iniecit, ut ad ingressum illorum alias 30, alias 40, alias 50 monachi, austerioris uite metu scandalizati [770 1Kb] , de monasteriis abscederent, satiusque ducerent de salute anime in seculo periclitari, quam supra [771 1Kb] uirium suarum mensuram uim facere regno celorum. Et reuera non immerito Dominus super nostrates monachos despectionem effundere uidebatur [772 1Kb] . Nam quorundam pseudomonachorum priuata ignominia nomen  monachorum uehementer infamauerat, qui, omisso [773 1Kb]  studio diuinarum rerum, totam operam pecuniis et questibus insumebant [774 1Kb] . Hi pro abbatiis et episcopatibus aures principum importune obtundebant, et ad honores ecclesiasticos non uia uirtutum, ut maiores nostri consueuerant, sed per ambitionis preruptum et male partarum pecuniarum profusionem grassabantur. Denique in cemptionem exigui honoris aureos montes cottidie promittebant  secularesque emptores largitionis sue immoderantia excludebant, nec uenditor tantum audebat exposcere, quantum emptor paratus erat exsoluere Mirabatur mundus, unde tantus pecuniarum scateret fluuius, unde Cresi et Tantali opes in priuatos homines congeste fuissent, et eos potissimum homines qui crucis scandalum et paupertatis titulum  preferrent, et preter simplicem uictum et uestitum nichil rei familiaris habere se mentirentur. Ista Dominici agri zizania , hec uinee Dei arida sarmenta et stipula eternis ignibus preparata totum sacri gregis corpus quasi tabo quodam infecerant, et, secundum Apostolum, modicum fermentum totam corruperat massam , ita ut omnes similes estimaremur, nec esse in nobis putaretur qui faceret bonum, non esse usque ad unum . Propter hoc principes regni ad instituendam in Galliis diuini seruitii scolam Transalpinos monachos euocabant, nostrates autem, quicumque in illorum instituta ultro concedere noluissent, de monasteriis cum ignominia eiiciebant.  Ego tamen, ut predixi, ad eos ueniens, et per 14 ebdomadas [775 1Kb] apud eos partim in Salefelt [776 1Kb] , partim in Sigeberg commoratus, animaduerti nostras quam illorum consuetudines regule sancti Benedicti melius congruere, si tam tenaces propositi  tamque rigidi paternarum nostrarum traditionum emulatores uellemus existere.

Archiepiscopus Mogontinus a festiuitate sancti Michelis usque in pentecosten mala ualitudine laborabat, ita ut etiam desperaretur a medicis et de successione eius plerique intentissimis studiis satagerent.

Karolus [777 1Kb] , quem ab episcopatu Constantiensi deiectum supra diximus, regressus ad Magadaburgensem diocesim, 6 Kalendas Ianuarii obiit.



MLXXII.


Rex natiuitatem Domini Wormacie celebrauit. Inde, peregrata aliquanta regni parte, Goslariam regressus, totam ibidem [778 1Kb] quadragesimam exegit.

Burchardus, camerarius archiepiscopi Mogontini, episcopus ordinatus est in Basilea.

Primus tunc in palatio erat Adalbertus [779 1Kb] Premensis archiepiscopus, qui, triumphatis emulis suis, qui eum ante aliquot annos de palatio eiecerant,  solus nunc rege fruebatur, receptus non modo in gratiam et familiaritatem, sed pene in regni consortium et omnium que publice uel priuatim agenda erant societatem. Ita regem callidis subreptionibus suum fecerat. Sed is, morbo et etate exhaustus, cum diu per exquisitissimas medicorum operas morti obluctatus fuisset, quasi naturam arte eludere posset, mediante quadragesima, 16 Kalendas Aprilis  debitum conditioni persoluit, et pertinacibus odiis hominum, quod numquam potuerat uiuendo, tandem aliquando satisfecit moriendo. Erat plane uir admirande compunctionis, et potissimum dum salutarem Deo hostiam immolaret totus in lacrimas effluebat. uirgo quoque, ut ferebatur, ab utero matris permanebat. Sed has in eo uirtutes  nimium in oculis hominum morum insolentia et iactantie leuitas obfuscabant. Corpus eius ex Goslaria in sedem episcopatus sui delatum atque sepultum est.

Rex palmas Colonie , pascha Traiecti [780 1Kb] celebrauit . Ubi dum ei populus uehementer obstreperet pro iniuriis et calamitatibus quibus passim per totum regnum innocentes opprimebantur, pupilli et uidue diripiebantur, monasteria et ecclesie uastabantur, et ruptis iniquitas habenis in omne quod uoluisset facinus impune bachabatur: permotus tandem uel ipsa rei acerbitate uel proclamantium importunitate, annitentibus in hoc ipsum cunctis regni principibus, exorauit Coloniensem archiepiscopum,  ut post se rerum publicarum administrationem susciperet. Diu ille restitit petenti, partim memoria ueterum iniuriarum, partim quia homo totus in Deum suspensus diuinis quam secularibus negotiis implicari maluisset. Superatus tamen unanimitate [781 1Kb] postulantium, priuatum commodum publico postposuit. Tum [782 1Kb] primum res publica in pristinum statum dignitatemque reformari cepit, frenaque iniecta sunt uaganti usque ad id tempus licentie  . Nam cum rex omnem causarum cognitionem a se ad archiepiscopum tamquam ad patrem ac [783 1Kb] salutis sue tutorem reiicere soleret, ille nec gratia cuiusquam nec odio ab iure ad iniuriam umquam abduci poterat, sed iudicabat omnia, sicut scriptum est, sine personarum acceptione  , nec considerans personam pauperis in iudicio, nec honorans uultum potentis . Diuites, si qui per potentiam pauperes oppressisse delati fuissent, seuerissima animaduersione castigauit; castella eorum, que male agentibus perfugium erant, funditus euerti iussit; plerosque ex ipsis, et genere et opibus clarissimos, in uincula coniecit. Inter quos illum nostra etate nominatissimum Egenen, qui duci Baioariorum [784 1Kb]  Ottoni calamitatis tante causa extiterat, cum plurimi aduersus eum pro priuatis iniuriis et depredationibus faciem regis interpellassent, teneri fecit, cumque catenis oneratum plerumque ad spectaculum uulgi deduci iussit, ad gratificandam scilicet popularium animis regiam seueritatem. Postremo eo moderamine, ea industria atque auctoritate rem tractabat, ut profecto ambigeres, pontificali eum an regio nomine digniorem iudicares, atque in rege ipso, qui in cultu atque socordia pene preceps ierat, paternam uirtutem et [785 1Kb] paternos mores breui exsuscitaret.

Rex Aquisgrani [786 1Kb] profectus, sanctum Speum  confessorem et brachium iusti Simeonis, cuius mentio est in euangelio, et caput Anastasii monachi  et martiris aliorumque sanctorum reliquias ibi accepit atque in Hasterburc [787 1Kb] transtulit. Treueris quoque apud Sanctum Paulinum 13 corpora sanctorum Thebee, ut putatur [788 1Kb] , legionis reperta sunt, quorum [789 1Kb] hec nomina, in tabulis plumbeis  conscripta, ibidem reperta sunt: Palmatius, Tirsus [790 1Kb] , Maxentius, Constantius, Crescentius, Iustinus, Leander, Alexander, Soter [791 1Kb] , Hormista [792 1Kb] , Papirius, Constans, Iouianus. Dumque ex cripta, ubi sancti pausabant  , terra portaretur, os quoddam incaute proiectum, sanguinem fudit non modicum, et usque hodie permanet sanguinolentum  . De passione eorum hec ab nos ab ipsis Treuerensibus scripta perlata sunt: »Rictiouarus [793 1Kb] , Maximiani  imperatoris prefectus, legionem Thebeam iussu ipsius circumquaque persecutus. Treuerim propter ipsos 4 Nonas Octobris est ingressus, et eadem die occidit ibi [794 1Kb] ducem eiusdem legionis Tirsum [795 1Kb] cum omnibus comitatibus suis. Sequenti autem die Palmatium, Treuerice ciuitatis consulem et patricium, cum omnibus eiusdem ciuitatis principibus interfecit. Tercia uero die cedem exercuit in plebe sexus utriusque. Horum autem martirum corpora innumerabilia in sancti Paulini archiepiscopi iacent ecclesia.«

Rex ascensionem [796 1Kb] Domini Goslarie , pentecosten Magadaburg [797 1Kb] celebrauit  [Mai. 27]. Ubi Adalberto [798 1Kb] Premensi archiepiscopo, in quadragesima, ut predictum est, defuncto, successorem  constituit Liemarum, optime spei iuuenem et omnium liberalium artium peritia adprime insignem.  Ibi quoque Otto dux Baioariorum post integrum annum dedicionis sue gratiam regis recepit, data uel regi uel his qui regi pro eo suggesserant non modica portione prediorum suorum.

Rex in natiuitate sancti Iacobi  Wormacie occurrit matri sue Agneti imperatrici, de Transalpinis partibus redeunti; ubi sex aut [799 1Kb] eo amplius annos iam demorata fuerat, sub nimia austeritate uitam instituens, adeo [800 1Kb] ut communem humanarum uirium mensuram excederet ieiuniorum ac uigiliarum patientia. Reuersionis autem eius in Galliam hec causa erat. Ruodolfus [801 1Kb] dux Sueuie  ab his qui ei male consultum cupiebant accusatus apud regem fuerat quod iniquum aliquid contra regem contraque rem publicam  moliretur; propter quod assiduis legationibus ad curtim regiam, ut causam diceret, accersiebatur. Sed ille, licet ab culpa remotissimum se sciret, conterritus tamen ducis Baioarie Ottonis recenti exemplo et aliorum quorundam, quos rex precipitata sententia absque discussione legitima dampnauerat, temere in periculum se dare nolebat. Cumque esset imperatrici ob uetus meritum suum acceptissimus, propinquitate etiam deuinctus propter filiam eius, que [802 1Kb] ei, ut predictum est  , nupserat, sed intra [803 1Kb] paucos dies celebrate coniunctionis decesserat, misit, eamque obnixis precibus in Galliam euocauit, ad sedandam que oriebatur intestini belli tempestatem. Nam firmiter apud se statuerat,  si pax non conuenisset, armata potius manu, quoad posset, salutem tueri, quam probris et contumeliis deformandum regie se tradere potentie. Imperatrix, quamquam cuncta seculi negocia religionis obtentu in perpetuum abiurasset, nec a proposito tamen suo nimium [804 1Kb] abhorrere nec ab ecclesiastica functione alienum fore iudicauit, si uiro optime erga se merito in angustis rebus opem ferret et filio iuueniliter tumultuanti modum imponeret. uenit itaque Wormaciam, amplissimo stipata numero abbatum et monachorum, et predictum ducem, cum interposita fide Coloniensis et Mogontini [805 1Kb] archiepiscoporum coram uenisset, omni [806 1Kb] criminis suspicione absoluit, statimque compositis propter que uenerat, a filio abscessit [807 1Kb] , ut non  tam carnali affectione quam communis commodi ratione ad hanc secularis negocii administrationem  se adductam liquido cunctis patefaceret [808 1Kb] . Dux quoque a rege dimissus in pace, protinus se in sua recepit, certum tenens non ex integro abolitas ab animo regis inimicitias, sed ademptam interim nocendi facultatem esse. Ibi etiam Hugo Cloniacensis [809 1Kb] abbas, qui cum imperatrice eo aduenerat, Ruoberto [810 1Kb] Augiensi abbati Romani pontificis mandata et litteras detulit, quod scilicet apostolice sedis anathemate de corpore ecclesie precisus [811 1Kb] esset, quod omne ei diuinum officium preter psalmodiam interdictum esset, quod omnis ei in perpetuum [812 1Kb] ad abbatiam Augiensem uel ad aliquam dignitatem ecclesiasticam accessus occlusus esset; propterea quod, de simoniaca heresi insimulatus, et ut obiectum crimen purgaret ad sinodum secundo ac tercio  uocatus, uenire distulisset. Ita ille compulsus a rege, baculum pastoralem, quem non ut pastor sed ut mercennarius usurpauerat [813 1Kb] , multa cum amaritudine reddidit.

Clara et celebris ualde his temporibus per Gallias erat memoria sancti Sebaldi [814 1Kb] in Nurinberg [815 1Kb] et sancti Heimeradi [816 1Kb] in Hasengun [817 1Kb]  , et magno populorum concursu [818 1Kb] cottidie frequentabantur, propter [819 1Kb] opitulationes que diuinitus illic languentibus sepenumero conferebantur [820 1Kb] .

Archiepiscopus Mogontinus in natiuitate sancte Marie  Mogontia egressus, cum in Galliciam quasi orationis causa profectionem simulasset, in Cloniacense [821 1Kb] monasterium secessit  , dimissisque his qui una uenerant, abdicatis [822 1Kb] etiam  omnibus que habebat, statuit ibi deinceps priuatus etatem agere, atque ab omni secularium negociorum strepitu sub uoluntarie paupertatis titulo in perpetuum feriari. Sed breui perstitit in proposito. Reuocante eum tam clero quam populo Mogontiacensi [823 1Kb] , uix [824 1Kb] et egre abstractus de monasterio, in natalem sancti Andree  apostoli Mogontiam rediit, atque opus arduum quam precipitanter arripuerat, tam precipitanter, quoniam communi omnium sententie obluctari non poterat, deseruit.

Ruothardus [825 1Kb] abbas Herueldensis mense Ianuario [826 1Kb] egrotare cepit, et sic per annum continua  egritudine decoctus, cum euasurum se desperaret, abbatia et pastorali dignitate, quam per infirmitatem administrare non poterat, 3 Idus Decembris ultro se abdicauit, anno postquam abbati Meginhero successerat [827 1Kb] decimo tercio iam exacto. Successitque ei protinus secundum ipsius postulationem H.  eiusdem cenobii monachus.

Adalbero [828 1Kb] Mettensis [829 1Kb] episcopus obiit; cui Herimannus Leodiensis prepositus successit [830 1Kb] .



MLXXIII.

Rex natiuitatem Domini Babenberg celebrauit. Ibi Berhtoldo [831 1Kb] duci Carnotensium  ducatum sine legitima discussione absenti [832 1Kb] abstulit, et Marcwardo [833 1Kb] cuidam propinquo suo tradidit. Ruodolfus [834 1Kb] quoque dux Sueuorum tumultum aliquem  rei publice machinari formidabatur. Sed discurrentes utrimque frequentes legati, et illum, ne precipitanter in arma prorueret [835 1Kb] , et regem, ne cunctantem obstinata importunitate lacesseret, salubri moderamine retinebant. Ibi quoque Coloniensis archiepiscopus, offensus his que plurima preter equum et bonum fiebant in palatio, petiit a rege uacationem deinceps dari [836 1Kb] sibi ab rerum publicarum administratione [837 1Kb] , causatus in senium iam uergentem etatem et laboriosis regni negociis minus minusque in dies sufficientem. Quod rex haut difficulter annuit, quia prauis libidinibus suis et iuuenilibus ineptiis [838 1Kb] iam dudum animaduerterat eum grauiter offendi et plerumque, quantum salua regia [839 1Kb] dignitate poterat, pro uirili portione obniti. Is ergo  ubi se in sua recepit, rex [840 1Kb] , tamquam seuerissimo pedagogo liberatus, statim in omnia genera flagitiorum, ruptis omnibus modestie et temperantie frenis, precipitem se dedit.

Montes omnes colliculosque Saxonie et Thuringie castellis munitissimis extruxit, presidiumque imposuit  . Quibus cum uictui necessaria minus sufficerent, permisit ut ex proximis uillis et agris hostili more predas agerent, et ad ipsa castella munienda circumquaque manentes cogerent, et impensas affatim conuectare, et per se ipsos seruili [841 1Kb] manu desudare [842 1Kb] . uerum ne manifeste tirannidis  notaretur, si contra innocentes atque in regnum proprium tam barbara crudelitate grassaretur; ut impietatem suam quadam religionis specie palliaret, archiepiscopum [843 1Kb] Mogontinum modis omnibus instigauit ut decimationes Thuringie, sicut ante plures annos instituerat, exigeret; pollicens se [844 1Kb] ei in exigendo summa ope affuturum, et [845 1Kb] dicto obtemperare nolentes regia maiestate coacturum; ea tamen pactione ut ipsarum decimationum partem sibi, que et regie magnificentie et tanto labori suo digna foret, tribueret. Ita episcopus uanissima spe animatus, sinodum indixit in Erphesfurt 6 Idus [846 1Kb] Martii  . [Mart. 10.]

Statuto die aderat rex, aderat archiepiscopus, stipatus uterque magno grege philosophorum [847 1Kb] ,  immo sophistarum, quos ex diuersis locis summo studio consciuerant, ut canones sibi non pro rei ueritate, sed pro episcopi uoluntate interpretarentur, et causam eius, quoniam [848 1Kb] ueris non poterant, sophisticis [849 1Kb] allegationibus roborarent. Assidebant ergo cum rege et archiepiscopo Mogontino Herimannus Babenbergensis episcopus, Hecel Hildenesheimensis episcopus, Eppo Citicensis episcopus, Benno Osenbruggensis [850 1Kb] episcopus; qui non ad discutiendam iuxta ecclesiasticas leges causam fuerant euocati, sed ut id quod rex uolebat arte dictionis et sententiarum pondere, postremo quaqua possent ratione et consilio obtinerent; quamquam plerique eorum id quod rex moliebatur uehementissime  improbarent; sed ne libere quod sentiebant eloquerentur [851 1Kb] , et regis terrore et priuata archiepiscopi amicitia inhibebantur [852 1Kb] . Habebat preterea rex circa se armatorum copias non modicas, quibus eos, si qui forte negocium interturbare conarentur, militari manu coherceret. Thuringorum spes et fiducia potissimum in abbate Fuldensi et abbate [853 1Kb] Herueldensi nitebatur, quod hi ecclesias decimales plurimas et predia infinita haberent in Thuringia, et hi si [854 1Kb] causa cecidissent, sibi una cadendum esset [855 1Kb] . Qui publica discussione interpellati pro decimarum [856 1Kb] redditione, primo per Deum rogabant archiepiscopum, ut antiquitus tradita monasteriis suis legitima rata inconuulsaque manere sineret, que et [857 1Kb] sedes apostolica et [858 1Kb] ueteribus  et recentibus scriptis crebro sibi firmasset, et precessores eius Mogontini pontifices, summi ac sanctissimi uiri, usque ad Liupoldum episcopum  numquam [859 1Kb] infringere temptassent. Id  atroci responso archiepiscopus repulit, scilicet precessores suos sua etate pro suo arbitratu ecclesie Dei moderatos fuisse, eosque rudibus in fide auditoribus et pene adhuc neophitis [860 1Kb] lac potum dedisse, non escam, et sapienti dispensatione multa indulsisse, que processu temporis, dum in fide conualuissent, successorum suorum industria resecari uellent; se autem, iam adulta uel potius [861 1Kb] senescente ecclesia, spiritualia comparare spiritualibus, nec iam paruulis lac, sed perfectis solidum cibum  ministrare, atque a filiis ecclesie leges ecclesiasticas exigere; proinde esse eis aut ab unitate ecclesie secedendum aut legibus ecclesie equanimiter adquiescendum. Tum illi rursus per Deum orare ut, si in Romani pontificis auctoritate, si in  Karoli [862 1Kb] aliorumque imperatorum priuilegiis, si in precessorum eius Mogontinorum pontificum indulgentia nichil sibi presidii aut spei reliquum esset, ipsarum saltem decimarum eam ipse [863 1Kb] partitionem [864 1Kb] fieri sineret, quam et canonum scita equam iudicassent et cetere per orbem terrarum ecclesie usitatam haberent, scilicet ut quarta parte ipse pro suo suorumque missorum seruitio contentus, tres reliquas portiones ecclesiis, quibus antiquitus attitulate fuissent, permitteret. Econtra episcopus, non ea mente se, ait, tantum laborem triuisse et iam per decem ferme annos laboriosum hoc saxum uoluere  , ut, tandem aliquando uoti compos effectus, ultro iure suo cederet et tanto molimine extortas eis decimas ipsis pro libitu [865 1Kb] suo partiendas addiceret  [866 1Kb] . Primus ac secundus dies in hac concertatione iam fluxerat, ancipiti adhuc fortuna, utra pars utri cessura foret. Iamque in eo res uertebatur ut Thuringi, improbata sinodo, sedem apostolicam appellarent. Sed rex sub attestatione nominis diuini affirmabat se in eum, si quis id presumpsisset, capitali sententia animaduersurum, et omnia que eius essent usque ad [867 1Kb] internitionem dissipaturum, clademque eius diei [868 1Kb] multis postea seculis non abolendam. Ita abbas Herueldensis suorum periculo conterritus, quoniam aliud, in artum conclusis rebus, non patebat effugium, rem consilio regis permisit, quatenus, prout ipse bonum et equum iudicaret, causam inter se et archiepiscopum terminaret.  Diu igitur habita deliberatione, in hanc tandem pactionem mediante rege abbas et archiepiscopus consenserunt, ut abbas in decem suis decimalibus ecclesiis duas partes decimarum, terciam archiepiscopus  acciperet, in reliquis uero eius [869 1Kb] ecclesiis dimidia abbati, dimidia archiepiscopo contingeret; ubi uero ecclesia decimalis propria archiepiscopi esset, tota illic ei decima cederet; preterea ut omnes dominicales [870 1Kb] archiepiscopi curtes, in quacumque essent parrochia, ab omni penitus decimarum exactione immunes manerent. Sub iugum misso abbate Herueldensi, statim Thuringi, omni spe adempta, eo quod in illius prudentia et eloquentia plurimum fiducie sibi posuissent, non ultra restiterunt, sed decimas in reliquum absque retractatione dare professi sunt. Fuldensis abbas aliquantis postea diebus obstinatus in proposito perstitit. Sed cum nec regis gratiam recipere nec ad sua redeundi licentiam impetrare posset, nisi in  communem sententiam concederet, tandem, rerum difficultate superatus, ad hanc conditionem non tam consilio quam imperio et metu regis coactus est, ut in cunctis decimalibus ecclesiis suis partem dimidiam decimarum ipse [871 1Kb] , dimidiam archiepiscopus acciperet, dominicales autem curtes suas, sicut archiepiscopus, omnes ab omni decimarum redditione liberas haberet. Tum [872 1Kb] rex, sciens haut bene placitura Romano pontifici que gesta fuerant, sub interminatione gratie sue utrique abbati precipit ut neque per se ipsos, neque per nuncium, neque alio quouis modo, pro insimulanda sinodo apostolicam sedem interpellarent  .

Atque ita omnibus [873 1Kb] que intenderat pro uoluntate exactis, concitus Ratisponam contendit, sanctum  pascha ibi celebraturus. Cumque in ciuitate Augusta  diem palmarum ageret , Ruodolfum [874 1Kb] ducem Sueuorum et alios quosdam, qui sinistrum aliquid contra rem publicam moliri iam pridem [875 1Kb] delati fuerant, in gratiam recepit. Dein [876 1Kb] sanctum pascha , sicut instituerat, Ratispone, pentecosten in Augusta celebrauit  .

Alexander papa, qui et Anshelmus, decessit . Cui Romani protinus inconsulto rege successorem elegerunt Hildebrandum, sacris [877 1Kb] litteris eruditissimum et in tota ecclesia, tempore quoque priorum pontificum, omni [878 1Kb] uirtutum genere celeberrimum. Is quoniam zelo Dei feruentissimus erat,  episcopi Galliarum protinus [879 1Kb] grandi scrupulo permoueri ceperunt, ne uir uehementis ingenii et acris erga Deum fidei districtius eos pro negligentiis [880 1Kb] suis quandoque discuteret. Atque ideo communibus omnes  consiliis regem adorti [881 1Kb] , orabant ut electionem, que eius iniussu facta fuerat, irritam fore decerneret; asserentes quod, nisi impetum hominis preuenire maturaret, malum hoc non in alium grauius [882 1Kb] quam in ipsum regem redundaturum esset. Statim rex a latere [883 1Kb] suo Eberhardum comitem misit, qui, Romanos proceres conueniens, causam ab eis sciscitaretur quare, preter consuetudinem maiorum, rege inconsulto Romane ecclesie pontificem ordinassent, ipsumque, si non idonee satisfaceret, illicite accepta dignitate abdicare se preciperet. Is ueniens Romam, benigne a predicto uiro susceptus est. Cumque illi mandata regis exposuisset, respondit se, Deo teste, honoris huius apicem numquam per ambitionem affectasse, sed electum se a  Romanis, et uiolenter sibi impositam fuisse ecclesiastici regiminis necessitatem; cogi tamen nullomodo potuisse ut ordinari se permitteret, donec in electionem suam tam regem quam principes Teutonici regni consensisse certa legatione cognosceret; hac ratione distulisse adhuc ordinationem suam, et sine dubio dilaturum, donec sibi uoluntatem regis certus inde ueniens nuncius intimaret. Hoc ubi regi est nunciatum, libenter suscepit satisfactionem, et letissimo suffragio ut ordinaretur mandauit; quod et factum est anno sequente in purificatione sancte Marie  .

Interea hi qui in castellis supra memoratis erant, grauiter nimis imminebant populo Saxonie et Thuringie.  Omnia que in uillis et agris erant, in dies eruptione facta diripiebant, tributa et uectigalia siluarum et camporum importabilia [884 1Kb] exigebant, et plerumque sub pretextu decimarum totos simul greges abigebant. Ipsos prouinciales, et plerosque ex his honesto loco natos et re familiari florentissimos, uilium mancipiorum ritu seruire [885 1Kb] sibi cogebant; filias eorum et uxores, consciis et pene aspicientibus maritis, uiolabant; nonnullas etiam, ui [886 1Kb] in castella sua raptas et quanto tempore libido suggessisset impudicissime habitas, ad ultimum maritis cum ignominiosa exprobratione remittebant. Quorum si quis inter tanta mala suspirare et internum animi dolorem leui saltem querimonia solari atque euaporare ausus fuisset, statim, uelut qui  grauem iniuriam regi fecisset, in uincula coniciebatur, nec inde exire poterat, nisi tocius suppellectilis sue distractione uitam salutemque suam redemisset [887 1Kb] . Cumque ex omnibus locis cateruatim cottidie  [888 1Kb] pro his regiam maiestatem interpellarent, que unicum antehac omnibus afflictis refugium esse consueuerat, cum graui contumelia reiiciebantur, dicente rege ista eos pro iniusta decimarum retentione [889 1Kb] pati, seque, tamquam uindicem cause Dei, necessario armata manu eos cohercere, qui legibus ecclesiasticis sponte nollent adquiescere [890 1Kb] . Itaque uidens rex omnes circumquaque manentes metu attonitos et ad suscipiendas quascumque imposuisset conditiones patientissimos, magnum quiddam [891 1Kb] et a nullo maiorum suorum antehac temptatum machinari cepit, uidelicet ut omnes Saxones et Thuringos [892 1Kb] in seruitutem redigeret, et predia eorum fisco publico adiceret  . Cauebat tamen ne consilium hoc, immature uulgatum, et effectu careret  et principibus regni iuste murmurationis occasionem preberet. Itaque secreto cum rege Danorum colloquium  facit, et cum eo magna quadam parte Saxonie, que Uotoni [893 1Kb] marchioni pertinebat  , paciscitur ut, in conficiendis rebus quas animo agitabat, auxilio sibi foret, et se Saxonibus ex uno latere bellum inferente, ipse eos ex alio latere adoriretur. Id ipsum aliis qui Saxonie [894 1Kb] contigui erant regibus et gentibus iniugit.

 Ubi satis adminiculorum uisum est, cunctis regni principibus expeditionem indixit in Polenos [895 1Kb] , id cause pretendens quod Bemos [896 1Kb] contra uetitum suum bello impetissent, et fines eorum  ferro et igne infestassent. Hanc, ut dixi, causam in promptu habebat. Ceterum [897 1Kb] , ut fama uulgatior postmodum loquebatur, sub occasione Polenorum uolebat in Saxoniam exercitum ducere, et, deletis usque ad internitionem Saxonibus, loco eorum gentem Sueuorum constituere. Hec enim illi gens erat acceptissima, et eorum plerosque, obscuris et pene nullis maioribus [898 1Kb] ortos  , amplissimis honoribus extulerat et primos in palatio fecerat; et ad eorum nutum cuncta regni negocia disponebantur. Que res eum [899 1Kb] ualde exosum inuisumque principibus reddiderat; et eorum plerique indignitatem rei non ferentes, nisi pro responso necessario euocati,  in totum palatio abstinebant. Igitur exercitum suum  in expeditionem adunari constituit, septimo die post assumptionem [900 1Kb] sancte Dei genitricis Marie. Qua expectatione suspensis et intentis omnibus, ipse iam [901 1Kb] ferocius [902 1Kb] solito atque infestius agebat, posthabitis principibus, solos circa se Sueuos assidue habebat [903 1Kb] , ex his [904 1Kb] sibi auricularios a secretis, ex his tam familiarium quam publicorum [905 1Kb] negociorum procuratores instituebat. Tum [906 1Kb] . Saxones omnes seruilis [907 1Kb] conditionis esse, crebro sermone usurpabat, nonnullos etiam ex eis, missis nunciis, obiurgabat, cur sibi iuxta conditionem natalium suorum, ut ipso uerbo utar, seruiliter non seruirent, nec de [908 1Kb] reditibus [909 1Kb] suis fiscalia sibi obsequia impenderent. Contradicentes, quasi qui maiestatem regiam uiolassent, totis regni uiribus  persequi et de regno proturbare [910 1Kb] minabatur.

His atque huiusmodi indiciis principes Saxonie malum quod ceruicibus suis impendebat indamauerterunt [911 1Kb] , statimque grauiter ancipiti periculo permoti, clandestina [912 1Kb] conuenticula crebro faciebant, et se uicissim, quid facto optus esset, in medium consulere hortabantur. Una omnium uoluntas, eadem erat sententia eamque dato, et accepto uicissim sacramento confirmabant, malle se mori atque extrema omnia prius [913 1Kb] experiri  , quam acceptam a parentibus libertatem per dedecus amittere. Huius coniurationis auctores ac signiferi quidam [914 1Kb] erant Bucco Halberstatensis [915 1Kb] episcopus, Otto dux quondam Baioarie, atque Herimannus  [916 1Kb] frater Ottonis Saxonici ducis, qui superiore anno decesserat  . Sed Bucco, licet frequentibus iniuriis a rege lacessitus fuisset, tamen, quia uir eximie sanctitatis erat et optime in ecclesia Dei existimationis, credi nullo modo potest aliter in hanc audaciam prorupisse nisi zelo Dei et sola communis commodi ratione. Ceteri duo preter publicam gentis sue causam etiam priuato odio iam pridem a rege desciuerant, propter Magnum, Ottonis ducis Saxonici filium, quem rex, in dedicionem acceptum, iam per biennium in custodia tenebat  . Huic ueniam admissi non alias impetrare poterant, nisi ducatu, et aliis que sibi ex defunctis [917 1Kb] parentibus  hereditario iure competebant, in perpetuum  se abdicaret. Quod ille nulla ratione [918 1Kb] se facturum protestabatur, etiamsi sibi quicquid etatis reliquum esset in custodia et in uinculis exigendum, etiamsi per omnes cruciatus et per omnia suppliciorum genera anima ponenda esset. Cumque nichil [919 1Kb] supplicando, nichil pecuniam atque infinita predia offerendo, nichil sua utrique [920 1Kb] erga ipsum regem atque erga rem publicam multa sepe bene merita commemorando, proficerent, ad ultimum Otto dux quondam Baioarie se ipsum regi obtulit, quamdiu uellet in uinculis habendum, et omnia sua, tamquam priori conuentione nichil actum esset, pro arbitratu suo distribuenda, dummodo propinquum suum, qui solo suarum partium studio in eam calamitatem deuenerat, dedicione absolueret. Ad hec  fertur rex atrox nimis dedisse responsum, ipsum et omnia que ipsius essent iam pridem dedicionis iure in potestatem regiam cessisse, nec eum [921 1Kb] obiecto quondam crimine adhuc ita purgatum, ut sui uel [922 1Kb] suarum rerum iure gentium traditionem ullam liberam haberet. Ea uox acerbe prolata acerbius est accepta, magnumque odii seminarium irarumque fomitem ministrauit.

His auctoribus orta seditio, ita breui totum Saxonie populum quasi rabie quadam infecit, ut omnis dignitas, omnis conditio, omnis etas que modo faciendis stipendiis idonea foret, uno animo, pari uoluntate, ad arma conclamaret, et se sub sacramento promitteret aut obstinate morituros, aut  gentem suam in libertatem uindicaturos. Erant in ea coniuratione principes isti: Wezel Magadaburgensis archiepiscopus [923 1Kb] , Bucco Halberstatensis [924 1Kb] episcopus, Hecel Hildenesheimensis [925 1Kb] episcopus, Wernheri Merseburgensis [926 1Kb] episcopus, Eilbertus [927 1Kb] Mindensis episcopus, Immet Podelbrunnensis [928 1Kb] episcopus, Friderich Mimegardefurdensis [929 1Kb] episcopus  , Benno Misinensis [930 1Kb] episcopus, Otto dux quondam Baioarie, Uoto [931 1Kb] marchio  , Dedi marchio  , et omni marchione animosior atque implacatior uxor eius Adela, Egbertus marchio Thuringorum, puer adhuc infra militares annos, Friderich palatinus comes, Diedericus [932 1Kb] comes  , Adalbertus [933 1Kb] comes  , Otto comes, Counradus [934 1Kb] comes  , Heinricus  [935 1Kb] comes; tum uulgus promiscuum supra 60 milia erat, qui ad asserendam [936 1Kb] libertatem patrie legesque tuendas promptissimo animo manus operamque suam promittebant. Et uere diuinitus oblatam sibi esse [937 1Kb] occasionem dicebant, qua iugum iniquissime dominationis a ceruicibus suis excuterent. Dux Saxonie necdum aliquis constitutus [938 1Kb] fuerat, quia, sicut supra memoratum est, dux Otto paulo ante humanis rebus excesserat et filius eius [939 1Kb] Magnus, cui ducatus legitima successione debebatur  , adhuc in castello Hartesburg [940 1Kb] deditus seruabatur. Et quia rex in bona eius inhiauerat, id prestolari putabatur, ut malorum pondere ac longe dedicionis tedio fatigatus ultro iure suo cederet et ducatum cui rex [941 1Kb] uoluisset dandum  permitteret [942 1Kb] . Liemarus Premensis archiepiscopus, Eppo Citicensis episcopus et Benno Osenbruggensis [943 1Kb] episcopus, quia in communem sententiam gentis sue concedere nolebant, de finibus Saxonie effugati, ad regem se contulerunt, eique toto belli huius tempore indiuidui comites adheserunt.

 Igitur circiter [944 1Kb] Kalendas Augusti, adulta iam satisque roborata coniuratione, legatos mittunt ad [945 1Kb] regem, tum [946 1Kb] temporis [947 1Kb] Goslarie constitutum, postulantes ut expeditio, quam in Polenos [948 1Kb] instituerat, sibi remitteretur; se aduersum acerrimos hostes Luticios [949 1Kb] die ac nocte in procinctu atque in acie stare, et si paululum manus remittant, ilico finibus suis insultantes aduersarios  et omnia cede atque incendio depopulantes aspicere; ad horum uim arcendam uix sibi satis copiarum esse; proinde stultum fore, ut exteris ac longe positis gentibus arma inferant, qui domesticis ac pene intestinis sine intermissione bellis quatiantur. Preterea [950 1Kb] postulant ut castella, que ad euersionem Saxonie per singulos montes colliculosque extruxerat [951 1Kb] , dirui iuberet; ut principibus Saxonie, quibus sine legitima discussione bona sua ademerat, secundum principum suorum iurisdictionem satisfaceret; ut, relicta interdum Saxonia, in qua iam a puero residens, otio atque ignauia pene emarcuisset, etiam alias regni sui partes inuiseret; ut uilissimos homines, quorum consilio seque remque publicam precipitem dedisset, de palatio  ciceret [952 1Kb] , et regni negocia regni principibus, quibus ea competerent, curanda atque administranda permitteret; ut abdicato grege concubinarum, quibus contra scita [953 1Kb] canonum attrito frontis rubore incubabat, reginam, quam sibi secundum ecclesiasticas traditiones thori sociam regnique consortem delegisset, coniugali loco haberet [954 1Kb] et diligeret; ut cetera flagitiorum probra, quibus dignitatem regiam adolescens infamauerat, nunc saltem maturato sensu et etate abdicaret. Postremo per Deum rogant ut iusta postulantibus sponte annueret, nec sibi magni cuiusquam atque inusitati facinoris necessitatem imponeret. Si ita faceret, se promptissimo animo ei sicut actenus [955 1Kb] seruituros, eo tamen modo, quo ingenuos homines atque in libero imperio natos regi seruire  oporteret; sin autem, christianos se esse, nec uelle hominis, qui fidem christianam capitalibus flagitiis prodidisset, communione maculari. Quod si armis cogere instituisset, sibi quoque nec arma deesse nec militaris rei peritiam. Sacramento se ei fidem dixisse; sed si ad edificationem, non ad destructionem ecclesie Dei, rex esse uellet, si iuste, si legitime, si more maiorum rebus moderaretur, si suum cuique ordinem, suam dignitatem, suas leges tutas inuiolatasque manere pateretur. Sin ista prior ipse temerasset, se iam sacramenti huius religione non teneri, sed quasi cum barbaro hoste et christiani nominis oppressore iustum deinceps bellum gesturos, et quoad ultima uitalis caloris scintilla superesset, pro ecclesia  Dei, pro fide christiana, pro libertate etiam sua dimicaturos. uehementer regem permouit hec legatio. uerum consiliariis eius dicentibus, quod ad primum belli terrorem tanti motus irarum deflagraturi essent, paululum resumpto spiritu, leuiter et contemptim legatis respondit, nichilque certi reportantes dimisit. Quod ubi suis nunciarunt, atrox omnium mentibus ira incanduit, seque mutuo sermone, ut contemptum sui manu uindicarent, hortabantur. Obstinatum, inquiunt, in malis ingenium, nisi acrior uis adhibeatur, emolliri non poterit, et nisi ad uirum propiusque [956 1Kb] medullas mucro adigatur, sensum doloris non admittet [957 1Kb] .

Igitur armati instructique Goslariam contendunt, ibique mediocri a uilla interuallo castra locant; statimque  efferato animo in eum irruissent et ius suum non iam rhetoricis allegationibus sed bellicis terroribus expostulassent, nisi Bucco Halberstatensis episcopus, et pauci admodum qui sanum aliquid sapiebant, impetum tumultuantis turbe salubri moderatione inhibuissent. Rex, accepto nuncio uicini iamque instantis periculi, grauiter mente consternatus,  propere in Hartesburc [958 1Kb] se contulit, eoque secum regni insignia et thesaurorum suorum quantam in ea trepidatione potuit partem conuexit. Erant tunc temporis cum eo Eppo Citicensis episcopus et Benno Ossenbruggensis [959 1Kb] episcopus, eorumque consilio et prius tranquilla et nunc turbata re publica omnia faciebat. Casu quoque nuper aduenerat, nescio quid priuate [960 1Kb] cause acturus in palatio, Bertoldus dux quondam Carentinorum. Huic rex quam sanctis obtestationibus se purgabat, quod ducatum eius nulli alii tradidisset; sed Macwardum [961 1Kb] priuata presumptione fines alienos in uasisse, nec ei quicquam de iure suo propterea [962 1Kb] imminutum esse, si, suo iniussu, sine consulto principum, honores publicos homo ineptissimus  temerasset. Ille, licet hec ficta esse sciret  et regis malitiam non tam uoluntate quam fortune uiolenta correctam esse, tamen suscepit satisfactionem, promisit [963 1Kb] operam suam rei publice utilitatibus nusquam [964 1Kb] defuturam. Hunc itaque, quia uir [965 1Kb] erat summe prudentie et popularis eloquentie, cum duobus [966 1Kb] supra memoratis episcopis rex legatum misit ad Saxones. Ad quos cum uenissent, rogabant eos per Deum ut ab armis, que, honesto licet nomine, pessimo tamen exemplo, sumpsissent, mature discederent, nec rem supra modum supraque uires suas temptarent, que a ceteris regni principibus nimium improbanda foret, utpote quam nec sua nec maiorum suorum memoria umquam [967 1Kb]  gens ulla temptasset; iustam eorum esse causam, quos summis sepe iniuriis regis inclementia ad hec extrema experienda cegisset [968 1Kb] , honori tamen suo magis consulendum quam iracundie, et deferendum regie maiestati, que apud barbaras etiam [969 1Kb] nationes semper tuta inuiolataque fuisset [970 1Kb] ; proinde remisso armorum strepitu, pacatis animis, sopitis simultatibus, tempus locumque constituerent, quo rex tocius regni principes euocaret, ut iuxta communem sententiam et obiecta purgaret et que correctionis egere uiderentur corrigeret. Ad hec illi: Non eadem, inquiunt, ceteris regni principibus et nobis incumbit necessitas rebellionis. Ceteris enim gentibus uacatione data, et pene feriatis omnibus, nos solos sibi peculiariter elegerat, quos secundum prophete  [971 1Kb] elogium  in plaustris ferreis [972 1Kb] trituraret [973 1Kb] ; quorum regionibus post initum semel principatum numquam excederet; quibus post erepta patrimonia libertatem quoque eriperet, et natalibus omnium infamatis, durissime seruitutis iugum iniiceret; ad quorum oppressionem singulis montibus colliculisque presidium imponeret, ut aquas nostras pecunia  bibere et ligna nostra precio comparare cogeremur; quorum uxores et filias militibus suis, publice libidinis uictimas, prostitueret; quorum terram---quod omnium que passi sumus grauissimum ducimus---inauditis adinuentionibus [974 1Kb] nec christiano ore nominandis criminibus incestaret. Si cum ceteris regni principibus hec nobis communis esset iniuria, merito ad illorum cognitionem communemque audientiam nos reiiceret; nunc autem, cum nobis aut priuata calamitate cadendum aut priuata uirtute iniuriis sit [975 1Kb] obuiam eundum, nichil nostra interest super nostris miseriis aliorum expectare sententiam. Quapropter, si eum malefactorum tandem aliquando piget penitetque, in argumentum non ficte penitentie castella, que in perniciem nostram extruxit, absque  procrastinatione diruat; patrimonia nobis per uim seu per calumpniam erepta restituat; postremo iusiurandum det [976 1Kb] quod legitima, genti nostre a primis temporibus constituta, numquam deinceps infringere moliatur. Si hoc facit, licet sepe elusi, sepe uerbis pacificis in dolo irrisi, tamen utcumque adhuc credimus bona pollicenti, sin autem, omni dilatione relegata, nec expectatis aliarum gentium aut aliorum principum decretis, iugum, quod ceruicibus nostris impendet, excutere conabimur, liberosque nostros nostra uel morte uel uictoria in libertatem asseremus. In hec uerba legatos dimiserunt. Qui iterum missi, iterumque remissi, in eadem eos sententia obstinatos inuenerunt. Itaque omnes uias, per quas descensus  esse poterat de castello, adhibitis custodibus, obseruari statuerunt, summa ope id precauendum estimantes, ne [977 1Kb] qua ei copia fieret effugiendi et in alias regni partes bellum transferendi. Et profecto, si id rite curassent, facili dispendio et paucis admodum diebus res conficeretur, que postmodum tanto tempore tracta, in extremum pene discrimen cunctas regni prouincias attraxerat. Neque hoc ipsum regem latebat. Idcirco modis omnibus intentus agebat qualiter hostium custodias falleret [978 1Kb] , et de angustiis Saxonie in latissimam regni aream bellum traiiceret, maximeque ad episcopos Reni, quos sibi ob crebra sua merita fidos firmosque in aduersis fore sperabat.

Castellum in altissimo colle situm erat, et uno  tantum itinere ipsoque difficillimo [979 1Kb] adiri poterat. Cetera montis latera uastissima silua inumbrabat, que exinde per multa milia passuum continua uastitate in latum extenditur usque ad confinium Thuringie, et ideo [980 1Kb] nulla obsidentium diligentia conclusis  egressum [981 1Kb] uel ingressum eripere poterat. Rex, collato cum suis consilio, frequentes ad eos legatos mittebat, pacem postulans [982 1Kb] , et omnium que illos [983 1Kb] offenderant emendationem pollicens. In quam [984 1Kb] actionem intentis suspensisque omnibus et iam propter res bene gestas immatura securitate torpentibus, nocte quadam , cum nichil mirus suspicarentur, ipse Bertoldum ducem et duos supra memoratos episcopos et alios plerosque familiares suos secum assumpsit, et, premissis ante se in sarcinis regni insignibus et quanta tempus et res patiebantur parte thesaurorum, clam egressus est de castello, dato negocio his qui intus remanebant, ut postera die quanta possent arte presentiam sui simularent, et hostium [985 1Kb] animos a suspicionibus  fuge sue auocarent. Triduo per uastissimam siluam ieiuni, ut fertur [986 1Kb] , gradiebantur, angustissimo et paucis antehac comperto tramite, quem uenator quidam, dux itineris, qui uenandi studio sollertius siluarum abdita rimaretur, deprehenderat, undique circumspectantes gladium, et ad quemlibet perstrepentis aure sonitum incursus hostium iamque iugulo incumbentem interitum formidantes. Quarto die  inedia, uigiliis ac longi itineris labore usque ad extremam lassitudinem confecti, Eschenewege [987 1Kb] peruenerunt. Ubi cibo somnoque paululum recreati, postero die, id est [988 1Kb] Idibus Augusti  , cum iam miles frequentior ad regem confluere cepisset, Herueldiam contenderunt.  Quator deinceps diebus ibidem commoratus est, operiens exercitum, quem in expeditionem contra Polenos [989 1Kb] de toto regno suo euocauerat.

Iam enim dies instabat, quem coadunando militi constituerat. Adalbero [990 1Kb] Wirciburgensis [991 1Kb] episcopus et Herimannus Babenbergensis episcopus et alii plerique principes, qui ad militiam proficiscentes in uicina [992 1Kb] loca iam deuenerant [993 1Kb] , audito quod acciderat, propere ad regem, adhuc Herueldie constitutum  , concurrerunt. Ruodolfus [994 1Kb] dux Sueuorum cum episcopis Reni, [995 1Kb] Sueuie [996 1Kb] atque Baioarie, circa Mongontiam castris positis, nuncium regis prestolabatur, per quem certius edoceretur, quonam in loco ei occurrere deberet. Audierat  [997 1Kb] enim eum ab hac expeditione ad alia regni negocia animum reuocasse, sed quenam mutande sententie necessitas repente incidisset, certo non compererat [998 1Kb] . Plerique tamen iactitabant eum coniurationis huius conscium participemque extitisse, ideoque tam lento gradu ad militiam procedere,  ne aut regi in tanto discrimine contra propositum suum pudore uictus auxilium preberet, aut, si negaret, defectionem suam consiliumque immature prodere cogeretur. Rex itaque missis nunciis mandauit ut tam ipse quam ceteri qui cum eo erant principes, citato quantum possent itinere, sibi occurrerent in uilla que dicitur Capella [999 1Kb]  haut procul ab Herueldia. Quo cum uenissent, pedibus eorum prouolutus  , orabat per respectum Dei, sub cuius testificatione sibi fidem dixissent, ut super infelicibus euentis [1000 1Kb] suis misererentur pariter et indignarentur; communia ipsorum beneficia prerepta sibi esse paucorum malignitate, qui, immemores iurisiurandi, immemores beneficiorum quibus eos sepenumero et priuatim et publice  sibi obligasset, cum regno etiam uitam sibi eripuissent, nisi fuge presidio periculum declinasset; uiolate regie maiestatis iniuriam non ad se solum pertinere, publicam esse contumeliam omnium eorum qui se regem creassent, et quorum auxilio ab improbis hominibus tutus esse debuisset; proinde omnes pro uirili portione satagerent, ne regia dignitas, quam a maioribus suis honestissimam atque preclarissimam acceperant, sua ignauia fuscaretur [1001 1Kb] , neue [1002 1Kb] tam pessimum exemplum suorum temporum ad posteros suos inultum transmitterent. Hec [1003 1Kb] memorando, tam deformitate casuum suorum quam miserabilis querimonie prosecutione omnibus qui aderant lacrimas excussit.  Erant qui censerent, quoniam in expeditionem contra Polenos armati instructique uenissent, ut protinus in Saxoniam exercitus duceretur, et recentis contumelie uulnus recentis uindicte antidoto curaretur. Alii decernebant non esse rem precipitanter aggrediendam; gentem Saxonum esse robustissimam et bellorum usu propter ingenitam feritatem exercitatissimam, que insuper frequentibus iniuriis efferata, ruptis iam omnibus iuris et legum retinaculis, aut mori aut uincere sit obstinata; propterea dandas sibi esse inducias [1004 1Kb] , quibus domum redeant, copias instruant, impensas augeant, ut multiplicatis sumptibus ad protrahendum in quaslibet moras bellum durare ualeant. Horum sententia ab omnibus comprobata, decreuit [1005 1Kb] rex, ut septimo die post festum sancti Michelis miles in expeditionem adunaretur [1006 1Kb] in uilla Herueldensis monasterii que dicitur Bredingen   . Ita, assumptis secum qui aduenerant principibus, abiit, Triburam et cetera circa Renum loca inuisere. Missis etiam circumquaque nunciis, obnixe non solum principibus, sed et popularibus, ne a se deficerent, supplicabat, multa largiendo, plura pollicendo, nonnullis etiam sua restituendo, que superioribus annis, dum prosperis successibus immoderatius indulgeret, per calumpniam abstulerat.

Saxones, comperto quod elusis custodibus suis rex in alias regni partes euasisset, uehementer sunt contristati [1007 1Kb] , arbitrantes, id quod res exigebat, nichil sibi deinceps otii aut remissi habendum, nec [1008 1Kb] pestem hanc, ut hactenus, intra [1009 1Kb] domesticos parietes cohibendam, sed reuelata facie bellum  publicum cum hoste publico gerendum; ideoque sibi expedire ut quantascumque possent gentes et regna aduersus regem concitarent. Protinus legatos miserunt ad Thuringos, auxilium petere, et rogare ut ipsi pro sua quoque libertate, et frequentibus contumeliis quibus lacessiti fuerant, arma sumere non pigritarentur. Thuringi, celeberrimo conuentu habito in loco qui dicitur Triteburc [1010 1Kb]  , ubi legationem Saxonum audierunt, promptissime assensi sunt, nec ulla umquam legatio letioribus acclamationibus excepta [1011 1Kb] est. Nec mora, iusiurandum dant nusquam se defuturos negocio, communem sibi esse cum eis rebellandi [1012 1Kb] necessitatem, et ideo commune periculum, communem  etiam, si Deus annueret, uictoriam futuram, seque usque ad extremum spiritum pro communi utilitate dimicaturos. Denunciant preterea abbati Fuldensi et abbati Herueldensi et ceteris principibus qui in Thuringia prediorum aliquid haberent, ut ad ferendum genti sue auxilium die statuto coniuraturi uenirent; nisi [1013 1Kb] id facerent, se bona eorum protinus omnia direpturos. Legati etiam regis superuenerunt, ingentia eis beneficia pollicentes, si fedus Saxonum bellique societatem respuerent; sed cum graui contumelia sunt repulsi, in tantum ut [1014 1Kb] nec manibus in eos furor populi temperasset, nisi paucorum sapientum moderatio propter ius gentium, quo legatis est deferendum, intercessisset [1015 1Kb] . Archiepiscopus Mogontinus Erphesfurd [1016 1Kb] eo [1017 1Kb] tempore morabatur. Hunc adorti [1018 1Kb] , in communem sententiam concedere urgebant, nec prius regionibus illis excedere passi sunt, donec  datis obsidibus fidem suam firmaret nichil se aduersum [1019 1Kb] eos armis aut consilio moliturum; quamquam nonnulli existimarent tam eum quam archiepiscopum Coloniensem, et alios plerosque Reni principes, iam a principio coniurationis huius conscios participesque [1020 1Kb] extitisse. Id tamen, dum incertus adhuc rerum euentus pendebat, summa ope dissimulabant.

Igitur, quoniam in exteras gentes regem persequi consilium non erat, omnem operam suam ad expugnanda castella eius uerterunt. Hec autem sunt castella, que ipse, postquam pater eius decesserat, extruxit, que tamen ad presens memorie occurrunt, Hartesburg [1021 1Kb] , Wigantestein [1022 1Kb]  , Moseburg  , Sassenstein  , Spatenberg  ,  Heimenburg [1023 1Kb]  , Asenberg  . uocenroth [1024 1Kb]  Friderici palatini comitis fuerat, idque ei rex quadam legum uiolentia eripuerat, presidiumque suum imposuerat. Liunibure [1025 1Kb]  quoque, oppidum [1026 1Kb] maximum Ottonis ducis Saxonici, situm in confinio Saxonum et Luticiorum, occupauerat, militesque lectissimos cum Eberhardo, filio Eberhardi comitis de Ellenburc [1027 1Kb]  , imposuerat, non aliam ob rationem nisi quod omnia que predicti ducis fuerant, in potestatem regiam iure dedicionis per Magnum, filium eius, uenisse, argumentabatur. Alia preter hec quam plurima extruere aggressus fuerat, sed eum ab incepto repente oborta bellorum tempestas reuocauit.

 Herimannus, frater ducis Saxonici, iam pridem antequam rex Saxonia effugaretur Liuneburc [1028 1Kb] obsederat, militesque regis, quoniam temere ingressi alimenta non habebant, paucis diebus ad dedicionem cegit; nec tamen dimittere uictos aut punire uolebat, sed intra oppidum diligenti custodia ne effugerent obseruatos, secundum prophetam [1029 1Kb] pane arto et aqua breui  sustentabat, mittensque ad regem, mandauit ut, si suos qui obsidebantur uiuos in columesque recipere uellet, Magnum, fratris sui filium, dedicione absolueret sibique remitteret; ni id faceret, se de his, tamquam de hostibus qui fines alienos contra leges inuasissent, iuxta leges gentis sue capitale supplicium sumpturum. Diu rex quid ageret ambigebat; inhumanum scilicet  fore sciebat, si suis, extrema necessitate circumuentis, non consuleret; sed reputabat econtra, quantum rationibus suis deperiret, si eum, de cuius interitu sibi tocius Saxonie dominatum pollicitus fuerat, dimitteret suique compotem faceret, presertim cum propter recentes iniurias, quibus eum iam triennio in custodia habitum afflixerat, grauius ceteris omnibus [1030 1Kb] rem publicam uexaturus timeretur. Non paucis diebus [1031 1Kb] hec deliberatio eum incertum suspensumque tenebat. Et profecto uicisset auaritia, priuatisque utilitatibus salutem militum posthabuisset, nisi principes regni, crebris legationibus fatigati ab his qui obsidebantur, unanimi consilio eum adorirentur, et non tam supplicando  quam comminando et terrendo ab sententia deducerent. Itaque in assumptione sancte Marie , cum adhuc Herueldie esset, misit qui Magnum custodie exemptum suis restituerent  , et eos qui in predicto castello iam [1032 1Kb] iam puniendi seruabantur obsidione et periculo liberarent.

Thuringi quoque, conglobata ex uicinis locis multitudine, Heimenburc [1033 1Kb] castellum obsederunt, paucisque diebus ui et armis oppugnatum ceperunt atque succenderunt. Eos qui intus [1034 1Kb] erant, castello euerso, dimiserunt impunitos, ut scilicet se probarent non hostili odio aduersus regem arma sumpsisse, sed tantum ut iniurias, quibus regio eorum per calumpniam opprimebatur, propulsarent. Protinus alii [1035 1Kb] castello quod Asenberc [1036 1Kb] dicebatur exercitum  admouerunt, et, quia propter difficultatem locorum militari manu capi posse desperabatur, castris circumquaque positis, satagebant ne cui ingrediendi uel egrediendi copia fieret ut, quos humana uis non poterat, alimentorum inopia expugnaret; haut dubie scientes quod cibaria, quantumuis copiose congesta, multitudini que intus erat in longum tempus sufficere non possent.

Interea rex, uidens coniurationem magis magisque in dies conualescere, copiasque hostium augeri, conterritus etiam dampno castellorum suorum, quorum alia iam capta, alia summo molimine oppugnari audiebat, rogauit Mogontinum et Coloniensem archiepiscopos [1037 1Kb] ut Saxones conuenirent, et turbatis  rebus aliquod remedium inuenire conarentur. Qui, dicto obtemperantes, mandauerunt principibus Saxonie ut sibi in monasterio Corbeiensi [1038 1Kb] 9 Kalendas Septembris  occurrerent, de communi commodo tractaturis. Episcopus Coloniensis, casu nescio an per industriam remoratus, die statuto non uenit; nuncios tamen misit, qui pro se causam dicerent, promittens, omnibus, que ipsi de suis reique publice utilitatibus rationabiliter statuissent, se promptissime assensurum, et pro communi salute quantum posset operam daturum. Mogontinus archiepiscopus residens cum Saxonibus qui occurrerant, sedulo nitebatur pacare eos [1039 1Kb] regique reconciliare [1040 1Kb] ; sed illi econtra, preter uulgatas ubique iniurias suas, quibus ab eo uehementer  attriti fuerant, graues causas afferebant, quibus probarent eum sine magna christiane religionis iactura non posse ulterius regnare, ea scilicet in familiarissimos amicos, ea in uxorem, ea in sororem propriam abbatissam de Quidelenburc [1041 1Kb] ,  ea in alias personas nature necessitate sibi coniunctissimas facinora patrasse, que, si secundum ecclesiasticas leges iudicarentur, et coniugium et militie cingulum  , et omnem prorsus seculi usum, quanto magis regnum, abdicare censeretur. Longis itaque contentionibus ad hunc finem res postremo deducta est, ut decernerent 12 ex sua gente, 12 ex parte regis obsides dari, quorum fide interposita, ipsi tuto ad colloquium uenire possent cum ceteris principibus regni, ut cause, quas aduersus regem afferrent, eorum iudicio discuterentur et terminarentur, ipso rege, si ita expedire uideretur, presente et crimina que obicerentur, si posset, refellente. Dandis accipiendisque obsidibus dies statutus est Idus Septembris infra Thuringiam in  loco qui dicitur Henburg  . Habendo autem cum principibus colloquio dies statutus est 13. Kalend. Nouembris in confinio Thuringie et Hassie in uilla que dicitur Gerstengun [1042 1Kb]  . In hanc conditionem discessum est. Saxones tamen de apparatu belli et oppugnandis regis castellis nichil propterea remittebant. Cumque regi que gesta fuerant nunciata fuissent, uisum est his qui partes eius adiuuabant, multum abhorrere a maiestate regia, ut ipse Saxonibus pro se obsides daret, nimiunque grauari nomen regium fedissime conditionis iniuria. Quapropter Mogontinus et Coloniensis episcopi statuta die  Henburg profecti, obtinuerunt [1043 1Kb] ut, omisssis [1044 1Kb] ex utraque parte obsidibus, ipsi tantum  pro pace firmanda fidem suam interponerent, et hoc pignore uenturis ad colloquium principibus omnem periculi metum adimerent.

Interea rex legatos misit ad Luticios, gentem Saxonibus infestissimam, eisque infinitam pecuniam promisit, ut Saxonibus bellum inferrent, asserens eos nunc intestinis simultatibus occupatos, facili externorum bellorum impulsu posse usque ad internitionem deleri. Quod ubi Saxonibus compertum est, ipsi quoque nuncios ad eos miserunt, et multo copiosiorem eis pecuniam promiserunt, ut ab infestatione sua tam iniquo tempore quiescerent; quod si non facerent, ne inani opinione fallerentur [1045 1Kb] , se utrique hosti, si ea necessitas incumbat, et multitudine et uirtute militum posse sufficere.  Barbarorum alii regis, alii Saxonum fedus pecuniamque suscipiendam [1046 1Kb] clamitabant. Unde orta per imperite multitudinis intemperantiam seditione, tanta se cede dilaniauerunt [1047 1Kb] , ut multa milia hominum in ea congressione interfecta referantur.  Atque ita deinceps multis diebus in se ipsos et in sua uiscera hostili gladio debachantes, externis bellis necessario supersedere cogebantur.---Rex quoque Danorum, memor firmate iam pridem cum rege pactionis, cum exercitu nauali applicuit ad Saxoniam, et tractis per longa terrarum spacia nauibus in fluuium, qui administrando negocio oportunus uidebatur, igne et ferro regionem infestare parabat. Sed miles eius uehementer detrectabat [1048 1Kb] militiam, obiciens quod sibi, quotiens externorum hostium incursionibus quaterentur, Saxones pro muro fuerint, nec ullis umquam, cum facultas suppeteret, lacessierint iniuriis; postremo si calamitatem, que ad presens urgeret, quandoque propulsarent, graues penas iniuste huius infestationis a populo Danorum  exacturos. Cum hec priuatim et publice iactitarent, rex ueritus ne, in eo discrimine a milite desertus, ludibrio fieret hostibus, naues retrahi iussit, et, nulla regioni clade illata, Saxonia excessit. Ita tantus ille bellici apparatus feruor impune deflagrauit.

Principes Saxonie 13 Kalendas Nouembris  iuxta condictum uenerunt in Gerstengun [1049 1Kb] , cum 14 milibus armatis, cetera multitudine ad custodiam regionis atque in obsidione castellorum derelicta. Aderant ex [1050 1Kb] parte regis Mogontinus archiepiscopus, Coloniensis [1051 1Kb] archiepiscopus, Mettensis episcopus, Babenbergensis episcopus, Gozelo Luteringorum [1052 1Kb] dux [1053 1Kb] , Ruodolfus  Sueuorum dux, Berhtoldus [1054 1Kb] Carentinorum dux, missi a rege ut causam, quam aduersum se afferrent, discuterent. Ipse eo uenire noluit, sed in ciuitate [1055 1Kb] Wirceburg [1056 1Kb] exitum rei prestolabatur, precauens scilicet ne tumultuantis populi furor, sua magis presentia efferatus, aliquid forsitan in se quod secus esset admitteret. Igitur principes Saxonie principum qui a rege uenerant pedibus prouoluti, rogabant per Deum, ut ad uentilandam causam suam intenti cognitores et iusti iudices adessent, nec perpenderent quantum quamque in re publica inusitatum opus aggressi essent, sed que calamitas eos ad hec extrema cegisset. Accepta deinde dicendi copia, suas singuli iniurias exposuerunt, que in ipsos singulos, que  etiam in gentem [1057 1Kb] rex nefanda facinora commisisset, quibus [1058 1Kb] preterea inauditis criminibus ipsam regii nominis maiestatem polluisset.  Obstupuerunt [1059 1Kb] principes qui a rege uenerant, et pre immanitate scelerum secundum prophetam [1060 1Kb]  tinniebant aures omnium, nec eos, quod pro libertate sua, pro coniugibus, pro liberis arma sumpsissent, sed quod intolerabiles contumelias muliebri [1061 1Kb] patientia tam diu supportassent, culpandos censebant.  Cumque toto triduo consilia contulissent, et quid facto opus esset communi sollicitudine perquirerent, hec postremo cunctis sententia conuenit, ut, reprobato rege, alium, qui gubernando regno idoneus esset, eligerent. Id tamen haut temere publicari placuit, donec, rege per occasionem pacis in remotiores partes regni abducto, cum ceteris regni principibus consilium hoc communicarent. Propter hoc uulgari iubent in plebem, in hanc sententiam utriusque partis principes consensisse, ut Saxones regi pro admissa in eum atque in rem publicam  temeritate [1062 1Kb] satisfactionem congruam proponerent, rex autem eis et facti impunitatem et iniuriarum, quibus ad defectionem eos cegisse insimulabatur, de cetero securitatem sub iureiurando promitteret. His rebus conficiendis tempus statutum est in natiuitatem [1063 1Kb] Domini, rege eam festiuitatem Colonie celebraturo. Et profecto Ruodolfum ducem ibidem absque dilatione regem constituissent, nisi ille pertinaciter resistendo iuraret, numquam se in hoc consensurum, nisi a cunctis principibus conuentu habito, sine nota periurii, integra existimatione sua, id facere posse decerneretur.

Saxones in sua cum pace redierunt. Ceteri principes Wirceburc [1064 1Kb] profecti sunt, regi que gesta  fuerant nunciaturi.  Qui protinus nichil hesitans, pedibus, ut dici solet, in sententiam abiit, et dummodo pax conueniret, quascumque conditiones imposuissent, se promptissime laturum, spopondit [1065 1Kb] . Celebrata ibidem Omnium Sanctorum festiuitate, Ratisponam ire instituit, animaduertens quod principes Reni, aliquantula Saxonici furoris labe iam infecti, minus minusque in dies [1066 1Kb] ad exhibenda sibi obsequia [1067 1Kb] deuoti [1068 1Kb] ac beniuoli essent. Cumque inter eundem aliquot diebus Nurenberg moraretur, quidam qui lateri eius iam diu familiarissime obseruatus fuerat, Regenger nomine, incertum aliorum instinctu an priuato in eum  odio suscitatus, repente prorupit in medium, et ducibus Ruodolfo ac [1069 1Kb] Berhtoldo graue aduersus eum  crimen detulit. Ego, inquit, et alii plerique, quos pessime machinationis sue rex idoneos fore administros sperauerat [1070 1Kb] , nuper multis precibus magnisque pollicitationibus ab eo sollicitati sumus, ut, uobis ac ceteris regni principibus Wirceburg [1071 1Kb] conuenientibus  et secretioris colloquii gratia paululum a multitudine remotis, armati in uos irrueremus, et, trucidatis seditionis auctoribus, ipsum periculo, rem publicam perturbatione [1072 1Kb] liberaremus. Et ceteri quidem satis impigre susceperunt negocium. Solus ego tam iusticie respectu quam futuri iudicii metu detrectabam opus nefarium, et, quantum obluctari obstinate sententie audebam, dehortari eum conabar a proposito. Quapropter tanta in me incanduit indignatione, ut a contubernio suo, quo me hactenus ceteris [1073 1Kb] familiarius perfruitum optime nostis, protinus me amoueret, et iugulandum apparitoribus suis obiecisset, nisi periculum imminens, penetralibus propere [1074 1Kb] excedendo, declinassem. His dictis, in argumentum fidei locum expressit, conscios nominauit, et, si rex  inficiaretur, paratum se ait cum ipso, si id leges paterentur, uel cum quouis homine, conserta manu, rem diuino iudicio committere. uehementer hec uerba permouerunt predictos duces, cum esset is qui deferebat homo haut obscuri nominis in palatio et apud suos inuiolate existimationis. Preterea ea res potissimum dictis fidem conciliabat, quod rex et aliis quibusdam principibus suis simili modo necem parauisse et plerosque ex familiaribus suis etiam occidisse iam pridem infamatus fuerat. Itaque legatos ad eum mittunt, mandantque se iam nulla religione teneri sacramenti, quo ei fidem subiectionemque firmassent, cum ipse prior fidem prodidisset et de salute sua tractantibus insidias machinatus  fuisset; proinde, nisi obiecta diluisset, nullam deinceps a se uel in tranquillis rebus fidem uel in perturbatis auxilium sperare debere. Aegre nimis id passus rex, statim ad populum retulit de importunitate Ruodolfi ducis, qui, ut inuadendi regni occasionem inueniret, cum uerum sibi crimen impingere non posset, falsis suspicionibus et arte compositis rumoribus impeteret [1075 1Kb] et obruere conaretur [1076 1Kb] innocentiam suam. Sed procul, ait, facessant uerborum pugne, cessent callida [1077 1Kb] argumentorum fantasmata [1078 1Kb] . Ego non uerbis, sed manu mea refellam mendacium, et neglecta interim regii nominis maiestate, cum ipso duce Ruodolfo congressus, detegam cuniculos ficte huius criminationis, qua malitiam suam palliare conatur, ut, si regnum amisero,  non mea culpa, sed per illius supplantationem periuriumque intelligar amisisse. Tunc [1079 1Kb] Oudalricus [1080 1Kb] de Cosheim, unus ex his qui consilii participes et sceleris administri destinati fuisse accusabantur, lenibus uerbis dolorem regis mitigare studebat, rogabatque eum ne aliquid quod infra regiam magnificentiam esset, ui doloris impulsus, profiteretur; se melius multoque rectius, cum Regingero uel cum  quolibet homine collata manu, et suam et ipsius innocentiam asserturum. Statimque ad ducem Ruodolfum abiit, seque paratum dixit, quocumque modo ipse equum iudicasset, mendacium Regingeri refellere. Ille satisfactionem nec suscepit nec aperta fronte abnuit, sed ait se super hac [1081 1Kb] deliberatione ceterorum principum sententiam expectaturum. Rex, sicut instituerat [1082 1Kb] , Ratisponam contendit , omnibus inuisus, omnibus suspectus, nec ipse iam cuiquam hominum satis fidei habens, cum hi quoque quos intima familiaritate sibi deuinxerat, ad primam ingruentis tempestatis nubeculam a se defecissent.

Interea Saxones crebris legationibus urgebant principes Reni, ut uel sibi constituendi regis potestatem  facerent, uel ipsi, quoniam et dignitate et multitudine superiores essent, quemcumque uellent, Saxonibus suffragium ferentibus, eligerent et constituerent, nec sinerent rem publicam unius hominis ignauia ad extremam usque uastitatem deperire. His accensus [1083 1Kb] archiepiscopus Mogontinus, cui potissimum propter primatum [1084 1Kb] Mogontine sedis eligendi et consecrandi regis auctoritas deferebatur, principes de toto regno Mogontiam euocauit, ut communi consilio Ruodolfum ducem regem [1085 1Kb] constitueret. Quod ubi regi compertum est, assumptis secum quoscumque donis uel promissis ad studium suarum partium allicere potuit, concitus de Baioaria remeauit, ratus ante omnia impediende tante  rei curam agendam. Cumque prope Wormaciam in locum qui dicitur Louendeburg [1086 1Kb]  uenisset, grauissima egritudine correptus , multis diebus lecto decubabat, spemque maximam hostibus suis fecerat, tantos irarum motus sine sanguinis effusione posse confici. Sed ab infirmitate uixdum plene recreatus, Wormaciam festinauit; ubi cum magna pompa a ciuibus in urbem susceptus est, qui et paulo ante, ut sua erga eum studia clariora facerent, milites episcopi, ingressum eius prohibere temptantes, urbe expulerant [1087 1Kb] , et ipsum episcopum, nisi mature fuga lapsus ciuitate excessisset, comprehendissent et uinctum ei misissent. uenienti ergo ei armati instructique obuiam procedunt, non ad uim faciendam, sed ut, conspecta eorum  multitudine, armorum apparatu, expeditorum iuuenum frequentia, animaduerteret, in arduis rebus suis quantum spei in eis ponere debuisset. Operam suam benigne spondent, iusiurandum dant, sumptus ad bellum administrandum ex sua re familiari singuli pro uirili portione offerunt, et quoad uiuant [1088 1Kb] pro honore eius deuote se militaturos confirmant. Ita rex ciuitate minutissima potitus, hanc deinceps  belli sedem, hanc regni arcem, hanc, utcumque res cecidissent, tutissimum asilum habere cepit, eo quod esset et ciuibus frequens, et murorum firmitate inexpugnabilis, et ubertate circumiacentium regionum opulentissima, et omnibus que in bello usui esse solent copiis instructissima. Porro hi qui ab archiepiscopo Mogontino ad colloquium Mogontiam euocati fuerant, audito quod rex concitus aduentaret, plures metu perculsi, eo uenire dissimulauerunt; pauci qui uenerunt, cum de tantis rebus sine aliorum principum discussione sententiam ferre non auderent, irriti frustratique discesserunt. Ad quos rex legatos mittens, multis precibus eis uix et egre extorsit, ut sibi familiaris colloquii gratia in Oppenheim [1089 1Kb] occurrerent. Quo dum, datis utrimque obsidibus  propter periculi suspicionem, uenissent, pedibus eorum prouolutus, suppliciter orabat ut, memores iusti iudicis Dei, memores sacramenti quo se Deo mediante obligassent, fidem sibi seruarent in aduersis; si quid antehac excessisset, iuuenilibus animis [1090 1Kb] et etati in uicium prone ueniam darent; deinceps et malo correctum et annorum sensusque maturitate roboratum, que paruuli sint [1091 1Kb] euacuaturum, et que uirtutis, que honoris, que regie dignitatis, que postremo uirum deceant, cogitaturum et amplexurum. Ad hec illi responderunt frustra eum a se fidem expetere, quam ipse nec Deo umquam nec homini prestitisset, de quo ambigerent, in pace an in bello,  amicis an inimicis infestior suspectiorque esset, quique ante paucos dies, positis sibi in Wirceburg [1092 1Kb] et de salute eius tractantibus, clanculo carnifices mortemque preparasset; sin aliquid haberet obtendere aut per quorumdam factionem [1093 1Kb] falsis criminibus se impetitum putaret, sineret Oudalricum de Cosheim, sicut professus fuisset, manum conferre cum Regingero, ut, si uicisset, eos deinceps fidos sibi obnoxiosque sine omni in perpetuum [1094 1Kb] contradictione haberet. Libenter rex suscepit conditionem, statuitque ut certo [1095 1Kb] die post octauam [1096 1Kb] epiphanie congressi prope Moguntiam in insula Reni que dicitur Marowa  , utriusque partis allegationem iusto iudici Deo decernendam [1097 1Kb] permitterent.

 Ea tempestate hi qui in Hartesburg erant, multa et preclara militaris audacie facinora fecerunt. Nam sepenumero erumpentes, predas in uicinis regionibus et strages hominum non modicas agebant, et priusquam Saxones ad uim arcendam frequentes confluere possent, se in castellum receperant. Maxime autem Goslariensibus propter uiciniam [1098 1Kb] exitiales erant. Plurimos enim eorum peremerunt,  et bona eorum, que extra uillam reperta fuissent, crebra incursione populabantur, et mercatores exterarum gentium, ne consuetas merces eo conferrent, metu uite amittende inhibebant. Cumque tempore quodam ad modicum inter eos pax conuenisset, quidam ex castello Goslariam, priuate rei aliquid [1099 1Kb] ibi acturi, uenerunt; ubi, cibo potuque distenti, dum nimia potione incaluissent, sicut ebrietas mater esse [1100 1Kb] solet iurgiorum, ceperunt aduersum eos cum quibus accumbebant ineptos inconditosque sermones iactitare, et Saxonibus ignauiam exprobrare [1101 1Kb] , quod non militari sed ouina mente aduersus regem arma sumpsissent. Indignati qui aderant Saxones, seditione concitata, eos trucidauerunt forasque proiecerunt. Quod ubi his qui in Hartesburg  erant [1102 1Kb] compertum est, dedita opera se in ultionem sociorum suorum accinxerunt; et quia uillam, uiris fortibus, uallis et seris undique [1103 1Kb] munitam, incursare haut satis tutum putabatur, dolo eos circumuenire parabant. Erat quidam Goslarie prefectus, Bodo [1104 1Kb] nomine, regi tempore pacis acceptissimus, nunc quoque turbata re publica fidem inuiolatam ei seruans, occulte tamen metu Saxonum, ne deprehensus factione uulgi omnia sua amitteret. Is [1105 1Kb] edoctus ab his qui in castello erant, pastores, qui Goslariensium pecora seruabant, precio corrupit, ut gregem paulo longius a uilla in pastum eiicerent. Missi de castello equites, ea protinus abegerunt. Ceteri in montibus et siluis armati  se abdiderunt. Perlato Goslariam rumore abactorum pecorum, unanimiter ad arma conclamant, summis omnes uiribus in certamen ruunt, nec quisquam alterum operiebatur, sed citato quisque quantum poterat equo, prior hostem insequi predamque excutere contendebat. Illi paululum fuga simulata cedebant insequentibus, donec eos ultra locum insidiarum incautos protraherent. Tunc sublato undique clamore, tam hi qui in castello remanserant, quam hi qui in uicinis montibus se occultauerant, impetum in eos fecerunt, et tam diu palantes fugientesque prosternebant, donec non ratio sed fusi sanguinis horror ac satietas occidioni [1106 1Kb] finem facerent. Propter hec et alia huiusmodi placuit Saxonibus proximum castello collem occupare, militesque  imponere, qui contra excursiones hostium sine intermissione intenti sollicitique excubarent. Nec sic tamen audacie eorum modum imposuerunt, sed ubicumque oportunitas se prebuit, multa et in eos a quibus asseruabantur et in alios prouinciales hostilia fecerunt.

Interea instante iam natali die [1107 1Kb] Domini, milites regis qui [1108 1Kb] in [1109 1Kb] Asenberg obsidebantur assidue  legatos ad regem mittebant, rogantes per Deum, ut ad ereptionem eorum aliquod consilium exquireret, quoniam deficientibus alimentis extrema iam inedia tabescerent, et, nisi mature periclitantibus consuleretur, aut moriendum sibi esse aut in hostium potestatem concedendum Rex, Mogontinum et Coloniensem archiepiscopos ad colloquium euocans, obnixe rogauit ut Saxones conuenirent agerentque cum eis, ut ab oppugnatione castellorum, datis saltem ad modicum tempus induciis, recederent. Illi quamquam laborem hunc in irritum cessurum haut dubie scirent, tamen, quia molestus eis erat, facturos se quod rogabantur promiserunt, statimque missis legatis mandauerunt principibus Saxonie, ut sibi proxima ebdomada [1110 1Kb] post epiphanie [1111 1Kb] Corbeie  ad colloquium occurrerent.

Hoc anno post exortum bellum Saxonicum nulla deinceps exactio facta est decimarum in Thuringia, gaudentibus Thuringis quod occasionem inuenissent ut traditas sibi a patribus leges manu militari tuerentur, et dolente rege quod, dum decimis immoderatius inhiaret, pene regnum cum uita amisisset [1112 1Kb] .

Hoc etiam anno famosissimus ille Egen, qui duci Baioarie Ottoni capitale illud crimen intenderat, comprehensus in quodam latrocinio, a popularibus cecatus est, et ad tantam egestatem redactus, ut deinceps ostiatim circueundo [1113 1Kb] stipem publicam peteret. Giso [1114 1Kb]  quoque comes et Adalbertus [1115 1Kb] cum quatuor filiis suis, quibus incentoribus idem  perditus tragicam hanc fabulam confinxerat, ab hostibus suis ob priuatas quasdam inimicitias occisi sunt in castello ipsius Gisonis Hollenden [1116 1Kb]  , Deo uindicante innocentiam ducis Ottonis.



MLXXIu.

Rex natiuitatem Domini Wormacie [1117 1Kb] celebrauit, longe aliter ibi uictitans quam regiam magnificentiam deceret. Nam neque ex fiscis regalibus quicquam seruitii ei exhibebatur, neque episcopi aut [1118 1Kb] abbates uel alie publice dignitates consueta ei obsequia prebebant, sed in sumptus cottidianos necessaria ei uili precio cemebantur. Erant tamen cum eo nonnulli ex principibus; sed hi neque cum eo seruitiorum apparatu neque cum ea militum aut apparitorum  frequentia qua soliti fuerant, sed cum paucis et pene priuato habitu, ad salutandum eum uenerant, ne scilicet manifeste defectionis notarentur,  si euocati ad curtem uenire detrectarent. Quos tamen ille nullo modo a se abscedere permittebat, reputans quod, si minus auxilii sibi, hostibus tamen multum terroris allaturi essent, dum tam illustres in regno personas aduersus se congregatas audirent.

Mogontinus et Coloniensis archiepiscopi die statuta Corbeiam iuxta condictum uenientes , sicut in mandatis a rege habebant, rogabant Saxones qui ibidem occurrerant, ut ab oppugnatione castellorum exercitum abducerent. At illi nulla ratione hoc se facturos responderunt. Preterea uehementer eos obiurgarunt, quod, dum deliberando et modo colloquia modo inducias expetendo tempus tererent [1119 1Kb] , et regi audaciam auxissent et sibi maximas commoditates uindicande libertatis corrupissent;  proinde recederent, nec sibi ultra [1120 1Kb] uerbis pacificis in dolo illuderent; se in eum locum progressos esse, ubi iam non muliebribus [1121 1Kb] colloquiis sed militaribus armis res expedienda [1122 1Kb] sit. uix tandem sedata multitudine ab his qui sapientiores erant, unanimi consensu statuerunt ut [1123 1Kb] proxima ebdomada post purificationem sancte [1124 1Kb] Marie Friteslar [1125 1Kb] conuenirent, ibique, communicato cum ceteris regni principibus consilio, periclitanti rei publice rectorem, qui omnibus placuisset, constituerent. Regi quoque mandauerunt ut, si ita sibi expedire iudicaret, die statuta [1126 1Kb] presto adesset, et ius suum non per epistolas aut per internuncios sed presens ipse uiua uoce  expostularet.

 Postquam in hanc sententiam digressi sunt, Thuringi tercia dehinc die eos qui in [1127 1Kb] Asenberg erant inedia expugnatos in dedicionem acceperunt impunitosque dimiserunt, castellum succenderunt, statimque alii castello quod Spatenberc [1128 1Kb] dicebatur exercitum admouerunt. Castellum uokenrot [1129 1Kb] paucis ante diebus ceptum fuerat obsideri. Et quia regina in eo toto tempore belli huius seruabatur, iussu regis profectus eo abbas Herueldensis, consentientibus Thuringis, eam inde accepit atque Herueldiam adduxit, pregnantem et iam de partus uicinitate in dies anxiantem. Cumque ibi diebus multis moraretur---nesciente scilicet rege, propter perturbationem rei publice, quo eam mittere posset  seruandam---, pridie [1130 1Kb] Idus Februarii, feria 4 peperit filium. Is [1131 1Kb] quoniam infirmari et iam iam expiraturus putabatur, tertio die baptizatus est ab  Ezzone [1132 1Kb] Altenburgensi episcopo, qui tunc forte apud abbatem hospitabatur , et nomine ataui [1133 1Kb] sui Counradus [1134 1Kb] est uocatus. Et quoniam alii non aderant qui digne [1135 1Kb] eo munere fungerentur, abbas et alii plerique fratres Herueldensis [1136 1Kb] cenobii eum de sacro fonte susceperunt.

Reginger, qui, ad suggillandum regem, contra Oudalricum [1137 1Kb] de Cosheim proposuerat, ante paucos dies ineunde [1138 1Kb] congressionis, dirissimo demone arreptus, horrenda morte interiit.

Interea rex, cum uideret quod paulatim a se principes deficerent, et hostium ferocitas sua magis patientia incrudesceret, pudore compulsus pariter et necessitate, statuit extremam fortune aleam temptare, et cum Saxonibus, ubi primum copia fieret,  collatis signis dimicare, magis eligens uitam honeste quam regnum per dedecus amittere. Multum enim animos militum ab eo auocauerat [1139 1Kb] , quod suis, qui cottidie oppugnabantur, expugnabantur, expellebantur, non subueniebat [1140 1Kb] , et aliis pro salute eius anxie desudantibus, ipse intra [1141 1Kb] muros Wormacie inerti otio torpescebat. Ut hoc crimen elueret, uel morte pacisci [1142 1Kb] cupiebat. Igitur misit ad omnes principes regni, eosque [1143 1Kb] per Deum obsecrabat ut sibi auxilio uenirent, multa sua erga eos in preteritum bene merita commemorans, plura in futurum pollicens. Et multi quidem episcoporum protinus ad eum conuenerunt, sed hi consiliis prebendis paratiores quam stipendiis faciendis.  Nam, militibus suis domi relictis, ipsi cum paucis et pene priuati aderant, ea [1144 1Kb] scilicet mente ut et de inobedientia apud eum excusarentur, et causam eius, quam uehementissime omnes improbabant, non multum adiuuarent. Sed archiepiscopus Mogontinus, archiepiscopus Coloniensis [1145 1Kb] , episcopus Argentorati, episcopus Wormaciensis, quem ciuitate sua supra expulerat, preterea duces omnes Baioarie [1146 1Kb] , Sueuie, Lutheringie, Moselle regionis, Carentinorum, milites etiam Fuldensis et Herueldensis abbatum, constanter ei contradixerunt, nolle se ad oppressionem innocentium arma ferre, qui si etiam aliquid, quod gladio uindice plecti debeat, admisissent, ad hoc eos grauis et facile excusabilis necessitas impulisset

 Rex Wormacia egressus, 6. Kalendas Februarii  Herueldiam cum exercitu uenit. Eo die uisum est in celo signum mirabile. Oriente sole due simul columpne aurei coloris, splendidissimi fulgoris dextra [1147 1Kb] leuaque oriebantur, que, usquequo sol aliquantis lineis in altum excresceret, eodem iubare rutilantes permanebant. Precedenti quoque nocte celestem arcum circa gallorum cantum serenissimo celo plerique uiderunt. Frigus erat ualidissimum,  et hiberna siccitate arebant omnia, in tantum ut flumina non superficie tenus glacie constricta, sed tota preter solitum in glaciem conuersa uiderentur. Unde panis inopia uehementer laborabat exercitus, eo quod, propter rigorem fluminum ubique cessante molarum usu, ipsum quod forte inuenissent frumentum comminuere non poterant.  Rex, pridie quam Herueldiam ueniret [1148 1Kb] , misit abbatem Herueldensem ad Saxones, qui in ulteriore ripa Wirre fluminis ad 40 milia congregati residere ferebantur, inuestigare ab eis an nuncii sui tuto ad eos ire ac redire possent. Ipse transgressus Herueldiam , in proximis uillulis reditum abbatis prestolabatur duobus ferme milibus [1149 1Kb] a predicto fluuio; nec ulterius castra mouere  uoluit, donec miles frequentior conueniret, et ipse diligentius perquireret an aliqua spes recuperande pacis reliqua esset. Siquidem audierat Saxonibus placuisse ut ei ingressum Thuringie non concederent, sed statim in ipsa ripa fluminis predicti, quod Hassiam Thuringiamque dirimebat, instructa acie exciperent uenientem. Fluuium glacies pedestri itinere commeabilem fecerat. Ea res maiorem ei metum incutiebat, ne forte, dum adhuc imparatus imparque tante multitudini esset, hostes super eum [1150 1Kb] , nulla itineris difficultate prepediti, repente irruerent; ideoque consiliariis suis grauiter succensere dicebatur, quod eum Wormacia egredi et in tantum discrimen ultro se precipitare permisissent.  Saxones enim in tantum habundare multitudine ferebantur, ut undecim milia plebis, quoniam subito clamore in expeditionem euocata cibos secum non sumpsissent, in domos suas [1151 1Kb] tamquam minus sibi necessaria remitterent. . Inter has moras exercitus regis, prede quam pugne auidior, per contiguas Herueldie uillas longe lateque discurrebat, easque hostiliter depopulabatur, et sub pretextu necessarii uictus, quo in militiam aleretur, preter miseram uitam nichil reliquum faciebat innocentibus. Neque rex prohibebat iniuriam, ut militem hoc precio redemptum deuotiorem sibi faceret. Qua clade ita attrite atque exhauste sunt possessiones Fuldensis monasterii atque Herueldensis, ut, ingrauescente alimentorum inopia, magna  cum difficultate fratres retinerentur in monasteriis. Abbas Herueldensis reuersus a Saxonibus retulit eos, preter omnium opinionem, mitia atque pacifica respondere, quod scilicet non ita expertes rationis, ita sint immemores uulgati etiam apud barbaras nationes iuris gentium, ut nesciant ab iniuria legatorum etiam inter atrocissimas inimicitias temperandum; se extrema necessitate compulsos [1152 1Kb] in aciem processisse, nec ad persequendum quemquam,  sed ad se protegendos iniuriasque propulsandas arma sumpsisse; si ea necessitas adimatur, etiam nunc pacem quam bellum [1153 1Kb] malle, et districtos iam gladios libenter in uaginam remittere. Grata admodum erat his qui cum rege erant responsio.

Tunc missi sunt quatuor ex episcopis, agere cum eis de pace et promittere ex nomine regis, quod omnibus que rationabiliter postulassent, et que electi ex utraque parte iudices equa [1154 1Kb] censuissent, promptissime annueret, dum ipsi quoque uicissim iustis conditionibus adquiescerent, et mansuetudinem eius quam manum militarem experiri mallent. Ad hec illi responderunt [1155 1Kb] nichil aliud se postulare quam quod multis iam [1156 1Kb] sepe legationibus postulassent, scilicet ut castella, que ad oppressionem  eorum per Saxoniam et Thuringiam extruxerat, sine dilatione dirui iubeat; ut sua singulis patrimonia, per uim seu per [1157 1Kb] calumpniam erepta, restituat; ut duci Ottoni, ad quem extinguendum falsa criminatione et pessimo nefarii [1158 1Kb] hominis artificio impudenter abusus sit, ducatum Baioarie reddat; ut episcopo Mogontino, episcopo Coloniensi, duci Ruodolfo, postremo omnibus qui in hac dissensione ab eo defecissent, aut aliquid quod eum lederet aliarum partium studio admisissent, impunitatem tribuat, nullasque [1159 1Kb] in perpetuum [1160 1Kb] offense huius penas exigat; ut libertatem genti sue et legitima a primis temporibus statuta rata atque inuiolata manere sinat; ut totam in sola Saxonia  etatem, inerti otio deditus, non transigat, sed interdum Goslaria decedens, regnum suum, quod maiorum eius industria latissimum sit, circueat; ecclesiis et monasteriis, uiduis et orphanis, et ceteris qui calumpniam patiantur, iusta faciat; et regiam dignitatem, quam nomine preferat, regalium morum et operum claritate exornet; si hec se facturum fidelissime polliceatur et ad firmamentum indubitate fidei fideiussores sibi det eosdem, quos nunc habeat recuperande pacis intercessores, principes regni: paratos se arma deponere, pacem suscipere, et deinceps dicto obtemperantes uiuere; sin autem, sacramento se obstrictos esse ut, quamdiu sibi uitalis caloris ultima scintilla superuiuat, pro libertate, pro legibus, pro patria sua indefessi dimicent.  Dura nimis regi uisa est exactio, cepitque huc et illuc anxius tergiuersari, fidemque principum suorum appellare, ne se sub iugum tam fede conditionis ad sui omnium ignominiam mitti paterentur; illud pre ceteris intolerabile iudicans, quod castella sua destruere et hostibus suis premia pro suppliciis reddere cogebatur. Cumque, spreta pace que offerebatur, sequenti die exercitum recenseri aciemque ad pugnam instrui placuisset, misit circumquaque ad habitacula principum, iubens ut  suos singuli ad aciem instruendam producerent. Omnes promptissime se dicto parere spoponderunt; sed redeuntibus nunciis, nullus castris est [1161 1Kb] egressus; detrectantibus cunctis opus nefarium, ut eis, quorum causam iustissimam estimarent, certamen inferrent. Ex alia quoque parte castra Saxonum non minima seditione quatiebantur; plebs uniuersa tumultuabatur contra principes, quod se frustra in tantas bellorum procellas impulissent. Cum enim nunc uictoriam omnia spondeant et oportunitas ad uotum arrideat, ad quam ab exordio belli anhelantibus semper animis suspirauissent, ipsi repentina penitudine correcti, manus supplices tendant, pacem petant, et ei, a quo totiens elusi sint, iterum se eludendos muliebri socordia et puerili  leuitate tradant. Duci quoque Ottoni uehementer insistebant [1162 1Kb] , ut, accepto super se regno, ducatum sibi preberet ineundi certaminis, et prospera omnia promittenti Deo manus suas operamque non negaret.

 Tunc circumstantes regem hi quorum consilio familiarius uti consueuerat, cum subterfugiende conditionis studio diuina atque humana omnia sollicitantem uiderent: Nullum, inquiunt, o rex, habemus diuerticulum: aut equanimiter suscipienda est conditio quam imposuerint, aut regnum cum magno etiam uite periculo amittendum. Acie uis confligere, periculumque [1162* 1Kb] armis propulsare; sed qua uirtute, putas, is miles hostem congressus  proteret, qui modo ad recensendum exercitum nomen dare iussus, nec castris quidem exire uoluit [1163 1Kb] ? Paruulo interuallo abest hostium infinitus exercitus; sed cunctis hostibus plus tibi formidandi sunt hi [1164 1Kb] qui lateri tuo familiariter obuersantur, qui interim tibi simulata fide blanda loquuntur, quamdiu eos quibus se sacramento obligauerunt [1165 1Kb] prelio lacessere non coguntur. Quod si classica insonuerint, et pressius posito pede aut [1166 1Kb] feriri aut ferire angustia loci coartabuntur, nimirum aut dicto citius diffugient, aut te deserto ad partes hostium transibunt. Unde satius [1167 1Kb] fuerat Wormaciam [1168 1Kb] non excedere, quam, in extremum discrimen progressum, fidei principum tam iniquo tempore experimentum querere. Unum tamen patet incise [1169 1Kb] spei et undique  impeditis rebus effugium, si facturum te que postularis incunctanter promittas. Ita et iuueniliter exultantium hostium ferocitatem eludere, et periculum, quod faucibus urget, euadere, et regnum deinceps, sopitis in perpetuum cunctis simultatibus, poteris obtinere. Tum [1170 1Kb] ille non tam ratione uictus quam necessitate, cum omnia prius incassum pertemptasset diuerticula, tandem, accitis ad [1171 1Kb] concilium principibus, permisit [1172 1Kb] , ut pro suo arbitratu tantos motus componerent; promittens se indubitata  fide omnibus [1173 1Kb] annuere, que ipsi conficiendis tantis rebus competere iudicassent. At illi responderunt [1174 1Kb] non aliam prorsus patere uiam subterfugiendi, quod stricto [1175 1Kb] iam mucrone comminus intentaretur, prelii, quam ut faceret que Saxones postulassent. Quod cum sub testificatione nominis Christi spopondisset, profecti sunt ad eos 15 episcopi  et quicquid principum in castris erat, referre illis regis uoluntatem. Multe ibi dicte sententie, multa sunt conquisita argumenta, cum propter suspectam regis ferocitatem et sepenumero spectatam fidem nulla Saxonibus uiderentur satis tuta consilia. In longum protracta [1176 1Kb] deliberatione, ad ultimum hoc pacto recuperande paci consenserunt [1177 1Kb] , ut, si quando rex, accepte lesionis memor,  sententiam reuocare, aut aliquid eorum que modo, suprema necessitate compulsus, statuisset, in irritum ducere conaretur, omnes, eodem quo nunc sacramento obstricti, arma repeterent, iniurie obuiam irent, et, tamquam euidentis periurii reum, cunctis regni principibus suffragium ferentibus, de regno proturbarent. In hec uerba omnes ut erant conglobato agmine ad uidendam faciem regis processerunt, ipso die purificationis sancte Marie , preeuntibus his qui reparande pacis mediatores fuerant episcopis et aliis principibus. Quos ille uenientes honorifice suscepit [1178 1Kb] , osculum prebuit, et pacis conditiones, quas per internuncios significauerat, uiue uocis auctoritate roborauit.

 Ita compositis omnibus ex sententia, his qui partes suas impensius curauerant dona iuxta magnificentiam regiam largitus est, dimissisque singulis in locum suum, ipse iunctus Saxonibus Goslariam perrexit. Destinatis etiam circumquaque nunciis mandauit ut ab oppugnatione castellorum exercitus abduceretur, et hi qui in castellis erant nichil deinceps hostile in prouinciales facerent, sed ubi primum cibaria, que in [1179 1Kb] diutinam belli administrationem affatim congesta fuerant, consumpsissent, ipsa castella prouincialibus traderent funditus diruenda. Nec Saxones magnopere curabant has inducias, quamuis non minimum haberent suspectas, cum in potestatem suam redactum scirent communi sententie non posse refragari. Igitur cum uenisset  Goslariam, iuuenes qui in Hartesburg fuerant, quique propter res bene gestas in magna apud eum admiratione habebantur, uehementer improbabant conuentionem pacis, et quia, secundum prophetam, [1180 1Kb] dolus directus fuerat in manibus eorum , multa et supra mensuram suam magnifica ei promittebant de uiribus suis, si in procinctu perstitisset. Ostentabant etiam ad experimentum uirtutis sue titulos  interfectorum Goslariensium, dispositos per omne illud spacium quod a Goslaria usque in Hartesburg duobus ferme milibus [1181 1Kb] interiacet. Hec [1182 1Kb] audiendo, malis assuctus animus et per etatem glorie militaris auidus paulatim reformabatur ad ingenium suum atque ad [1183 1Kb] rigorem pristinum, factique iam non [1184 1Kb] mediocriter penitebat. Cumque a Saxonibus promissa sua reposceretur [1185 1Kb] , cepit rursum callidis responsionibus tergiuersari, et petere ut ad conuentum principum regni communemque audientiam res integra differretur, quatenus eorum iudicio de singulis,  quod honori, quod utilitati rei publice conduceret [1186 1Kb] , statueretur. Illis annuentibus, precepit ut 6. Idus Martii  principes de toto regno Goslariam conuenirent.

Statuto die ceterorum principum nullus eo uenit Saxones et Thuringi cum infinita multitudine de tota Saxonia et Thuringia, sacramento euocati, aderant, et haut procul a Goslaria castra metati, legatos ad regem miserunt, agere cum eo de conditionibus quibus inter se et eum pax conuenisset. Triduo integro  et hi, modo supplicando, modo terrorem bellicum intentando [1187 1Kb] , acriter instabant, et ille sedulitatem instantium lubricis responsionibus eludere conabatur, et modo de absentia  principum causabatur, ad quorum iudicium ea res potissimum spectaret, modo obnixe flagitabat ut, ceteris omnibus iuxta condictum manentibus, sola castella, que summis impensis ad munimentum [1188 1Kb] regni extruxisset, sibi condonarentur. His scilicet saluis, facilem ducebat ceterarum rerum iacturam, eo quod speraret se in his, utcumque res cecidissent, semper refugium habiturum, et perpetuas a Saxonibus eius [1189 1Kb] quam nunc intulissent contumelie penas exacturum. Iamque, spretis legatorum supplicationibus, reprobatis familiarium suorum consiliis, fixus obstinatusque persistebat in proposito, cum subito nunciatur quod Saxones, omissis [1190 1Kb] internunciis per quos antehac res agebatur, armati instructique ad palatium tenderent,  nec iam promissa reposcere, sed ei ualefacto, regem, quem deinceps belli ducem habeant, constituere uellent. Preterea archiepiscopus Premensis, episcopus Citicensis, episcopus Osenbruggensis, et ceteri, qui propter impensius studium partium eius  [1191 1Kb] Saxonia effugati, possessionibus nudati, pluribus ignominiis deformati fuerant, unanimiter circumsteterunt eum, per Deum obsecrantes ut, si minus proprie, saltem eorum calamitatis misereretur, qui, propriis sedibus odio nominis eius expulsi, anno iam ferme integro per omnes miserias uitam traxissent; fidem se ei in aduersis [1192 1Kb] intemeratam seruasse, et quecumque preter uoluntatem accidissent, communicato labore tolerasse; nunc, quoniam Deus tantas rerum procellas benigna uice in sedem reduxisset  , gauderet sorte sua  , et ne deinceps tale naufragium incideret, tuta nunc statione locatus prouideret. Quod si res tranquillas et propicia Diuinitate iam ad honorem eius ex sententia compositas rursus interturbare atque implicare  uellet, quos exitus habiturus esset, ipse prospiceret; se superioribus malis iam usque ad extremam lassitudinem defatigatos, necessario deinceps loco et tempori concessuros, et genti sue, ne denuo patria expellantur, obnoxios futuros. Inter hec uerba cum Saxones iam armata multitudine atrium palatii replesse [1193 1Kb] et ad uim faciendam paratos inconditis motibus perstrepere cerneret, tandem ancipiti periculo permotus, consensit ut duci Ottoni, ducatum Baioarie reposcenti, intra [1194 1Kb] anni spacium iuxta principum iurisdictionem satisfaceret, castella uero sua omnia sine dilatione destrueret, sed ea conditione ut Saxones et Thuringi sua quoque castella, que tempore regni eius extructa fuissent, pari modo  diruerent, cetera etiam omnia, que in Gerstungun [1195 1Kb] pollicitus fuerat, fide integra exsoluerentur [1196 1Kb] . Nec perficiendis que promiserat improbitas Saxonum ullas indulsit inducias. Unde continuo missis circumquaque nunciis, uokenrot [1197 1Kb] et Spatenberg et cetera castella, de quibus questio promulgata fuerat, succendi ac penitus dirui fecit. In Hartesburg muri tantum sunt diruti, quantum ad infirmandam munitionem difficultatemque loci [1198 1Kb] adimendam sufficeret. Ceteris edificiis status mansit incolumis, eo quod ecclesia illic constructa et canonicorum congregationi instituende locus attitulatus fuisset. Ita pacatis Saxonibus, rex Goslaria decedens, Wormaciam abiit, ibique totam quadragesimam , ab omni deinceps belli  apparatu feriatus, exegit.

Porro uulgus Saxonie, id potissimum quod contiguas castello Hartesburg uillulas incolebat, uehementer offenderat, quod in Hartesburg ulle seruate essent reliquie; nec quicquam tantis laboribus  actum putabant, stante atque incolumi castello, quod omnium cladium quas acceperant caput principiumque extitisset, et quod circumiacentis regionis opulentissimas quondam uillas nunc in horrorem uastamque solitudinem redegisset; non detulisse regem cultui diuino, sed sub pretextu religionis crudelitatis sue patrocinium [1199 1Kb] quesisse, ut scilicet, instaurato post modicum bello, cum hec ira Saxonibus deferbuisset, locum habeat [1200 1Kb] ubi milites suos rursus ad euersionem Saxonie tuto emittat, tuto recipiat, et tunc tanto uictis incumbat infestior, quanto nunc discedat Saxonum letis successibus efferatior. Hec uicissim intemperatis clamoribus serendo, in magnam se ferocitatem inflammarunt [1201 1Kb] . Igitur tercio die  postquam rex  abscesserat [1202 1Kb] , insciis inconsultisque principibus, facto grege in Hartesburg irruunt, quod residuum erat murorum a fundamento deiiciunt, lapides longe lateque dispergunt. Ceteris edificiis, que indulgentia principum integra seruauerat, idem faciunt, ecclesiam, que [1203 1Kb] accelerandi operis studio interim lignis elegantissime constructa fuerat, incendunt [1204 1Kb] , thesauros diruunt, altaria confringunt. Postremo, ne qua regi instaurandi castelli occasio reliqua esset, filium eius et fratrem, quos ille ad gratificandum popularibus locum ibi tumulauerat, effodiunt, aguntque omnia, quantum possunt, ne administrando bello deinceps mons complanatus ullam prestare possit [1205 1Kb] oportunitatem. Reliquias sanctorum,  que effractis altaribus erute fuerant, et effossa defunctorum corpora abbas ex uicino cenobio  , oportune superueniens, furenti uulgo eripuit atque in suum monasterium cum honore transuexit.

Perlatus ad principes Saxonie rumor admissi facinoris grandi eos formidine perculit, ne rex, tanta iniuria exacerbatus, causaretur ab ipsis fedus esse uiolatum, et iustam exinde occasionem instaurandi belli nactus, cunctas aduersus eos regni uires concitaret. Id consulto preuenire cupientes, grauiter in eos qui tale flagitium admiserant animaduertunt [1206 1Kb] . Deinde legatos ad regem mittunt, obsecrantes per Deum ut se habeat excusatos; nec conscios se tanti sceleris nec incentores extitisse, patratumque  non secus quam ipsum grauiter et iniquo animo ferre; quod si minus fidei habeat negantibus, paratos se quouis genere satisfactionis dictis fidem facere et uiolate pacis a se suspicionem amouere. Ille uehementer efferatus, quod dolorem pristinum,  qui necdum in cicatricem cutem obduxisset, recentibus iniuriis exulcerassent: Quandoquidem, inquit, nec forenses leges contra uiolentiam Saxonum quicquam proficiunt, nec iniurias meas, desertus a milite, armis persequi [1207 1Kb] ualeo: ad leges ecclesiasticas, iam necessitate coactus, confugiam, et ubi humana cessant auxilia, diuinam opem implorabo. Protinus legatos Romam misit, sedem apostolicam contra eos [1208 1Kb] interpellare, qui ecclesiam incendissent, altaria confregissent, sepulchra uiolassent, et odio uiuentis in sepultos cineres barbara crudelitate debachati fuissent. Pascha [1209 1Kb] Babenberg celebrauit , erantque cum eo archiepiscopus Mogontinus, dux Carentinorum Bertoldus, et alii quam plures ex his qui bello Saxonico ab eo defecerant.  Cum enim crimen rebellionis Saxonibus donasset, aliis regni principibus, qui coniurationis socii fuerant, quod iuste succenseret, non habebat.

Ipso tempore Colonie res accidit digna omnium honorum miseratione et lacrimis, incertum leuitate uulgi an factione eorum qui uicem regis in archiepiscopum ulcisci cupiebant. Id magis uenit in suspicionem, quod, cum celebre apud omnes esset nomen Wormaciensium pro eo quod regi [1210 1Kb] fidem in aduersis seruassent et episcopum rebellare temptantem ciuitate expulissent, Colonienses pessimum exemplum emulati, suam quoque deuotionem insigni aliquo facinore regi gratificare uellent. Ad [1211 1Kb] patrandum quod nefarie machinabantur, casus idoneam  attulit occasionem. Archiepiscopus pascha Colonie celebrauit, eratque cum eo episcopus Mimigardefurdensis [1212 1Kb] , ad communicanda tante solemnitatis gaudia familiaris amicitie obtentu euocatus. Cumque, exactis ex parte feriis paschalibus , abscedere pararet, hi qui archiepiscopi domestica [1213 1Kb] negotia curabant iubentur ad euectionem eius nauem [1214 1Kb] idoneam prouidere. Lustratis perspectisque [1215 1Kb] omnibus, unam mereatoris cuiusdam prediuitis nauim, quia in eos usus competens uidebatur, occupant, eamque in ministerium archiepiscopi, eiectis mercibus quas habebat, ocius expediri iubent. Negantibus famulis [1216 1Kb] qui nauim seruandam susceperant, uim, nisi mature [1217 1Kb] iussa capessant, minitantur. Illi quantum poterant citato  cursu ad dominum nauis rem deferunt, et quid facto opus sit, consulunt. Habebat ille filium adulta etate non minus audacia quam uiribus excellentem, et tum propter generis affinitatem tum ob merita  sua primoribus ciuitatis maxime [1218 1Kb] carum et acceptum. Is, assumptis famulis suis et iuuenibus ex ciuitate, quantos in ea trepidatione in auxilium suum consciscere potuit, concitus ad nauem [1219 1Kb] euolat, et ministros archiepiscopi, acriter ut nauis exoccuparetur insistentes, cum iniuria proturbat. Dehinc aduocatum urbis  , in idem opus succedentem tumultusque instaurantem, simili constantia repellit, fundit et fugat. Iamque et his et illi, sui singulis [1220 1Kb] amici armati subsidio accurrunt, et ad magnum [1221 1Kb] discrimen pugnamque ancipitem res spectare uidebatur. Perlato nuncio ad archiepiscopum, quod atrocissima seditione confunderetur ciuitas, misit festinanter ad sedandos motus populi, irarumque plenus minabatur se  proxima sessione seditiosos iuuenes merita pena coherciturum. Erat quippe uir omni genere uirtutum florentissimus et in causis tam rei publice quam ecclesie Dei spectate sepius [1222 1Kb] probitatis; sed unum in tantis uirtutibus uicium tamquam tenuis in pulcherrimo corpore neuus [1223 1Kb]  apparebat, quod, dum ira incanduisset, lingue non satis moderari poterat, sed in omnes sine personarum acceptione rixas et conuicia amarissima rotabat. Hoc in se, cum iram paululum digessisset, uehementer et ipse reprehendebat. uix ad modicum dirempta [1224 1Kb] est concertatio. Sed ferox animis et elatus primo successu iuuenis non cessabat interturbare omnia, percurrensque ciuitatem, uarios sermones  per populum serebat [1225 1Kb] de insolentia et austeritate archiepiscopi, qui totiens iniusta preciperet, totiens innocentibus sua adimeret, totiens honestissimos ciues procacissimis uerbis incesseret. Nec difficile fuit, id hominum genus in omne quod uelles, tamquam folium quod uento rapitur, transformare, quippe qui ab ineunte etate inter urbanas delicias educati, nullam in bellicis [1226 1Kb] rebus experientiam habebant, quique post uenditas merces inter uina et epulas de re militari disputare soliti, omnia que animo occurrissent tam facilia factu quam dictu putabant, exitus rerum metiri nesciebant [1227 1Kb] . Preterea in mentem ueniebat Wormaciensium insigne preclarumque facinus, quod episcopum suum, insolentius agere incipientem, urbe expulissent, et  cum ipsi multitudine opibus armisque instructiores sint, dedignantur [1228 1Kb] , quod inferiores estimentur audacia, et archiepiscopum, tirannico sibi fastu imperitantem, tam diu muliebriter patiantur. Conferunt  primores inepta consilia, seuit uulgus intemperans nouarum rerum studio, et per totam ciuitatem spiritu diabolico raptatum, ad arma conclamat  ; nec iam archiepiscopum urbe expellere sicut Wormacienses, sed per omnes cruciatus trucidare, si copia detur, conspirat [1229 1Kb] . Natalis erat beati Georgii martiris, qui eo anno 4. feria ebdomade paschalis obuenerat  ; et archiepiscopus, celebrata missarum solemnitate apud Beatum Georgium, cum sermonem faceret ad populum, presagio quodam futurorum, nescius ipse mali quod imminebat, contestatus fuerat audientibus quod ciuitas diabolo in potestatem tradita esset et propediem peritura, nisi iamiam impendentem iram Dei per penitentiam inflectere maturarent. Igitur post meridiem,  inclinata iam die in uesperum, cum igni oleum [1230 1Kb]  , iracundie accessisset ebrietas, ex omnibus partibus urbis ruunt ad curtim archiepiscopi, et eum [1231 1Kb] celebri quodam loco cum episcopo Mimigardefurdensi [1232 1Kb] cenantem adorti, tela contorquent, saxa iaciunt, nonnullos ex assistentibus interficiunt, ceteros plagis et uulneribus confectos in fugam uertunt. Iter hec conspicantur quamplurimi ipsum talium furiarum incentorem demonem [1233 1Kb] precurrere insanienti populo, galeatum, loricatum igneo mucrone teribiliter fulgurantem, nec ulli quam sibi similiorem. Cumque militari quodam classico cunctantes, ut se in pugnam sequerentur, concitaret, in ipso impetu, quo portarum seras effracturus uociferando irruebat,  repetente ex oculis sequentium disparuit . Archiepiscopum sui, inter cuneos hostium nubemque iaculorum  uix et egre expeditum, in templum sancti Petri abripiunt [1234 1Kb] , foresque non modo seris et uectibus, sed admotis etiam magnis molibus obfirmant. Seuiunt foris, et instar inundantis aque rugiunt uasa diaboli, plena uino furoris Dei, et per omnia episcopii [1235 1Kb] penetralia discurrentes, fores infringunt, thesauros [1236 1Kb] diripiunt, uasa uinaria concidunt, et dum uina in diutinos [1237 1Kb] usus summa ope congesta precipitantius effundunt, repletum subito cellarium ipsos---quod dictu quoque ridiculum sit---inopinis fluctibus periclitatos pene suffocauerat. Alii, capellam archiepiscopi irrumpentes, altare [1238 1Kb] spoliant, sacra uasa pollutis manibus  contrectant, uestimenta pontificalia diripiunt, dumque omnem suppellectilem sacri ministerii curiosa, immo furiosa, diligentia euertunt, reperientes illic  quemdam pre timore se in angulo [1239 1Kb] occultantem, et putantes quod archiepiscopus esset, interficiunt, non sine gratulabunda exprobratione [1240 1Kb] , quod petulantissime lingue tandem aliquando modum imposuerint [1241 1Kb] . Sed, cognito quod decepti similitu dine essent, et archiepiscopus [1242 1Kb] intra [1243 1Kb] templum sancti Petri et loci religione et murorum firmitate se tutaretur, undique conglobati ipsum templum obsident, muros perfringere dedita opera moliuntur, postremo, nisi ocius sibi tradatur archiepiscopus, ignem quoque [1244 1Kb] se [1245 1Kb] adhibituros, minitantur. Tum [1246 1Kb] hi qui intus erant, uidentes obstinatos esse ad necem eius animos populi, nec ebrietate sola, que tempore digeri solet, sed pertinacibus [1247 1Kb] etiam odiis et frenetico quodam furore  homines agitari, suadent ei, ut mutato habitu effugere conetur de ecclesia et fallere obsidentes, hoc facto et sacras edes incendii [1248 1Kb] et se mortis periculo liberaturus [1249 1Kb] . Oportunum fuge patrocinium tempus pollicebatur. Seditione in mediam noctem protracta, horrebant omnia tenebris et caligine, ut haut facile cuiquam esset uultus occursantium discernere. Angustus aditus patebat de templo in dormitorium, item de dormitorio in atrium domumque canonici cuiusdam, adherentem muro ciuitatis. Isque ante paucos dies orte seditionis impetrauerat ab archiepiscopo, Deo ad salutem archiepiscopi hoc ipsum misericorditer prouidente, ut rupto muro ciuitatis paruulum sibi posticum facere sineretur.  Ibi eductus archiepiscopus, applicitis propere in euectionem eius et comitum eius [1250 1Kb] quatuor equis, abiit, opace noctis tenebris, ne ab obuiantibus agnosceretur, commodissime usus; repertoque post modicum episcopo Mimigardefurdensi , sociis iam pulchre pro ea tum calamitate constipatus, in locum cui Noussen [1251 1Kb]  nomen est peruenit. Interim hi qui circa templum erant crebris arietum ictibus muros quatiebant, eratque confusa uox tumultuantium et fidem Dei omnipotentis testantium [1252 1Kb] quod non euasurus esset manus suas, non decepturus obsidentium diligentiam, etiamsi in minima terre reptilia se transfiguraret. Econtra hi qui [1253 1Kb] obsidebantur, nunc supplicando, nunc pollicendo quod diligentissime quesitum, si inueniretur,  ipsis tradituri essent, callide ludebant operam perurgentium, usque quo archiepiscopum longius euectum atque in tuta iam [1254 1Kb] loca progressum esse  arbitrarentur. Tum demum reclusis foribus, ipsos ingredi et pro libitu suo querere sinunt, adiiciuntque, frustra eum queri intra septa templi, quem certo comperissent primo incursu concitate multitudinis clara adhuc die urbe egressum, iam in longinquas partes transire potuisse; idque magis suspicandum, quod, contractis undique per moram nocturni temporis copus, primo mane ad occupandam armis ciuitatem sit aduenturus. Igitur ingressi, cum omnia templi penetralia diligentius inuestigando euertissent, uix tandem admissa fide quod falli potuissent, deinceps ab inquisitionis studio ad tuendam urbem animos uertunt, armatamque multitudinem circumquaque per propugnacula dispertiunt. Inter hec arreptum quemdam de turba super  portam urbis ad ignominiam archiepiscopi [1255 1Kb] suspendunt; magis in hoc furori [1256 1Kb] suo, quo precipites raptabantur, satisfacientes, quam quod crimen ullum suspendio dignum misero obtendere possent [1257 1Kb] . Mulierem etiam quandam de summitate murorum precipitant fractisque ceruicibus interficiunt ; hoc ei crimini [1258 1Kb] dantes, quod homines plerumque magicis artibus dementare infamata fuisset. Sed hoc scelus commodiori [1259 1Kb] tempore et pacatiore animo uindicare debuerant. Induxerant etiam in animum, nisi Deus consulens seruis suis breuiasset dies amentie eorum, ut monachos de Sancto Pantaleone [1260 1Kb] omnes trucidarent, pro eo quod, expulsis ab archiepiscopo prioribus monachis, nouum illic inusitatumque [1261 1Kb] religionis  genus instituissent. Preterea iuuenes impigros, citato quantum possent gradu, ad regem ire iubent, nunciare ei quegesta fuerant, et suggerere ut quantocius ueniat uacantem expulso archiepiscopo ciuitatem occupare; in eo uerti salutem ciuitatis et ipsius utilitatem maximam, ut grandia molientem de uindicanda iniuria sua archiepiscopum anticipare  conetur. Talibus furiis toto triduo agitabantur. Postquam auditum est per prouinciam et celebri rumore uulgatum quod Colonienses archiepiscopum, probris [1262 1Kb] et contumeliis affectum, urbe fugassent, exhorruit omnis populus nouitatem rei, atrocitatem sceleris, spectaculum humanarum rerum, quod uir tantarum in Christo uirtutum tam  indigna perpeti Deo aspiciente potuisset. Magna eius in pauperes liberalitas, multa in diuinis rebus deuotio, multa in humanis moderatio, uehemens in corrigendis legibus studium, libera in corripiendis qui male agerent seueritas omnium ore celebrabantur, earumque rerum commemoratio non minimum  ei gratie apud populares conciliabat. Exclamant omnes ad suam magis iniuriam pertinere uiolatam pontificalis nominis maiestatem, et mori sibi satius esse quam ut tantum flagitium suorum temporum inultum patiantur. Igitur per quatuor uel quinque miliaria circumquaque ad arma conclamant; multa hominum milia dicto citius concurrunt, nullo qui per etatem arma ferre posset tam religiosam militiam detrectante; conglobatique in unum rogant archiepiscopum et cunctantem ui [1263 1Kb] impellunt ut ad recuperandam ciuitatem quantocius festinet; se pro eo dimicaturos, et, si ea necessitas incumbat, oues pro pastore, filios pro patre libenter mortem excepturos; quod nisi Colonienses maturent uenientem suscipere et pro ipsius arbitratu satisfacere  offenso, se aut ingesto igne populum [1264 1Kb] cum ciuitate consumpturos, aut dissipato muro cum super congeriem occisorum in cathedram pontificalem reducturos. Ita archiepiscopus quarto die postquam exierat , magno uallatus agmine, ad urbem accessit. Quod ubi Coloniensibus compertum est, et se tante tamque efferate multitudinis impetum nec muro nec acie sustinere posse animaduertunt, tum primum furor deflagrare, ebrietas uanescere [1265 1Kb] cepit; magnoque terrore concussi, obuiam legatos de pace miserunt, se reos confitentes et omnem quam [1266 1Kb] uita incolumi iuberentur penam pendere paratos. Archiepiscopus digne penitentibus se ueniam non negaturum, respondit. Tum [1267 1Kb] , celebrata  missarum solemnitate apud Sanctum Georgium, eos qui pontificem sede propria expulissent, qui ecclesiam homicidio polluissent, qui templum Sancti Petri hostiliter impetissent, qui cetera religionis iura ausu barbaro temerassent, episcopali banno ad satisfactionem uocauit. Protinus omnes nudis pedibus, laneis ad carnem induti, processerunt, uix et egre impetrata pace multitudinis que circa episcopum erat, ut hoc toto facere sinerentur. Nam et uehementer ei succensebant, quod, dum immoderatius clementiam ostentando popularis fieri uellet, nefarios homines ad audenda nequiora huius sceleris impunitate animaret. Archiepiscopus eos postero die ad suscipiendam secundum canonum scita penitentiam tam immanis flagitii ad Sanctum Petrum  presto esse iubet. Ipse progressus ad Sanctum Gereonem, ibi extra urbem pernoctare statuit; ueritusque [1268 1Kb] , quod tradita ciuitate uis concitate multitudinis inhiberi non posset, sed partim iniuria partim prede cupidine accensi acerbius seuirent in populum, obnixe rogat prouinciales qui secum  erant, ut singuli in sua cum pace recederent [1269 1Kb] ; satis se opera eorum usum, et euidens tulisse documentum quid animi oues erga pastorem, filii erga patrem gererent; asperrimam partem negocii multa eorum uirtute exactam esse; cetera que restent facile iam priuata ac domestica manu posse confici; proinde, quod bonum felix faustumque esset, abirent in domos suas, hanc reportantes spem, quod huius beneficii gratia apud eum, seu uiuum seu defunctum, perpetuo mansura foret. Hoc uix impetrato, milites suos, quantos ad comprimendos urbanos motus, si qui forte leuitate uulgi instaurarentur, sufficere putabat, precedere in ciuitatem iubet , secuturus ipse proxima luce, cum eorum qui precessissent diligentia, ne quid forte insidiarum lateret  in ciuitate, precauisset. Ea nocte sexcenti [1270 1Kb] aut eo amplius mercatores opulentissimi, ex urbe profugi, ad regem se contulerunt, intercessionis eius opem aduersus archiepiscopi [1271 1Kb] seuitiam imploraturi  . Ceteri ingresso archiepiscopo ciuitatem, et toto triduo iuxta condictum expectanti , minime se presentauerunt ad proponendum aliquod satisfactionis genus. Unde indignitatem rei non ferentes episcopi milites, inscio, ut plurimi asserunt, atque inconsulto archiepiscopo, arma rapiunt, domos incursant, possessiones diripiunt, occursantes partim sternunt, partim captos in uincula coniiciunt, et prorsus, ut ueritati uel coacto [1272 1Kb] assentiamur, multo ferocius quam tanti pontificis  existimationi competeret iuste ultionis negocium execuntur [1273 1Kb] . Sed grauior morbus acriori indigebat antidoto. Filius supra memorati mercatoris, qui primus seditione inflammauerat populum, et pauci alii luminibus sunt orbati, nonnulli uirgis cesi ac detonsi, omnes grauissimo rei familiaris dampno [1274 1Kb] multati atque iusiurandum dare compulsi quod deinceps archiepiscopo ciuitatem contra omnium hominum uiolentiam, quantum consilio et armis possent, uindicaturi essent, et eos qui ex urbe profugerant, quoad digne archiepiscopo satisfecissent, semper pro infestissimis hostibus habituri. Ita ciuitas, paulo ante ciuibus frequentissima et post Mogontiam caput et princeps Gallicarum urbium, subito pene redacta est in solitudinem; et cuius platee  uix capiebant stipata uiantium examina, nunc rarum ostendit hominem, silentio et horrore omnia desiderii quondam ac deliciarum loca possidentibus. Nec futurum hoc dubia significauerant presagia. Peregrinus quidam ad celebrandam [1275 1Kb] palmarum festiuitatem illuc ipso anno deuenerat. Is uidit [1276 1Kb] per somnium [1277 1Kb] coruum quendam horrende magnitudinis per totam uolitare Coloniam, et terribiliter crocitando populum, tali spectaculo attonitum, huc et illuc agitare; superuenire post hec [1278 1Kb] uirum tam ueste quam forma precellentem, qui et coruum horrifico sonitu perstrepentem urbe expelleret, et populum, mente consternatum iamque [1279 1Kb] extrema omnia formidantem, cassa formidine absolueret. Cumque a circumstantibus interpretationem somnii  horrore concussus quereret audiuit, quod ciuitas propter peccata populi diabolo in potestatem tradita fuisset, sed interuentu Georgii [1280 1Kb] martiris liberata, instantis iam atque a Deo predestinati interitus necessitatem euasisset [1281 1Kb] .

 Rex, celebrata in [1282 1Kb] Babenberg paschali solemnitate, in Nourenberg [1283 1Kb] perrexit obuiam legatis apostolice sedis  . Erant autem hi: mater eius imperatrix, episcopus Ostiensis  , episcopus Prenestinus  , episcopus Curiensis  , episcopus Cumensis  , missi a Romano pontifice, componere, si possent, multo iam tempore uacillantem statum Galliarum. Nec tamen cum rege sermonem communicare sepius rogati consenserunt,  donec secundum ecclesiasticas leges penitentiam professus, per iudicium eorum anathemate absolueretur, pro eo quod propter uenditas ecclesiasticas dignitates simoniace hereseos insimulatus fuisset apud sedem apostolicam. Itaque petierunt uerbis Romani pontificis, ut sinodum tenere intra [1284 1Kb] Gallias pace episcoporum sinerentur. uehementer hoc [1285 1Kb] abnuerunt omnes episcopi tanquam inusitatum longeque a suis rationibus alienum, nec se huius auctoritatis priuilegium ulli alii preterquam ipsi Romano pontifici umquam delaturos affirmabant  . Siquidem intenderat Romanus pontifex ut omnes episcopos et abbates, qui sacros gradus precio redemissent, discussione habita, deponeret; iamque hac de causa Babenbergensem episcopum et alios  nonnullos ab omni diuino officio suspenderat, donec coram uenientes inustum sibi crimen hereseos digna satisfactione purgarent. Et rex quidem cupide [hoc [1286 1Kb] ] uolebat odio Wormaciensis episcopi et quorundam aliorum, qui cum bello Saxonico offenderant; quos hac calumpnia inuoluendos et dignitatis sue detrimenta passuros, spe certissima presumpserat. Sed quia per legatos res tanta confici posse desperabatur, consulto in audientiam ipsius Romani pontificis dilata est.

Rex, dimissis legatis, non solemni more indictam expeditionem, sed repentino ac tumultuario milite  collectum exercitum ducere [parabat [1287 1Kb] ] in Ungariam, comperto quod Salomon rex Ungariorum a Ioiade, Beli filio, bello [1288 1Kb] impetitus [1289 1Kb] et  tribus iam preliis uictus, amisso exercitu. uix de regno effugisset. Ut eius miserie subueniret, et affinitati prestabat, quam tradita illi [1290 1Kb] in coniugium sorore sua contraxerat, et utilitatibus propriis, quia magnam ei partem regni sui pollicitus fuerat, si eius beneficio [1291 1Kb] expugnatis hostibus in regnum restitueretur. Cumque Ratisponam uenisset. insecuta est eum legatio familiarium eius, nunciantium quod Willehelmus cognomento Bostar  rex Anglorum, ab [1292 1Kb] archiepiscopo Coloniensi uana pollicitatione illectus, cum magno exercitu aduentaret, regni sedem Aquisgrani occupare paratus. Territus rex tam atroci nuncio, ac priuate rei curam externis negociis antehabendam ratus, omissa [1293 1Kb] in Ungariam expeditione,  ad Renum concitus remeauit. Pentecosten Mogontie celebrauit , splendide ac populariter ab archiepiscopo Mogontiacensi acceptus atque habitus. Inde cum Coloniam ire instituisset, multum spirans irarum et comminationis in archiepiscopum Coloniensem, ille, missis in occursum eius nunciis, mandauit falsam omnino ac scenicis figmentis similem esse fabulam quam in eum emuli sui composuissent, hi nimirum qui eum paulo ante urbe expulissent, et nunc ad opprimendum eum, quoniam armis non possent, mendaciis grassarentur; se non ita rationis expertem uel communis commodi negligentem esse, ut in ultionem priuate iniurie patriam suam barbaris prodere uelit, nec ea leuitate a puero uitam [1294 1Kb] instituisse, ut quisquam sanum aliquid sapiens  tam inepta de se suspicari possit [1295 1Kb] . Impetrata per legatos coram ueniendi copia, in Andernachin [1296 1Kb] regi occurrit. Cumque rex de his que compererat [1297 1Kb]  seuerissime questionem promulgaret, prodite qui dem rei publice crimen, quod obiiciebatur, sacramento purgauit. Cetera que delata fuerant, ait rex se ueteri amicitie ac pontificali nomini [1298 1Kb] condonare, nec pro iure suo expostulare uelle. Ita non extincto sed interim cohibito furore, Coloniam processit. Ibi postero die ad iudicandum populo assedit, sperans, per accusationem [1299 1Kb] eorum quos archiepiscopus propter iniurias suas [1300 1Kb] pena affecerat, occasionem sibi futuram, ut eum, seditione concitata, rursus ciuitate exturbaret, uel propter oppressos per calumpniam innocentes saltem reum maiestatis faceret. Sed ille omnes accusationum [1301 1Kb] strophas  responsi ueritate [1302 1Kb] ac sententiarum grauitate tamquam aranearum telas dirupit [1303 1Kb] . Postquam  rex innocentia [1304 1Kb] eius ac uite integritate consiliis quoque omnia septa uidit, nec ullum patere locum calumpnie, ad aliud se uertit genus iniuriarum. Exegit ab eo, non precibus quidem ut oportuit, sed imperiosa quadam auctoritate, ut Coloniensibus admisse in se temeritatis ueniam daret, excommunicatosque ecclesie reconciliaret; preterea ut, ad firmamentum conseruande erga se in perpetuum fidei, sex sibi ex militibus suis obsides daret. Utrumque ille cum magna constantia negauit: obsides quidem, quod nullus regum priorum tale quid ab aliquo precessore [1305 1Kb] suo postulasset; excommunicatorum [1306 1Kb] autem reconciliationem, quod sine digna penitentie satisfactione excommunicatos in ecclesiam recipi leges ecclesiastice  uetarent. Imminebat ille uehementer, comminans omnia se incommoda [1307 1Kb] illaturum, et cuncta que illius sint ferro et igne demoliturum. Perstabat hic fixus in proposito, dicens se mori [1308 1Kb] quidem paratum, si ipse cum Coloniensibus conspirasset ad eum interficiendum, sed numquam retinende uite studio ab iure [1309 1Kb] ad iniuriam declinaturum. Diu anceps erat pugna, et utrorumque milites magna concusserat sollicitudo expectatione tam tristis spectaculi. Tandem euictus rex ab his quorum consiliis plurimum tribuebat, flexit sententiam, et ait malle se cum eo beneficiis certare quam maleficiis, et, si eum fidum sibi deuotumque in causis rei publice experiretur, primum deinceps inter amicos habiturum. Hoc modo reconciliatus archiepiscopo,  Aquasgrani [1310 1Kb] perrexit, et aduersus ea que de irruptione barbarorum fama uulgauerat, eam regni partem, quantum poterat, communiuit [1311 1Kb] .

 Ruothardus [1312 1Kb] , abbas Herueldensis monasterii, 5 Idus Iunii decessit, uir in sacris Scripturis adprime eruditus et sic ad loquendum [1313 1Kb] expeditus, ut nemo illa etate uerbum Dei copiosius, nemo subtilius, nemo elegantius tractaret. Alias in obseruatione sancte regule paululum quam mores et tempora expeterent remissior erat. Is miro iudicio Dei. qui quos diligit corripit, et flagellat omnem filium quem recipit , ante diem mortis sue sensu defecit, et per continuos duos annos et sex menses frenesi pariter et epilempsi [1314 1Kb] grauissime uexabatur. Defunctus est autem anno [1315 1Kb] integro et sex mensibus exactis posteaquam abbatia se abdicauerat. Quod tamen factum adeo penitens deflebat, quotiens a stupore atque hebetudine mentis paululum  respirauerat, ut ambiguum esset, morbo [1316 1Kb] an merore grauius acerbiusque tabesceret.

Mediante Iulio regressum regem de Luteringia [1317 1Kb] Wormaciam iterum adierunt legati regis Ungariorum, orantes obnixe ut, memor affinitatis, memor acte simul a puero etatis, maturius [1318 1Kb] subueniret expulso. Et, quia preces tardius mouebant priuatis occupationibus intentum, datis 12 obsidibus fidem [1319 1Kb] ei firmabant [1320 1Kb] quod, si eius beneficio in regnum restitueretur, deinceps ei tributarius dictoque obtemperans foret, et sex ei munitissimas Ungarie ciuitates in argumentum numquam irrumpende fidei traderet. Hac mercede redemptus, ilico, missis circumquaque nunciis, principes in expeditionem solemni  indictione euocauit. Sed alii temporis angustias, alii rei familiaris inopiam, plerique quod opes sue bello Saxonico nimium attrite fuissent, item alii aliud excusationis genus obtendentes, omnes pariter militiam detrectabant. Ipse tamen, ne tantum rei publice commodum, casu [1321 1Kb] oblatum, sua ignauia corrumperetur, gregario  tantum ac priuato milite contentus, infesto exercitu ingressus est Ungariam, et nonnullas eius regiones hostiliter peragrauit. Porro Ioas, qui Ungariam occupauerat, comperto eius aduentu, summa industria id operam dedit ut, in locis in quibus irruptio hostium timebatur, nichil homines alimentorum, nichil animalia pabulorum reperirent, et sic ipse cum omnibus [1322 1Kb] in quandam insulam, propter locorum difficultatem  omnino hostibus inaccessibilem, se contulit. Exercitus regis, qui ad tanti [1323 1Kb] belli administrationem nichil sumptuum preparauerat, grauissima statim laborabat inedia, adeo ut homines plerosque, animalia pene omnia breui pestilentia et fames consumerent.  Qua [1324 1Kb] necessitate compulsus rex, nullo insigni facinore perpetrato, Ungaria excessit, et post festum sancti Michelis Wormaciam reuersus , ordinatis ibi pro tempore et copia regni negociis, Ratisponam rediit; dispositum habens, id quod reliquum erat temporis usque ad natiuitatem Domini in peragrandis [1325 1Kb] Baioarie atque Alemannie [1326 1Kb] ciuitatibus insumere.

Hildebrandus papa, cum episcopis Italie conueniens iam frequentibus sinodis, decreuerat ut secundum instituta antiquorum canonum  presbiteri uxores non habeant, habentes aut [1327 1Kb] dimittant aut deponantur, nec quisquam omnino ad sacerdotium admittatur, qui non in perpetuum continentiam uitamque celibem profiteatur. Hoc decreto  per totam Italiam promulgato, crebras litteras ad episcopos Galliarum transmittebat, precipiens ut ipsi quoque in suis ecclesiis similiter facerent, atque a contubernio sacerdotum omnes omnino feminas perpetuo anathemate resecarent. Aduersus hoc decretum protinus uehementer infremuit tota [1328 1Kb] factio clericorum; hominem plane hereticum et uesani dogmatis esse clamitans, qui oblitus sermonis Domini, quo ait: Non omnes capiunt hoc uerbum; qui potest capere, capiat ; et Apostolus: Qui se non continet, nubat; melius est enim nubere quam uri , uiolenta exactione homines uiuere cogeret ritu angelorum, et dum consuetum cursum nature negaret, fornicationi et  immunditie frena laxaret; quod si pergeret sententiam confirmare, malle se sacerdotium quam coniugium deserere, et tunc uisurum eum, cui homines sorderent, unde gubernandis per ecclesiam Dei plebibus angelos comparaturus esset. Nihilominus ille instabat. et assiduis legationibus episcopos omnes socordie ac desidie arguebat, et nisi ocius iniunctum sibi negocium exequerentur, apostolica se censura in eos animaduersurum comminabatur. Archiepiscopus Mogontinus sciens non paruo constare operam hanc ut tanto tempore inolitam consuetudinem reuelleret [1329 1Kb] , atque ad rudimenta nascentis ecclesie senescentem iam [1330 1Kb] mundum reformaret, moderatius agebat cum eis; et primo eis in dimidium annum inducias et deliberandi copiam  dedit, hortans eos ut, quod necessario faciendum sit, sponte faciant, et tam sibi quam Romano pontifici necessitatem adimant aliquid in eos quod secus sit decernendi. Ad ultimum congregata sinodo in Erphesfurt [1331 1Kb]  mense Octobri pressius iam  imminebat, ut, relegata omni tergiuersatione, in presentiarum aut coniugium abiurarent aut sacri altaris ministerio se abdicarent. Multas econtra illi rationes asserebant [1332 1Kb] , quibus instantis perurgentisque improbitatem eludere sententiamque cassare niterentur. Cumque aduersus apostolice sedis auctoritatem, qua se ille ad hanc exactionem preter uoluntatem propriam compulsum obtendebat, nichil argumenta, nichil supplicationes precesque [1333 1Kb] proficerent: egressi tamquam ad consultandum, consilium ineunt ut in sinodum non redeant, sed iniussi omnes in domos suas discedant. Nonnulli etiam confusis uocibus clamitabant melius sibi uideri ut, in sinodum regressi, ipsum episcopum, priusquam execrabilem aduersum [1334 1Kb] eos sententiam promulgaret,  cathedra episcopali deturbarent, et merita morte multato, insigne monimentum ad posteros transmitterent, ne quis deinceps successorum eius talem sacerdotali nomini calumpniam struere temptaret. Cum ad episcopum relatum esset hoc eos machinari, commonitus a suis ut tumultum qui oriebatur matura moderatione preuerteret, misit ad eos foras, rogauitque ut sedato pectore in sinodum regrederentur; se, cum primum oportunitas arrisisset, Romam missurum, et domnum apostolicum, si qua posset ratione, ab hac sententie austeritate deducturum. Postero die admissis in auditorium [1335 1Kb] communiter laicis et clericis, ueterem illam de reddendis decimis querelam replicat [1336 1Kb] , et quasi nichil  bello Saxonico, nichil actum sit conditionibus quibus paulo superius in Gerstingun [1337 1Kb] pax conuenerat, de integro Thuringos [1338 1Kb] omnes de iniusta decimarum retentatione [1339 1Kb] reos addicere molitur, nec recogitat hanc causam originem seminariumque extitisse omnium calamitatum quibus per plures iam annos res publica incommodissime uexabatur. Indigne nimis tulerunt [1340 1Kb] hoc Thuringi, utpote qui propter recentem belli successum tumidos adhuc spiritus gerebant, sibique uanissime [1341 1Kb] persuaserant quod post triumphatum regem et acceptum gustum audacie eorum, nullus deinceps futurus esset episcopus qui eis aliquam super hac re mouere molestiam auderet. Primo tamen temperatis responsionibus ei suggerunt, non alia [1342 1Kb] se ratione  in Gerstingun recuperande paci consensisse, quam ut legitima sua a primis diebus statuta rata [1343 1Kb] sibi  in perpetuum atque inconuulsa manerent. Cum hec replicando surdis auribus fabulam narrare  uiderentur, subito efferata mente se foras proripiunt, ad arma conclamant, et ad momentum contracta ingenti [1344 1Kb] multitudine, in sinodum prorumpunt; et nisi maturius milites episcopi intercessissent et blandiendo rationemque reddendo potius quam repugnando, quoniam uiribus impares erant, ferocientis turbe impetum inhibuissent, in ipsa cathedra episcopali episcopum oppressissent. Ita soluta est sinodus, tam episcopo quam cunctis qui assederant clericis ultima formidine consternatis, et passim per omnes ecclesie angulos latebras sibi querentibus. Statim episcopus ab Erphesfurt [1345 1Kb] discedens, reliquam partem anni usque ad epiphaniam in Heiligenstat [1346 1Kb]  exegit, et  per omnes festos dies inter sacra missarum solemnia eos qui sanctam sinodum turbauerant ad penitentiam sub episcopali banno euocauit  .



MLXXu.

Rex natiuitatem Domini Argentorati celebrauit. Cumque adessent quam plurimi ex principibus, quos ille dedita opera de toto regno ad diem festum euocauerat, habuit cum eis misterium consilii sui, et eos modis omnibus ad instaurandum bellum Saxonicum sollicitabat. Multa in presens largiebatur, plura in futurum pollicebatur, nullum postremo uel infime conditionis, qui modo conficiendis tantis rebus commodus putaretur, relinquebat, quem non dato uicissim et accepto iureiurando fidum sibi et obnoxium  faceret; cum ea potissimum pollicitatio omnes ad consentiendum inflecteret, quod sub testificatione iurisiurandi singulis promittebat, si eorum auxilio Saxoniam Thuringiamque recuperasset, quod ipsis utramque prouinciam pro arbitratu suo inter [1347 1Kb] se partiendam et perpetuo iure possidendam traditurus esset. Ita ira estuans, nichil quam sanguinem eorum qui se offenderant malebat. Quod tamen anno [1348 1Kb] integro quam maxime dissimulauerat, adeo ut principes Saxonie, quotiens ad eum uenissent, magnifice susciperet, et ad absentes pacifica sepenumero atque honorifica mandata destinaret.

Paucis post diebus Mogontiam uenit , ibique occurrit ei Ruzenorum [1349 1Kb] rex, Demetrius  nomine, deferens ei inestimabiles diuicias in uasis  aureis et argenteis et uestibus  ualde preciosis, petiitque ut auxilio sibi foret contra fratrem suum,  qui se per uim regno expulisset et regnum tirannica immanitate occupasset. Missus est protinus a rege Burchardus [1350 1Kb]  , Treuerensis ecclesie [1351 1Kb] prepositus, agere cum illo de iniuriis quas fratri intulerat, et commonere ut regno, quod iniuste [1352 1Kb] inuasisset, ultro decederet; alioquin auctoritatem et arma Teutonici regni propediem experturum [1353 1Kb] fore. Is legationi huic propterea oportunus uidebatur, quod ille ad quem mittebatur sororem eius in coniugio habebat, et ipse hac de causa apud regem, ne quid in illum interim grauius decerneretur summis precibus obtinuerat. Ruzenorum rex Dedi [1354 1Kb] marchioni Saxonico, cuius ductu eo aduenerat, a rege commissus est seruandus, donec legati reuerterentur.

 His diebus contigit graui scandalo Babenbergensis ecclesie statum labefactari. Herimannus episcopus  ecclesiam in honorem [1355 1Kb] beati Iacobi Babenberg foris murum propriis impensis extruxerat, ibique clericos 25, scientia, moribus et canonice conuersationis disciplinis haut obscuros, congregauerat, et eis que ad uictum uestitumque sufficerent affatim prouiderat. Cumque is quem congregationi prefecerat morbo preuentus diem clausisset extremum, nactus oportunitatem temporis, clericos expulit, et locum ipsum cum omnibus appendiciis suis Egberto [1356 1Kb] abbati de Sancto Michele tradidit ad [1357 1Kb] instituendum illic ordinem monasticum; non offensus crimine aliquo clericorum, cum, ut dixi,  honestissime iuxta ecclesiasticas [1358 1Kb] leges uitam instituerent; sed monastice conuersationis munditia delectatus, in toto episcopatu suo, si fieri posset, hanc solam esse uitam cupiebat; zelo quidem Dei, sed non secundum scientiam, sic emulatus Rachelis pulchritudinem, ut Lie fecunditatem  in thalamum celestis sponsi non crederet admittendam. Clerici qui expulsi fuerant, grauiter ferebant sine causa destitutos se esse stipe [1359 1Kb] ecclesiastica, qua alebantur. Clerici quoque maioris ecclesie Babenbergensis tam illorum quam suam uicem dolebant, quod scilicet non sine magna sui ordinis iniuria [1360 1Kb] tantum episcopus deferret ordini monastico. Igitur iunctis [1361 1Kb] precibus adorti [1362 1Kb] sunt eum, obsecrantes per Deum ne his, quibus nullum crimen impingeret,  sine legitima discussione et audientia eriperet canonice suscepta ecclesiastice sustentationis beneficia, nec sineret eos, destitutos spiritualis militie  stipendiis, quibus preterea nichil amplius esset rei familiaris, probro et ostentui fieri secularibus; episcopatum Babenbergensem paucas habere congregationes clericorum, et ideo non tam monachis sibi opus esse quam clericis, quorum ipsi solatio diebus solemnibus in processionibus, in susceptione hospitum uterentur [1363 1Kb] ; preterea ecclesiam, quam nouiter extruxisset [1364 1Kb] , loco celebri in mediis huc et illuc diuersantium turbarum fluctibus sitam, nec a maiore ecclesia Babenbergensi plus 30 passibus disparatam, multo clericis oportuniorem esse quam monachis, qui scilicet monachi, cum abhominationes [1365 1Kb] Aegiptiorum immolare iubeantur Domino  Deo suo, secerni a multitudine, et, sicut scriptum est, uiam trium dierum ire debeant  in solitudinem, ne, si ea que colunt et prima ducunt seculares immolent coram oculis eorum, scandalizati [1366 1Kb] , lapidibus irrisionum suarum obruant et infament sanctam et apostolicam uitam; si Deo familiarius adhereant monachi tamquam honestior et sublimior portio corporis Christi, non idcirco clericos tamquam membra putrida penitus abscindendos esse ab ecclesia, quia, licet stelle ab stellis differant in claritate, unam tamen celi faciem decentissime distinguant sua uarietate: et licet membra disparia sint et suis singula functa officiis, concordi tamen licet dispari famulatu necessitatem expleant unius eiusdemque corporis. Episcopus nec ratione mouebatur nec supplicatione, asserens honorem  quem deferret monachis in nullo preiudicare clericis, bona autem que in usus pauperum proprio labore congessisset, sui iuris, sui arbitratus esse, utrum clericis attitularet  an monachis. Clerici et inopia familiari et indignitate rei uehementer exacerbati, regis et omnium principum regni aures cottidiana proclamatione obtundebant [1367 1Kb]  pro iniuria sua. Cumque nichil usquam opis [1368 1Kb] , nichil spei esset, uersi ad ualidissimum illud, quod in sancta [1369 1Kb] ecclesia ultime semper necessitatis unicum esse presidium consueuit, Romam pergunt, et [1370 1Kb] recitata Romano [1371 1Kb] pontifici per ordinem sue calamitatis historia, apostolice sedis patrocinium contra tanti calumpniatoris uiolentiam suppliciter implorant. Adest simul tocius cleri Babenbergensis  legatio, querelam ingeminant et Romani pontificis patientiam uehementer incusant, cur ecclesiam Dei tam diu sinat hominis heretici communione  [1372 1Kb] maculari; qui non ut pastor per ostium, sed ut fur et latro per simoniacam heresim et ingentium pecuniarum profusionem irrepserit in ouile ouium; qui apud predecessorem eius Nicolaum  papam tanti criminis insimulatus, ut dici solet, ignem gladio  , hoc est heresim periurio purgauerit; qui cathedam episcopalem et sancte predicationis ministerium, expers ipse omnino litterarum, contra sacros canones impudenter occupasset; qui ante episcopatum cunctis capitalibus criminibus atque omni proborum genere Mogontine ciuitati, in qua nutritus sit, celebrem se spectabilemque fecerit; qui pecuniariam atque usurariam artem, qua a puero sit institutus, postquam celestium  talentorum negociator constitutus sit, multo sollicitius exerceat, ita ut abbatias et ecclesias intra [1373 1Kb] diocesim suam sitas, quas fede comparauerit, fedissime uendat, et familiam  Babenbergensis ecclesie, paulo ante opulentissimam ac bonis [1374 1Kb] omnibus florentissimam, ad summam redegerit paupertatem ; quia nunc super omnia mala sua, ut in uestimentis ouium liberius lupinam exerceat feritatem et facilius illudat simplicium innocentie, transfiguratus in angelum lucis angelus satane  clericos absque ulla discussione de ecclesiis suis eiiciat, atque omnibus in quibus possit locis uitam monasticam, non tam amator religionis quam subdolus [1375 1Kb] simulator, instituat. Postremo per Deum omnipotentem exorant  ut, tandem aliquando expergefactus, Simon Petrus baculum pastoralis zeli exerat contra lupum improbe rapientem et dispergentem oues  Dei; et Simonem magum , iterum in ecclesia Dei nummulariorum mensas  et era proponentem, cum pecunia sua mittat in perditionem. Romanus pontifex iam pridem eum a sacri altaris ministerio suspenderat. Presenti autem relatione efferatus, absque dilatione excommunicauit eum, ea scilicet ex causa quod, de grauissimis criminibus iam olim accusatus et ut causam diceret crebro per biennium Romam euocatus, uenire contempsisset. Clericis quoque, qui se per calumpniam expulsos querebantur, ecclesiam suam restitui precepit,  et destinatis ad clerum Babenbergensem litteris mandauit ut se a communione illius abstinerent, contestatus quam sancte, quod, si [1376 1Kb] communionem aliquando, at [1377 1Kb] pontificatum, quem contra ecclesiasticas leges inuasisset, numquam deinceps se uiuo recepturus foret  . Quod ubi clericis Babenbergensibus legati sui retulerunt, et  iram ueterem armauit tante pollicitationis fiducia. Occultata interim apostolice sedis legatione, mittunt ad episcopum, qui tunc temporis Babenberg consistebat, eique denunciant ut quantocius de urbe discedat; non posse eum ultra sibi episcopum esse, quoniam et episcopatum per simoniacam heresim contra ecclesiasticas sanctiones cemisset, et eum administrare, ignarus omnino litterarum, non posset. Atrocissime per se legationi adiecta est grauis contumelia. Adolescens quidam ex numero clericorum, et animis ferox et etate, uersiculum breuem ex psalterio proposuit: Huius, inquit, capituli non misticum sensum, non allegoricam significationem, sed uerbum ex uerbo fidus interpres si mihi recte explicaueris, ego te omni questione liberatum,  cunctis criminibus quibus te impetimus, absolutum, dignissimum plane episcopatu pronunciabo. Ille insolita re attonitus, cum quid hoc esset, unde noua hec et inusitata mitium antehac clericorum asperitas procederet, turbulentus sciscitaretur, et dictis atrocibus responsa atrociora redderet, repente in medium procedunt legati sedis apostolice et, preter litteras quas manibus preferunt, uiua uoce ei ex nomine Romani pontificis denunciant ut nullum deinceps pontificalis officii ius potestatemque habeat, sciatque se apostolice excommunicationis gladio de corpore uniuersalis ecclesie precisum [1378 1Kb] esse, propterea quod obiectum sibi crimen simoniace hereseos, totiens apostolicis epistolis Romam euocatus, purgare distulisset. Precipiunt etiam clericis  Babenbergensibus, ut nullum ultra ei tamquam episcopo honorem reuerentiamque deferant, sed ab eius communione omni modo [1379 1Kb] se abstineant, ne deprehensi tamquam ecclesiastice sanctionis transgressores, similem cum eo sortiantur [1380 1Kb] excommunicationis uindictam. Ibi primum episcopus circumuentum se fraude clericorum suorum aduertit. Quibus acriter insistentibus ut quantocius episcopatu abdicatus abscederet, cum nulla ratione satisfacere posset, assererentque sub testificatione nominis diuini nullum se in ecclesia opus Dei acturos fore, ipso in ea persistente: incertus contususque animi misit ad episcopum Mogontinum, fidissimum sibi amicum, quem multis sepe beneficiis priuatim  et publice sibi deuinxisset, quique omnium que in adquirendo uel administrando episcopatu gessisset, conscius sibi particepsque extitisset, rogauitque ut quam citissime ueniret, et tumultuantem intestinis simultatibus clerum quoquo posset modo compesceret. Ille nichil moratus affuit, egitque, ut rogabatur, cum clericis, ne, obliti pudoris ac modestie  sue, in episcopum suum, quem propter Deum patris loco uenerari debuissent, sine causa exardescerent, cum eos nec dicto nec facto, quod iuste in querelam uocare possent, sciens prouocasset, uel si quid quod eos lederet forte inscius admisisset, se cognitore atque arbitro paratus esset quouis modo satisfacere offensis; parcerent, si minus eius innocentie, at honori atque existimationi proprie, ne ad contempnendos episcopos suos ceteri per orbem terrarum clerici hoc animarentur exemplo, et rebellionis atque contumacie pestilens hic morbus, sumpto a Babenbergensibus initio [1381 1Kb] , totum inficeret corpus gregis dominici. Nihil illi placationis, nichil laxamenti admittentes, grauissimis eum conuiciis confutarunt, iustissime [1382 1Kb] dicentes, in eum  quoque apostolice excommunicationis anathema [1383 1Kb] procedere debuisse [1384 1Kb] , qui hominem omnibus probris infamatum et nichil in moribus, nichil in scientia dignum sacerdotio afferentem, per simoniacam heresim episcopum ordinasset; nec ad excusandas accusationes [1385 1Kb] in peccatis obtendere posse ignorantiam, cum actus eius omnemque uite institutionem, tamquam qui in laribus suis diu familiarissime obseruatus sit, optime cognouisset: et omnibus que in cemendo episcopatu acta sint medius ipse atque intimus interfuisset. uidens archiepiscopus, obstinatos in contentione clericos nulla ratione mitigari [1386 1Kb] posse, ne quid pro amico suo intactum intemptatumque relinqueret, assumpto eo, Romam  ire statuit, sperans Romanum pontificem uel pecunia uel supplicatione expugnari posse, ut eum crimine atque anathemate absolueret. Sed inter eundum reputans haut satis [1387 1Kb] tutum esse ut eum, non prius explorato Romani pontificis animo, Romam perduceret, suasit ei, in extrinsecis ecclesie Babenbergensis possessionibus reditum suum prestolari; et ipse cum paucis, ut instituerat, concitus Romam contendit. Quo dum uenisset, uix et egre ut a Romano pontifice in communionem susciperetur obtinuit, et, qui alienis [1388 1Kb] criminibus patronum se parauerat, ipse de propriis insimulatus, quod Babenbergensem [1389 1Kb] episcopum per simoniacam heresim sciens ordinasset, pene gradus sui periculum incurrerat. Ad ultimum discedenti iussum est  ut ab eius communione omnino [1390 1Kb] abstineret, et  promulgatam aduersus eum apostolice excommunicationis sententiam omnibus Teutonici regni principibus notam faceret, et, cum primum conficiende rei temporis oportunitas arrisisset, alium pro eo Babenbergensibus episcopum ordinaret. Quod ubi Babenbergensi episcopo compertum est, nullam deinceps spem sibi reliquam nisi in clementia Romani pontificis fore ratus, conductis qui causam suam apud sedem apostolicam dicendi arte tuerentur, Romam perrexit. Sed Romani pontificis constantia et inuictus aduersus auariciam animus omnia excludebat argumenta humane fallacie. Multis lacrymis, multis supplicationibus, multis [1391 1Kb] rethorica arte compositis disceptationibus, uix hoc solum obtinuit, ut ea conditione anathemate absolueretur, quatenus,  ubi primum [1392 1Kb] in patriam redisset, monasterium ingrederetur, atque ibi deinceps, a cunctis in perpetuum seculi actibus feriatus, scandalizatam sua ambitione Ecclesiam digna satisfactione defleret  . Ita regressus in patriam, cum iussa Romani pontificis retulisset ad milites suos, quibus se multa largitione admodum popularem acceptumque fecerat, uehementer restiterunt [1393 1Kb] , indignissimum fore dicentes et nulla retro maiorum memoria in ecclesiis Galliarum hoc accidisse, ut sine publica audientia et canonica discussione, quod nec infimis quidem gradibus competeret, episcopus deponeretur; non hanc priuatam illius esse iniuriam, ad communem pocius spectare contumeliam omnium, qui tuende Babenbergensis  ecclesie dignitati operam suam deberent et eius episcopo sub iureiurando fidem dixissent; et ideo extrema omnia prius se [1394 1Kb] experturos esse, quam seruatum ad sua tempora illius ecclesie honorem sinerent fedissimo hoc exemplo contaminari. His ille promissis animatus, neglecto Romani pontificis decreto, Babenberg rediit, ibique 4 uel 5 ebdomadas commoratus, preter altaris officium, in ceteris omnibus, que scilicet ad exteriorem episcopii administrationem pertinebant, nullo modo iure suo cedebat, irritam reputans excommunicationem, quam non canonice in se promulgatam cauillabatur. Quibus diebus in ciuitate Babenbergensi nullum publice actum est opus Dei, clericis refugientibus atque omnino execrantibus communionem eius.  Ceteram [1395 1Kb] eius anni partem in extrinsecis  Babenbergensis ecclesie possessionibus, militum suorum presidio fultus, exegit. uerum neque rex neque episcopus, neque alius quisquam qui sanum saperet, ei communicare uolebat.

Rex pascha Wormacie celebrauit . Quo dum ad salutandum eum quidam ex principibus Saxonie pergere instituissent, missi obuiam eis legati denunciauerunt ut ocius in sua redirent; alioquin haut tuto uisuros esse faciem regis, quem post tam graues contumelias digna adhuc satisfactione non placassent [1396 1Kb] . Ibi primo malum, quod ceruicibus impendebat, aduerterunt. Rex, omnibus que bello administrando necessaria erant affatim prouisis [1397 1Kb] iam et instructis, solemni edicto cunctis qui in regno suo erant expeditionem indixit in Saxoniam;  diemque et locum statuit coadunandi exercitus, uidelicet 6 Idus Iunii, in possessione Herueldensis monasterii in loco [1398 1Kb] qui dicitur Bredingin [1399 1Kb] . Misit etiam legatos ad Saxones, qui tunc ineundi consilii gratia frequentes Goslariam conuenerant, dicere eis, memorem se grauium in uriarum, uiolate regie maiestatis, et turpis fuge qua extremo in periculo uite consulere coactus fuisset; nec se cunctis generaliter Saxonibus crimen hoc intendere; paucos fuisse principes, qui imperitam multitudinem et naturali leuitate semper nouarum rerum auidam hac [1400 1Kb] rabie inflammassent; ab his concitate seditionis et turbate rei publice penam se, quoniam legibus non potuerit, armata manu  exacturum [1401 1Kb] ; proinde rogare se ceteros et sub interminatione gratie sue [1402 1Kb] precipere ne hostes publicos armis aut opibus tueantur; si obediant, ueniam se eis dare ueteris culpe, quod tam inusitati facinoris socii participesque antehac extitissent; sin autem, excusationem deinceps non habituros esse peccati, quod scientes premonitique admisissent. Ad hec Saxones: Gratissimam [1403 1Kb] , aiebant, habemus legationem; et nisi principes nostri de omnibus que obiiciuntur iuxta magnificentiam regiam ei satisfacere spondeant, eos sine mora uel captos et in uincula coniectos [1404 1Kb] eius examini reseruabimus, uel in fauillam redactis omnibus que ad eos pertinent, Saxonia procul effugabimus. Quod si iustis et regio nomine dignis conditionibus parati sunt uel  obiecta purgare uel que peccauerunt expiare, oramus et per Deum obtestamur ut honori pocius suo quam iracundie consulat, nec ante publicam principum ceterorum audientiam et legitimam discussionem aliquid in eos, quod se non deceat, decernat; diem pocius statuat, locum designet, copiam det tuto coram  ueniendi et tuto causam dicendi, ut secundum palatinas leges  iusta examinatione habita, uel puniat conuictos uel absoluat innocentes. Quod si ira immoderatior nullam admittit satisfactionem, nec alio pacto quam sanguine principum nostrorum restingui poterit, quid prodest ambiguis responsionibus sententias inuoluere? Extreme [1405 1Kb] impietatis fore iudicamus, ut principes nostros deseramus et eos pro nobis iugulandos obiiciamus, quos haut dubie scimus nullo priuato odio uel gratia, sed sola [1406 1Kb] tuende salutis nostre et uindicande libertatis nostre causa, contra regem arma sumpsisse. Quapropter id supplices petimus, ut eadem nobis et illis uenia coucedatur admisse presumptionis, aut si nulla supplicationum uictima expiari potest quod fecimus, eodem in nos et illos  supplicio animaduertatur [1407 1Kb] . Tunc Bucco Halberstatensis episcopus, Wecel [1408 1Kb] archiepiscopus Magadaburgensis, Magnus dux Saxonie, Otto dux quondam Baioarie, et ceteri principes quos rex specialiter tam truculenta comminatione impetebat, dixerunt nequaquam se sibi conscios esse quod pacem, que anno priore in Gerstingun [1409 1Kb] conuenerat, facto aliquo uel dicto uiolassent. Nam si rex instinctu eorum uel consilio factum suspicaretur ut ecclesia in Hartesburc [1410 1Kb] incenderetur, thesauri [1411 1Kb] diriperentur, corpora sepulchris eicerentur, aut aliud aliquid contra statutum illius conuentionis perpetraretur: paratos se esse ut quauis [1412 1Kb] conditione, quam modo ceteri principes regni equam iudicassent,  crimen refellerent et innocentiam suam assererent; insuper ipsam ecclesiam propriis impensis ambitiosius quam fuerat instaurarent [1413 1Kb] , amplioribus ornamentis excolerent; omnia etiam, que ineptum uulgus, maligno spiritu suscitatum, ausu nefario infregisset, diripuisset, temerasset, multiplicius restituerent; super hec omnia auri et argenti et prediorum suorum, quantum saluo pudore suo et regni [1414 1Kb] maiestate accipere uellet, prompta mente darent, dummodo in gratiam rediret, et gladium, quem in ceruices eorum et in euersionem tocius Saxonie iratus extenderat, placatus remitteret in uaginam.  Quod si obstinatum aduersus omnes preces et supplicationes animum gereret, se deinceps contra eum nec arma laturos nec aciem  instructuros, sed nudis pedibus uenienti obuiam processuros, et sententiam, quamcumque uel iratus dictasset, porrecto iugulo excepturos. In hec uerba nuncios regis dimiserunt, et ipsi protinus suos eadem ad eum [1415 1Kb] responsa deferentes destinarunt. Quos ubi rex aduenire comperit precepit ut nulla ratione  in conspectum suum admitterentur, mandauitque eis per occultos indices [1416 1Kb] ut quantocius recederent, nec se oculis eius, cui contumeliam fecissent, sic temere ingererent; alioquin regia censura coherciturum se hostes publicos et insidiatores regni, qui sub pretextu legationis mendacia sua per populum sererent ad sollicitandos animos principum et expeditionem suam impediendam. Ita legati sine effectu reuersi sunt. Iterum alios atque alios miserunt; sed eodem omnes rigore obfirmatas contra se tam fores quam aures regias inuenerunt. Semel cum unus legatorum, captata loci et temporis oportunitate, se improuisus in conspectum regis proripuisset, et que in mandatis habebat proloqui cepisset, uix ad primum sermonis exordium dato  silentio statim cum graui indignatione reiectus est, et cum ab Oudalrico [1417 1Kb] , quodam regio satellite, in crastinum seruandus abductus uel pocius abreptus fuisset, proximo [1418 1Kb] mane, elusis custodibus, uix uita comite effugit.

Dehinc crebris legationibus adorti ducem Ruodolfum [1419 1Kb] , ducem Berhtoldum [1420 1Kb] , ducem Gozelonem et ceteros principes, quos superiore bello coniurationis socios habuerant, fidem implorant, federis quod pepigissent [1421 1Kb]  admonent, obtestanturque [1422 1Kb] per Deum, per cuius nomen in unius eiusdemque [1423 1Kb] militie sacramenta iurassent, ut [1424 1Kb] assint periclitantibus, et sicut prius gerendo bello fauorem suum, ita nunc reparande paci, quoniam  eos belli peniteat, auxilium consiliumque suum non subtrahant. Sed regis prudentia, qua supra [1425 1Kb] etatem suam mirum in modum callebat, omnia sepserat, omnes uias, omnes aditus obstruxerat. Siquidem a cunctis principibus suis iusiurandum acceperat, quod nullas eorum legationes se inconsulto susciperent, quod eos nec armis publice nec consiliis secreto tutarentur, nec sibi pro eis preces aliquando supplicationesque deferrent, donec se accepte ab eis ignominie maculam digna animaduersione eluisse [1426 1Kb] ipse iudex testisque fateretur. Ita, quocumque intendissent, quamcumque uiam pertemptassent, omnia obfirmata, implicata, impedita repererunt.

Exin [1427 1Kb] crebra per Saxoniam Thuringiamque  conuenticula faciunt, quid [1428 1Kb] facto opus sit consulunt; discussis et euentilatis omnibus que tanto malo remedium aliquod polliceri uidebantur, cum  nulla usquam humani auxilii spes eluceret, statuunt unanimiter a Deo sibi deinceps querendum esse subsidium, qui solus tam obstinatam regis ferocitatem emollire et rem implicitam expedire queat [1429 1Kb] . Iubent ergo ut per totam Saxoniam et Thuringiam, depositis cultioribus indumentis [1430 1Kb] , sacco et laneis uestiantur [1431 1Kb] , cibo et potu statutis diebus abstineant, sumptus [1432 1Kb] in pauperes pro sua quisque re familiari conferant, et, per ecclesias nudis pedibus discurrentes, Deum communi lamentatione deprecentur ut manum suam, que [1433 1Kb] , humano ubique cessante adiutorio, sola iam possit opitulari, undique conclusis ad ereptionem eorum extendat. Preterea placet ut, die quo regis exercitus iuxta publicam indictionem in Bredingen [1434 1Kb] coadunandus [1435 1Kb]  conueniret, ipsi in loco qui dicitur Lupezen [1436 1Kb]  sex milibus ab eis disparati, castra locarent, et, iterum atque iterum repetitis supplicationibus aures eius et principum eius obtundentes, si euincerent, gratias Deo; sin autem, in eodem loco uenientem prestolati, collatis signis, equissimo iudici Deo rem committerent.

Superueniunt etiam hinc Luticiorum, hinc Polenorum [1437 1Kb] nuncii, suam utrique operam, socias manus et pares, ad cuncta que belli artibus transigenda sint, animos pollicentes; et quod parati sint, die quem [1438 1Kb] Saxones designauerint, armatorum copias quam maximas in Saxoniam mittere, uel [1439 1Kb] , si hoc malint, contra Danos  et alias gentes quas uulgatum erat ad irruptionem Saxonie a rege sollicitatas esse, stationes [1440 1Kb] iugesque excubias agant, ut hac parte sollicitudinis exonerent alias occupatos. Hoc nuncio paululum recreatis animis, digressi, quantum temporis supererat usque ad diem coadunandi exercitus, in ieiuniis et uigiliis exigunt, ecclesias indefessi obsident, in cinere uolutantur et cilicio, noctes perinde ac dies precibus insumunt, nullum postremo religionis genus, quod ad placandum Deum ecclesiastica traditione comparatum sit, pretermittunt. Sed ira Dei, que in eos exarserat, maior erat quam ut lacrimis restingui, hostiis et muneribus mitigari posset [1441 1Kb] .

Rex pentecosten Wormacie cum paucis celebrauit , principibus in preparationem militie  singulis priuata sollicitudine occupatis. Statuta [1442 1Kb] die uenit in Bredingen  cum infinita multitudine, planeque omnium unanimi consensu constitit.  nulla umquam retro maiorum memoria tantum exercitum, tam fortem, tam militariter instructum, in regno Teutonico a quoquam rege contractum fuisse. Quicquid in regno episcoporum erat, quicquid ducum, quicquid comitum, quicquid ecclesiasticarum aut secularium dignitatum, omnes summa ui, summa ope in hoc bellum enisi conuenerant. Nemo prorsus, nisi quem forte grauis admodum et omnino inexplicabilis necessitas excusasset, aberat. Episcopus Coloniensis, causatus [1443 1Kb] impium fore si calamitatis que oppressura esset fratrem suum Magadaburgensem episcopum et consobrinum suum Halberstatensem [1444 1Kb] episcopum, spectator adesset, uacationem impetrauerat, haut grauate hoc concedente rege, eo quod post primam defectionem inuisum  semper eum suspectumque [1445 1Kb] habuisset. Leodiensis [1446 1Kb] episcopus, uir preter decrepitam etatem longa etiam egritudine exhaustus, reginam interim seruandam susceperat, et hac occasione ipse quoque militia defungebatur. Uterque tamen milites suos amplissimo numero transmisit. Dux quoque Bemorum aderat, tanto stipatus agmine, ut se solum bello Saxonico sufficere posse, uana spe elusus, arbitraretur. Wideradus abbas Fuldensis, preter quod ab ineunte etate uno pede grauiter claudicauerat, iam per biennium ita paralisi dissolutus erat, ut nisi baculo aut ministrorum humeris innixus nusquam progredi posset. Eum tamen nec tam molesta ualitudo excusare poterat a militia, id potissimum  curante rege ut omnium principum suorum titulis ac fascibus quam maxime insignem faceret expeditionem. Cumque ad locum coadunandi exercitus feruentissima estate uehiculo sedens pergeret, strepitu circumfuse multitudinis et ui concitati pulueris suffocatus, pene spiritum exalauerat. Relatus in monasterium, a stupore quidem mentis post paululum respirauit, nullum tamen ultra uerbum proloqui potuit, atque ita deinceps per 6 ebdomadas grauissima corporis molestia decoctus, 17 Kalendas Augusti humanis rebus exemptus est. uir plane feruentis in Deum fidei, suis tamen omnibus admodum inuisus, propterea quod in diebus eius Fuldense nomen multis calamitatibus uehementer attritum et pene omnino oblitteratum fuisset. Sed ad  ceptum, unde digressi sumus, redeamus.

Misssi a rege exploratores speculari exercitum Saxonum [1447 1Kb] , retulerunt eos, multitudine et armis haud impares, cetero belli apparatu etiam superiores esse; opes multas et sufficientes in longum quoque  tempus sumptus conuexisse; nichil permotos tantorum hostium aduentu, in proximo castra locasse; post laborem itineris otioso iam animo, fixis [1448 1Kb] tentoriis, recreando corpori indulgere; hoc statuisse, ut legatos supplices de pace mittant, si non impetrent, equo certamine adoriantur uenientes. Facile et contemptim [1449 1Kb] hoc auditum est ab his qui cum rege erant, passim iactantibus nec ferreas uel [1450 1Kb] adamantinas acies multitudini [1451 1Kb] et uirtuti sue inexpugnabiles fore; secum esse militem lectissimum, qui in faciendis stipendiis etatem exegisset, et quem singuli principes, diligenti delectu [1452 1Kb] habito, de toto orbe exquisissent; illinc uulgus esse ineptum, agriculture pocius quam militie assuetum, quod non animo militari sed principum terrore  coactum, contra mores et instituta sua in aciem processisset, et ideo non expectaturum ut commisso certamine comminus stricto ense feriret et feriretur, sed ante commissum prelium solo concurrentis exercitu strepitu et clamore terrendum fugandum et fundendum esse [1453 1Kb] . Rex non tam metuebat ne prelio quam ne supplicatione uinceretur, neu principes sui eis bellum inferre irreligiosum [1454 1Kb] ducerent qui se ad quascumque conditiones pacatissimos [1455 1Kb] preberent, et ignominie sue uindicta, qua nichil ardentius cupiebat, e manibus sibi raperetur. Hoc precauens, quam maxime satagebat ut ante exercitus committerent, quam legati Saxonum pacem postulaturi uenirent; plurimum in hoc ipsum  annitente [1456 1Kb] duce Sueuorum Ruodolfo, propterea quod, anno priore regnum affectasse infamatus, suspicionem hanc nouis erga regem studiis abstergere cupidissime uolebat  .

Profectus rex de Bredingin [1457 1Kb] , die prima uenit in Elenen  . Sequenti die precipitato nimium gradu duorum pene dierum iter confecit [1458 1Kb] , atque in Beringe  castra posuit , haut multo a Saxonibus interuallo. Iam, fixis [1459 1Kb] tentoriis, singuli que exhaustis lassitudine corporibus necessaria forent circumquaque dispersi prouidebant, rex etiam refrigerandi gratia se in lectum reclinauerat, cum subito dux Ruodolfus ingrediens nunciat Saxones breuissimo spacio abesse, et, incertum negligentes an ignaros aduenientium hostium, inter epulas  et pocula ineptis lasciuire lusibus, quasi [1460 1Kb] uel ad punctum temporis inultum habeant quod sumpta contra rem publicam et leges maiorum arma sic improbe conspectibus regis [1461 1Kb] inuexissent; ignominiam hanc Teutonici regni nullis deinceps seculis  abolendam esse; placere sibi, cum adhuc maior pars supersit diei, ut acies instruatur, prelium committatur, uel, si prelium detrectantes intra [1462 1Kb] castra se tutentur ipsa castra admoto exercitu expugnentur. Rex ei pronus in terram gratias agit, et huius beneficii quoad [1463 1Kb] uiuat numquam se immemorem futurum, Deo in testimonium ascito, pollicetur. Ita ambo se tentorio proripiunt. Dato ad pugnam signo, ocius omnes assunt; longe lateque [patentes [1464 1Kb] ] campos occupant; singuli duces suas seorsum [1465 1Kb] legiones instruunt. Et quia nec situs loci nec multitudo patiebatur ut uno eodemque tempore omnibus una fieret manus conserendi copia, datum negocium est duci Ruodolfo ut ipse cum suis prima acie confligeret, peculiari scilicet Sueuorum  priuilegio  , quibus ab antiquis iam diebus lege latum est ut in omni expeditione regis Teutonici ipsi exercitum precedere et primi committere debeant. Ceteris iussum ut, propter [1466 1Kb] assistentes, pugnantibus, prout res [1467 1Kb] posceret, auxilio concurrerent. Rex in quinta erat legione, quam ex lectissimis et erga se admodum spectate fidei iuuenibus stipatam ornatissimamque instituerat  . Ita paulatim seruatis ordinibus ad castra Saxonum procedunt [1468 1Kb] .

Saxones, qui sibi stultissime persuaserant spacium illud quo a rege aberant, uix ab equite expedito, nedum ab exercitu sarcinis aliisque impedimentis implicato, uno die transmitti posse, nichil  minus quam regem eo die ad se peruenturum suspicabantur; ideoque [1469 1Kb] , uana securitate resoluti, omne studium ab armis ad curam corporum uerterant; cum repente conspicantur celum puluere obtenebratum, exercitum, super arenam maris innumerabilem, totam adiacentis campi latitudinem instar locustarum occupasse, et fere iam emenso [1470 1Kb] quod in medio erat spacio, ad ipsa castra opprimenda, nisi maturent egredi, citato paululum gradu properare. Inopinata re trepidi, et se inuicem inertie, quod hostem non preuidissent, incusantes, protinus sublatis in celum uocibus conclamant,  arma rapiunt, portis prorumpunt. Pauci [1471 1Kb] loricis corpora muniunt, ceteri, dum morarum impatientes ruunt, nec uestes, quibus se paulo ante largiori otio indulgentes exuerant, resumere meminerunt. Nullus alterum cunctantem operitur, sed singuli passim, prout ocius seriusue arma expedierant, accurrunt. Quam plurimi etiam trans fluuium Unstrut longius metati, prius infeliciter geste rei quam committendi certaminis nuncium acceperunt. Nec legiones ordinare augustia temporis sinebat, nec militem adhortari, nec castra consuetis stationibus munire, nec aliud quicquam facere, quod militaris discipline solemnitas exigebat. Repentinus regis aduentus omnia preuerterat. uix tandem ex illa trepidatione resumpto spiritu, cum in globum  densissimum tumultuaria se statione stipassent, non expectato signo, ut consuetudo est pugnaturis, equis subdunt calcaria, et summo nisu precipites feruntur in aduersarios, haut procul ab Hohenburg [1472 1Kb]  . Nec impetum sustinere uel ad horam Sueui potuissent, nisi loco motis iamque pedem retro ferentibus dux Welf cum exercitu Baioarico concurrisset [1473 1Kb] . Prima certaminis procella hastas et lanceas consumpsit; reliquam partem gladiis, qua pugnandi arte [1474 1Kb] plurimum excellit miles Saxonicus, peragunt, precincti singuli duobus uel tribus gladiis; tantaque ui, tanta ferocitate, tanta feriendi calliditate grassantur, ut hostibus etiam non minus admirationi quam terrori essent. Ibi Ernost  marchio Baioariorum, uir in regno clarissimus et multis sepe aduersum Ungarios uictoriis insignis, grauiter uulneratus est, et, cum in castra semiuiuus relatus fuisset, postero die expirauit. Ibi Engilbertus comes, ibi duo filii Eberhardi comitis de Ellenburg  , ibi quam plurimi nobiles ex Sueuis, quam plurimi ex Baioariis corruerunt; paucique admodum sine uulneribus prelio excesserunt. Ruodolfus dux multis sepe gladiis impetitus, quamquam tenacissime lorice presidio ictus omnes frustraretur, multis tamen ex assidua contusione membrorum affectus est incommodis  . In exercitu Saxonico  preclarissime enituit uirtus Ottonis, ducis quondam Baioarie. Is, fortissimis [1475 1Kb] iuuenibus septus, modo in prima acie pugnam lacessere  , ubicumque acrior uis hostium incubuisset comminus adesse, insistentium uultus gladio ferire, per hostiles cuneos quaquauersum uiam sibi ferro [1476 1Kb] parare, modo in postremis cessantes adhortari, cause qua arma sumpserant admonere, et ut nunc, quod sepe quam sancte iurassent, libertatem suam manu uindicarent, omnes in commune per Deum obsecrare. Strenue profecto et egregii militis et optimi ducis officio fungebatur  . Protractum a media die usque in horam nonam certamen iam in eo erat ut duo duorum regnorum exercitus, Sueuie et Baioarie, terga ueterent; et regi frequentes nuncii  salutem suorum in extremo sitam nunciabant: cum repente ex uno latere Herimannus comes de Glizberg [1477 1Kb]  , ex [1478 1Kb] alio latere Babenbergenses milites signa inferunt. Tum dux Bemorum, tum Gozelo dux Luteringorum [1479 1Kb] , multis prius periclitantium in prelio legationibus et supplicationibus fatigatus, suas uterque copias, incitatis ad cursum equis, immittit. Non ultra Saxones uim multitudinis sustinere poterant; paulatimque cedentes, cum inclinatas iam [1480 1Kb] ad fugam acies dux Otto restituere, obsecrando, increpando, inertiam desidiamque exprobrando, diu multumque conatus fuisset, tandem uersis frenis omnes diuersas in partes aufugerunt. Tum [1481 1Kb] uero---ut semper in fuga hostium ignauissimis et fortissimis par solet esse audacia, par  gloria---omnes in exercitu regis legiones confusis ordinibus, omnes etiam plebei ac rustici, qui castrorum usibus seruilem operam dependebant, ocius se ad persequendos fugientes expediunt, equos calcaribus enecant, latissimos campos dicto citius transuolant, obstantia queque conculcant, fugientes, cum in castra tamquam illic latibulum habituri se recepissent, captis castris et direptis exagitant; loca omnia per que fuga est, per miliaria duo uel tria, circumquaque cedibus cruentant, cadauerum aceruis exaggerant; et, quia concitatus ungulis equorum puluis oculis prospectum, rebus discrimen eripuerat, ut haut facile socios ab hostibus uisu caligante secernere possent, quam plurimos ex  sociis suis, dum hostes arbitrantur, interficiunt. Principes  Saxonie et nobiles, preter duos mediocri loco natos  omnes uiui integrique  euadunt, tum peritia locorum, tum obtenebrati eris densitate, tum equorum uelocitate commodissime usi. Porro in uulgus pedestre, quod, congressis equitibus, adhuc in castris resederat, ita ultra modum omnem modestiamque debachata est hostilis feritas, ut, christiane uerecundie obliti, pecudes sibi, non homines iugulare uiderentur. Plurimam etiam partem fluuius Unstrut, dum metu gladii imminentis precipitantius irruunt, obsorbuit. Cedi nox finem fecit, et quod ultra fluuium persequi fugientes haut satis tutum putaretur. Conuersi milites ad spolia diripienda, tantam in castris hostium inuenerunt ciborum affluentiam, tantam auri et argenti uestiumque preciosarum multitudinem, ut non ad bellum inferendum, sed ad epulum prebendum  regis exercitui et ostentandam opum suarum magnificentiam, occurrisse uiderentur

Rex paulo post occasum solis inter faustas, ut solemne est, militum acclamationes in castra reuertitur, letus et estuans gaudio [1482 1Kb] quod hostes infestissimos insigni uictoria subegisset, maxime iactantibus passim militibus quod illos et illos de primis principibus Saxonie manu propria peremissent. Cumque, ad locum congressionis reuersi, alius dominum suum, alius patrem, alius fratrem, alius cognatum, aut alia quauis necessitudine sibi deuinctum, in acie corruisse reperissent: letitia omnis in merorem, cantus uersus est in uocem flentium; planctu et ululatu castra uniuersa perstrepebant. Sequentem diem in eisdem castris agentes ,  occisos terra obruunt; qui clariores inter eos ditioresque extiterant, in patriam, unde quisque oriundus erat, sepeliendos remittunt; uulneratis curam adhibent; quos militie in reliquum inutiles uulnera reddiderant, suis in patriam curandos destinant. Nec facile estimari poterat quot hac, quot illa in acie cesa essent milia; hoc tamen palam constante, plus hic nobilium, plus illic cecidisse plebeie multitudinis, et propter amissionem clarissimorum uirorum maius uictores quam uictos tulisse dispendium  . Merore et luctu affectus omnibus, grauior accessit dolor et facti penitentia, comperto quod principes Saxonie, quos ad unum interfectos pridie uano rumore uulgauerant, omnes integro numero  uiuerent, atque ad iterandum prelium nouas denuo copias pleni animorum contraherent. Grauiter nimis ferebant et inter se haut obscuris musitationibus  fremebant quod, maximo sui piaculo, minimo rei publice emolimento, manus suas [1483 1Kb] innoxie plebis sanguine polluissent.

Rex ipse quam plurimum uerebatur ne miles, in irritum fusi tanti sanguinis penitens, religionis obtentu deinceps militiam detrectaret, quam sine peccato et graui offensa Dei administrare non posset. Pessime rei pessimum Mogontinus archiepiscopus remedium adhibuit. Collato cum paucis familiaribus regis consilio, repente processit in publicum, et principes Thuringie, nec canonice ad sinodum euocatos, nec sinodali audientia secundum ecclesiasticas leges discussos precipiti sententia excommunicauit; ea scilicet causa quod eum anno priore Erphesfurth  [1484 1Kb] , cum ad exigendas decimas assedisset, districtis gladiis intra [1485 1Kb] ecclesiam impetissent. Et ne quis ei forte hoc crimini daret quod contra canonum scita miseros homines, tam inexplicabilibus negociis ad presens implicitos, tam iniquo tempore adortus fuisset, quando tantis undique bellorum procellis iactati non causis dicendis uacare, sed uitam suam fuga uel armis seruare necesse haberent; ait a Romano pontifice [1486 1Kb] sibi hoc permissum esse ut, absque legitimis induciis, absque legitima discussione, die quo sibi occurreret, eos iusto anathemate ab ecclesia recideret. Nullum tamen sapientem latere potuit quo potissimum spectaret hoc factum, eo scilicet ut exercitus regis promptior deinceps fidentiorque aduersum eos bellum gereret,  de quorum occisione, si post excommunicationem occisi fuissent, putaret se nec peccatis [1487 1Kb] obnoxium fore, nec penis quas leges ecclesiastice statuunt homicidis.

Igitur mouit exercitus de loco certaminis, et transita Thuringia [1488 1Kb] ingressus est Saxoniam, omnia circumquaque ferro et igne depopulans, tantasque in uillis singulis reperit opes, fecundissima scilicet regione et nullis antehac bellis attacta [1489 1Kb] , ut auidissime plebi castrorum, que sola spe rapinarum exercitum sequebatur, copia pareret fastidium. Rex tamen assiduas ad principes Saxonie lagationes tum suo tum principum suorum nomine destinabat, hortans eos ut se dederent,  atque in clementia eius potius quam in armis suis, que semel infeliciter temptassent, spem sibi deinceps ponerent. Sed illi haut dubiis indiciis compertum habentes quanto in eos odio estuaret, extreme [1490 1Kb] dementie esse iudicabant ut ei precipitanter sanguinis sui ius potestatemque facerent, cuius iram tantis ante expeditionem supplicationibus mitigare nequiuissent. Tamen mandauerunt ei  uerbis supplicibus se pacem quam bellum, clementiam eius quam indignationem [1491 1Kb] semper maluisse, et eam si alio precio quam proprio sanguine redimere potuissent, nunquam ad hec extrema audenda experiendaque processuros fuisse; quod si uel nunc saltem post illatam cladem cor eius tetigisset Deus, ut calamitatibus eorum condoleret quos pene usque [1492 1Kb] ad internitionem prostrauisset, se hoc gratanter amplecti, et, oblitteratis a corde suo omnibus malis quibus in eos iram odiumque suum explesset, deinceps ei fidos deuotosque futuros; si autem hoc aliter quam per dedicionem fieri non posset, consultius sibi esse ut salua existimatione sua, incolumi libertate sua, in congressione publica morerentur, quam dediti ritu pecudum  iugularentur, uel diu in custodia habiti, insuper fame et siti aliisque cruciatibus macerati, omni morte tristiorem uitam exigerent. Ad ultimum iussu regis profectus est episcopus Mogontinus et alii quidam ex principibus, et hec eadem uiua uoce cum eis egerunt, obsecrantes eos per Deum ut, postquam male auspicato rem certamini commisissent et cladem multis posthac seculis non abolendam accepissent, nunc saltem, malo suo coacti, resipiscerent a stultitia, nec se gentemque [1493 1Kb] suam obstinata desperatione omnino perditum irent; se in conspectu omnia cernentis Dei fidem [1494 1Kb] interponere quod, si se ultro dedidissent, aut eadem die aut breuissimo post tempore dedicione absoluendi essent, saluis sibi dignitatibus, beneficiis  prediis et aliis facultatibus suis. Econtra illi satis sibi aiebant re ipsa cognitam et spectatam esse et principum fidem et regis atrox atque implacabile [1495 1Kb] ingenium, cum, post illas conditiones pacis quas priore anno in Gerstingun [1496 1Kb] rex, principibus suffragium ferentibus, quam [1497 1Kb] sancte firmasset, tam crudeliter in eos culpe, quam tunc condonauerat, uindictam exercuisset, nec principum fides periclitantibus quicquam opis presidiique contulisset; proinde frustra eos rogare ut fidem suam nunc experiantur quasi incognitam, quam in campis Thuringie luce clarius multo suo incommodo experti fuissent. Ita, defixi in sententia persistentes, haut procul a Magadaburg locis munitissimis se continebant,  quia, licet multitudine habundarent, congressionibus tamen deinceps abstinendum, nisi ineuitabilis necessitas incidisset, decreuerant. Tamen Uodo [1498 1Kb] marchio [pro se [1498 1Kb] ] et episcopus Merseburgensis et pauci alii nobiles Saxonie dedicioni consenserunt. Ex quibus Uodo [1499 1Kb] marchio, dato pro se obside filio suo, statim dedicione absolutus est; episcopus in monasterium Loressan [1500 1Kb] missus;  alii diuersis principibus, ut ad tempus seruarentur, commendati sunt.

Rex usque Halberstat [1501 1Kb] cum exercitu uenit , omnia, ut ceperat, circumquaque ferro et igne depopulans. Goslariam quoque cum paucis perrexit, parcens loco ditissimo et sibi semper gratissimo, ne [1502 1Kb] quam admissa multitudine sentiret depredationis iniuriam. Cumque exercitus in dies fame et siti deperiret, ueteri frumento partim igne, partim tante multitudinis usibus absumpto, nouo autem necdum maturo; cumque spes nulla esset sine largioribus induciis et maioribus impensis bellum hoc confici posse: exoratus rex a principibus Saxonia excessit, et transitis finibus Thuringie, ubi Eschenewege [1503 1Kb] peruenit, exercitum dimisit,  accepta a principibus firmissima sponsione quod ad [1504 1Kb] iterandam expeditionem 11 [1505 1Kb] Kalendas Nouembris maiores et ambitiosius instructas sibi in Gerstingun [1506 1Kb] copias adducturi essent.

Quo in tempore nunciatum est regi Dietwinum Leodiensem episcopum, uirum multis ornatum uirtutibus et per plures iam annos sacerdotio perfunctum, ab hac luce migrasse  . Cui protinus rex per interuentum Gozelonis ducis, propter eius excellens in militia meritum, successorem constituit Heinricum quendam uertunensem [1507 1Kb] canonicum, ipsi duci consanguinitate proximum  . Quo ille beneficio regi deuinctus, operam suam future expeditioni quam maximam pollicebatur.

Rex, dimisso exercitu, concitus Wormaciam uenit.  Nec multo post Burchardus prepositus [1508 1Kb] Treuerensis ecclesie, qui ad regem Ruzenorum [1509 1Kb] legatione regia functus ierat, reuersus est, tantum regi deferens auri et argenti [1510 1Kb] et uestium preciosarum, ut nulla retro memoria tantum regno Teutonico uno tempore illatum referatur  . Qua regem mercede ad hoc tantum redimere uolebat rex Ruzenorum, ut fratri suo, quem regno expulerat, aduersum se non preberet auxilium. Quod certe gratis etiam impetrare potuisset, quia, intestinis ac domesticis bellis occupatus [1511 1Kb] , ad externa tamque remotis gentibus inferenda bella nullo modo uacabat. Per se magno muneri magnum addidit [1512 1Kb] precium temporis oportunitas. Nam ingentibus [1513 1Kb]  recentis belli expensis erarium regis exhaustum fuerat, et miles uehementer instabat, nuper exacte militie premium efflagitans [1514 1Kb] ; cui nisi ad uotum regia largitione satisfecisset, haut dubie constabat quod eum ad reliquam negocii partem que profecto  maior restare timebatur [1515 1Kb] , minus deuotum habiturus esset.

Mogontinus archiepiscopus, efferatus in Halberstatensem [1516 1Kb] episcopum, pro eo quod per eum potissimum stetisse uideretur ne Saxones dedicioni consentirent, spirituali armatura debellare parat quem militari manu non potuerat [1517 1Kb] . Legatum ei mittit, eumque ad sinodum euocat, intentans ei crimen periurii, ea de causa quod contra rem publicam et regem, cui sub iureiurando fidem spopondisset, instructam aciem dux ipse belli direxisset [1518 1Kb] ; et hac occasione [1519 1Kb] episcopatu eum deturbare, si uota sequatur effectus, machinatur; parum recolens se ipsum eadem noxa teneri, quia et ipse et cuncti principes regni, qui nunc partium regis  erant, in hec eadem contra regem bella a principio coniurauerant. Sed nuncius metu hostium, per quorum terras transeundum erat, retardatus est, ne ad legitimas inducias, sicut solemne est, ei diem diceret; atque ita ineptum consilium eadem leuitate euanuit qua ceptum fuerat. Sinodum tamen eodem anno mense Octobri Mogontie  congregauit; ubi inter alios [1520 1Kb] qui conuenerant aderat Curiensis episcopus, apostolice [1521 1Kb] sedis litteras et mandata deferens: quibus ei sub interminatione gradus et ordinis sui precipiebat, sicut antea quoque multis legationibus preceperat, ut presbiteros omnes, qui intra suam diocesim essent, cogeret aut in presentiarum coniugibus renunciare, aut se in perpetuum sacri altaris ministerio [1522 1Kb] abdicare [1523 1Kb] . Quod dum  facere uellet, exurgentes, qui undique assidebant, clerici ita eum uerbis confutabant, ita manibus et tocius corporis gestu in eum debachabantur, ut se uita comite sinodo excessurum desperaret Sic tandem, rei difficultate superatus, statuit sibi deinceps tali questione omnino supersedendum, et Romano pontifici relinquendum ut causam, quam ipse totiens [1524 1Kb] inutiliter proposuisset, ille per semetipsum, quando uellet et quomodo uellet, peroraret.

Henricus Spirensis episcopus, cum iam thesauros ecclesie Spirensis pene omnes puerili leuitate dilapidasset et predia militibus suis in beneficium erogasset, in tantum ut uIX in dimidium annum  sumptus ei ex reditibus ecclesie ministrari possent, inopinata morte subtractus est. De cuius obitu dignam memoria uisionem uidit clericus quidam, qui ei defuncto protinus in episcopatum successit, nomine Huzmannus [1525 1Kb] . Putabat se in choro Spirensi  cum episcopo et ceteris clericis stare; et ecce ingrediebantur chorum tres uiri, unus exacta [1526 1Kb] etate, canicie uenerenda, duo iuuenes, tamquam in obsequium senioris destinati. Cumque in medio chori aliquamdiu taciti constitissent, ait senior his qui circa se erant iuuenibus: Quid tardatis quod uobis iussum est explere? At illi: Tuum, inquiunt, pater, est, primo aduersus eum dictare sententiam, et nos sine dilatione quicquid iudicaueris exequemur. Et ille: Propter multa, inquit, mala que in locum hunc et in sanctam Dei genitricem operatus est, egressa est a Deo sententia ut interficiatur. Ad hanc uocem corripientes episcopum, decollauerunt, et truncum in ligno crucis, quod in eadem ecclesia in sublime elatum stabat, suspenderunt. Cumque mane facto clericus,  nimio horrore concussus, episcopo somnium retulisset, uisus est ei quasi deliramenta loqui, et propter sospitatem corporis sui optimeque constantem omnibus membris uigorem suum, nullum tam e uicino imminentis exitii sensum admisit. Et ecce septimo dehinc [1527 1Kb] die, cum ad uespertinalem sinaxim cum fratribus in choro staret, sensit repente, paruulam sibi instar [1528 1Kb] puncti pustulam in collo excrescere, qua paulatim in immensum intumescente, ante mediam noctem defunctus est  .

Post abductum de Saxonia regis exercitum, iterum Saxones et Thuringi crebra conuenticula faciebant , in quibus plebs contra principes, et principes contra plebem grauissima simultate tumultuabantur.  Succensebat plebs principibus, quod eam ad sumenda contra regem arma importunis suasionibus impulissent, et nunc, cum ad certamen uentum esset, ipsi, fuga elapsi, plebem prosternendam, conculcandam et ritu inertium pecudum iugulandam hostibus exposuissent. Irascebantur principes plebi, quod, ipsis in aciem progressis et pro numero suo satis impigre rem gerentibus, plebs intra castra inerti otio desedisset, et periclitantibus plurimum irrite spei, nichil opis presidiique diu expectata contulisset. Tum [1529 1Kb] uero omnes in commune Saxones omnes Thuringos infestissime auersabantur, et cum his iustius quam cum rege bellum sibi fore dicebant, quod, in fugam uerso Saxonico exercitu, Thuringi, per omnes uias et compita [1530 1Kb] oppositi,  fugientes inuaderent, raperent, lacerarent, et ignominiosa nuditate fedatos de suis finibus effugarent. Iam in eo erat ut ad uim [1531 1Kb] magnumque aliquod malum iurgia spectare uiderentur. Sed episcopus Halberstadensis [1532 1Kb] et Otto dux quondam  Baioarie, quorum potissimum consilio bellum Saxonicum administrabatur, efferate multitudinis animos salubri moderatione mitigabant; orantes eos per Deum ne arma, que pro uindicanda libertate sua concorditer sumpsissent, nunc diabolico furore raptati, in propria uiscera retorquerent [1533 1Kb] ; neu hostibus suis, qui luctuosam a se uictoriam reportassent, per intestinam hanc seditionem animos audaciamque repararent. Preterea cernentes quod infractam prima aduersitate plebem uehementer iam belli peniteret pariter et tederet, ueriti etiam, ut semper uarium et instabile est plebis ingenium  , ne ipsos principes captos regi traderent et suam salutem eorum sanguine redimerent, retulerunt ad eos de pace instauranda, suaseruntque ut, quoniam  semel accepta clades belli eis [1534 1Kb] tedium horroremque incussisset [1535 1Kb] , omnem nunc operam uerterent ad placandam regis aduersum se indignationem. Gratanter nimis hoc auditum acceptumque est ab omni plebe. Statimque episcopum Premensem et Uodonem [1536 1Kb] marchionem, collato consilio, ad regem miserunt: orare per Deum ut, saltem nunc sanguine eorum exsaturatus, iracundie sue modum poneret, nec exiguum gentis Saxonice, quod atrocissime cedi superfuerat, usque ad internitionem deleret; diem pocius locumque constitueret, quo tuto uenire, tuto causam dicere liceret; se iuxta iurisdictionem omnium regni principum, de omni iniuria qua se lesum diceret, paratos ei ad uotum  satisfacere, omnem postremo satisfactionem proponere, omnia, salua modo uita et libertate, libenter passuros fore, si tantum expeditionem, quam aduersum se omnibus regni principibus indictam comperissent, ad tempus inhiberet. Ad hec rex ait se nec eis nec cuiquam iustam satisfactionem de culpa proponenti ueniam negaturum, de tanto autem tamque [1537 1Kb] atroci negocio precipitanter sententiam ferre nec uelle nec debere, donec principes regni in unum conuenirent, in quorum communem ignominiam lese regie maiestatis iniuria redundaret, et quorum tam uirtute bellum transigendum quam consilio pax reparanda esset, presertim cum iam sepenumero bona et pacifica promittentes fefellissent; se principibus suis in expeditionem coadunandi exercitus  diem 11 Kalendas Nouembris constituisse in Gerstingun; si eos patrati facinoris reuera peniteret, eo uenirent, accepturi illic quamcumque [1538 1Kb] regni principes equam iudicassent pro admissa temeritate sententiam. Hoc ubi Saxonibus nunciatum est, ingens  eos metus inuasit; omnesque certatim animi conatus intendunt ad placandam [1539 1Kb] , quoquo modo possint, regis iracundiam, ea pre omnibus cura habita ut expeditionem, que tam atrociter indicta fuerat, preuerterent; recolentes quantum calamitatis superiore expeditione accepissent, et haut dubie scientes quod infestiorem nunc hostem instaurata post fugam bella sibi redditura essent. Itaque supra memoratos nuncios et cum his [1540 1Kb] Hildinisheimensem [1541 1Kb] episcopum mittunt, nec regi solum sed cunctis etiam principibus pro recuperatione pacis obnixius supplicare iubent; omnem admissi facinoris satisfactionem, etiam supra leges et natales suos, promittunt. Et, ne uerbis minus fidei sit, obsides ipsis legatis, quantos accipere uelint, tradunt: quibus  se obligent nulla unquam leuitate, nulla necessitate, nulla ingruentium casuum mutabilitate, promissionibus suis defuturos fore. Sed rex, comperto per occultos indices quod id molirentur, omnibus modis satagebat ne qua deinceps ante instructam expeditionem legatis Saxonum copia fieret colloquendi secum; precauens scilicet ne forte principes regni, supplicationibus eorum et satisfactionis humilitate euicti [1542 1Kb] , clementiorem in eos animum acciperent. Quin immo tam honori quam iracundie sue hoc consultius [1543 1Kb] fore iudicabat, ut, si fieri posset, nouis occasionibus ueteres inimicitie instaurarentur, et uulnus, quod prepropere in cicatricem obduci metuebat, recentibus plagis exulceraretur. Ad hoc efficiendum nouo exquisito utitur artificio. Simulat  se a Salomone, uiro sororis sue, rege Ungariorum, in Ungariam euocatum, ut lites, que inter ipsum erant et Ioiadam [1544 1Kb] , qui eum regno expulerat, habito cum utrisque familiari colloquio, componeret.

Huius itineris pretextu, elusis omnibus regni principibus, in [1545 1Kb] Bemiam proficiscitur ; nullum secum habens ex principibus preter Herimannum comitem de Glizberg [1546 1Kb] , equites autem expeditos et tanto negocio allectissimos [1547 1Kb] pene quingentos, qui, reiectis sarcinis et ceteris bellorum impedimentis, itineri tantum et certamini se expedierant. Assumpto in Bemia duce et exercitu Bemico, per occultos ac difficillimos [1548 1Kb] tramites in Saxoniam contendit, sperans se eos, ut dici solet, inter oscitantes  , cum inopinatus irrueret,  facile oppressurum, aut, si rebellare temptarent, iustam deinceps aduersum eos belli et satisfactionis non suscipiende causam habiturum. Igitur usque Misenen peruenit urbem sitam in confinio Bemie  et Saxonie. Ibi a ciuibus pacifice in ciuitatem susceptus, episcopum  ciuitatis ipsius comprehendit, omnia que eius erant diripuit, hoc solo reum maiestatis eum adiudicans, quod toto tempore belli Saxonici nullos ad eum, seruate erga rem publicam fidei indices, nuncios uel litteras destinasset. Ceterum homo ecclesiastice paupertatis, et nichil aut parum habens pompe militaris, uota forsitan contra rem publicam facere, arma ferre non poterat, nec magnum uel his uel illis partibus momentum amicus siue inimicus extitisset. Paulo ulterius progressus, uillas nonnullas incendit, homines plerosque ingenuos in dedicionem accepit, cum repente premissi exploratores retulerunt iam dudum consilii [1549 1Kb] huius famam ad Saxones preuenisse, eosque, contractis  plus quam 15 milibus armatorum, haut procul castra posuisse, paratos cum eo proxima die, nisi satisfactionem eorum pacisque conditiones ultro susciperet, collatis signis confligere; postremo de eius suorumque omnium salute actum esse, si uel ultra progredi uel in eisdem castris posteram diem operiri uellet, presertim cum nullum undique conclusis effugium pateret, nec periculum manu propulsare multitudine impares possent. Ingens omnes qui cum rege erant metus perculit, uehementerque eius ineptiam incusabant, quod successus suos nimium ipse urgeret, et, morarum impatiens multorum annorum bella uno impetu conficere immoderata presumptione festinaret, se suosque hostibus puerili leuitate prodidisset. Eorum monitis obtemperans,  citato quantum poterat reditu, in Bemiam, unde eruperat, se recepit. Quem abeuntem quidam ex Saxonibus expediti equites, insciis principibus insecuti, priusquam Saxonia excederet, oppressissent, nisi Boto comes  , qui ad Saxones a rege orator ierat prouocare eos ad dedicionem, uel, quod uerius est, uana pollicitatione uenie implicare eos, ne persequerentur abeuntem, hac arte eos fefellisset. Digrediens a castris Saxonum, cum eos paulatim uestigia sua insequi cerneret, iter unius diei, quo ad regem redire poterat, longos anfractus [1550 1Kb] et longa uiarum dispendia legendo, uix triduo confecit, ut per hanc scilicet moram rex, elusis hostibus, in tutum euadere potuisset. Ita periculo liberatus rex, militem suum, labore et uigiliis,  tum potissimum fame ac siti pene usque ad defectionem spiritus confectum, post paucos dies Ratisponam reduxit, e uicino iam imminente die quo in expeditionem exercitus adunandus erat; inuenitque  ibi legatos Saxonum, multo iam tempore reditum eius prestolantes. Quos responsum differendo diu suspensos tenuit, ut redire ad suos, nisi sub ipso imminentis iam expeditionis articulo et pene incumbente iam ceruicibus eorum hostili gladio, non possent. Cumque sub idem fere tempus Dedi [1551 1Kb] marchio, longa egritudine absumptus, decessisset, marcham eius Bemico duci in premium exacte militie dedit  , tametsi uxor marchionis Adala filium suum, cui hereditaria successione marcha debebatur, ei paulo ante pro se obsidem misisset, et ipse marchio post recuperatam pacem in Gerstingun [1552 1Kb] intemeratam semper erga regem remque publicam fidem seruasset.

Interea Saxones et Thuringi inter spem et metum,  inter pacem et bellum, inter comminationes et supplicationes, uario curarum estu fluctuabant  , nec quid agerent, quo se uerterent, quibus modis impeditam rem explicarent, crebra conuenticula facientes, deliberare poterant. Censebant alii, quoniam rex ad internitionem [1553 1Kb] tocius Saxonice gentis animum obstinasset, ut quicquid Saxonie uel Thuringie hostilis exercitus reliquum fecisset, id ipsi [1554 1Kb] iniecto igne absumerent, et sic cum omnibus suis ultra fluuium Albim commearent; alii, ut [1555 1Kb] Luticios [1556 1Kb] , infestissimam nomini christiano gentem, finibus suis excirent, et barbaro milite aduersus barbarum atque [1557 1Kb] implacabilem hostem uterentur; alii, ut castella, que rex per Thuringiam et Saxoniam dirui iusserat, instaurarent,  et locorum difficultate, quoniam armis non possent, salutem suam, quoad indignatio domini deflagraret, tutarentur. Sed plebs omnem spem suam ab armis ad preces uerterat; que si non proficerent, incunctanter animo fixerat [1558 1Kb] , omnia feda etiam atque crudelia potius tolerare, quam se certamini committere et ancipitem fortune aleam, quam semel infausta congressione experta fuisset, denuo temptare. Econtra principes, quibus primum auctoribus ea rabies inarserat, sedulo instabant, obsecrantes ut, pristine uirtutis memores crimen non inferrent glorie sue nec optime cepta fedissime nunc desererent; quod prima congressione res secus cessisset, id cause extitisse, quod nec regem nec principem habuissent, cuius ductu et auspicio  bellum gerere, ad cuius imperium castra locare, in aciem procedere, manum cum hostibus conferre, et cetera militaris discipline munia obseruare, sacramenti militaris religione cogerentur; si is [1559 1Kb]  scrupulus ademptus esset, nullum regem, nullum deinceps exercitum uirtuti Saxonice insuperabilem fore; proinde male rei, pessime spei, unicum hoc remedium et aduersus insolentiam hostium uehemens telum esse, si regem sibi [1560 1Kb] crearent et in eius uerba iurarent  , se pro patria, pro coniugibus, pro liberis [pro [1561 1Kb] legibus], pro libertate sua, usque ad mortem militaturos esse. In his et huiuscemodi deliberationibus cum sepe septem, sepe 14 dies continua consultatione triuissent, incertiores semper quam uenerant domum reuertebantur. Ita cum omnia [1562 1Kb] deliberando pertemptassent, omnia discussissent, propter accepte cladis recentem memoriam nichil rationibus suis satis tutum, satis firmum putabant.

 Rex 11 Kalendas Nouembris  iuxta condictum uenit in Gerstingun [1563 1Kb] . uenerunt omnes Teutonici regni episcopi et comites; aderat Tiodericus [1564 1Kb] dux Moselle regionis; aderat Gozelo [1565 1Kb] dux Luteringie [1566 1Kb] , tantas habens copias, ita militaribus armis instructas, ita, de tota cui preerat regione seuerissimo delectu [1567 1Kb] habito, exquisitas, ut sole ceterum regis exercitum et numero et bellici apparatus gloria precellere ac supergredi uiderentur. Alii duces, Ruodolfus scilicet dux Sueuorum, Welf dux Baioariorum, Bertoldus dux Carentinorum, regi auxilium suum petenti denegauerant, penitentes, ut aiebant, superiori expeditione in irritum fusi tanti sanguinis; offensi etiam regis immiti atque implacabili ingenio, cuius iracundie incendium  nec lacrime Saxonum nec inundantes campis Thuringie riui sanguinis restinguere potuissent. Ceteri tamen principes, qui frequentissimi conuenerant, magnum satis ac ualidum exercitum fecerant, ei tamen longe ac longe imparem, quem prior illa expeditio contraxerat. Saxones et Thuringi, ultima iam necessitate exciti, amplissimo numero conuenere, et positis castris haut procul a curte regia Northusun, archiepiscopum Premensem, episcopum Hiltinisheimensem [1568 1Kb] , Uodonem [1569 1Kb] marchionem regi obuiam in Gerstingun miserunt, obnixe postulantes ut a latere suo principes quos uellet ad eos transmitteret; paratos se, collato cum eis consilio, omnibus que iusta sint [1570 1Kb] promptissime assensum prebere. Abnuit rex, nec principes suos de tam  remotis regni partibus ad sententias dicendas confluxisse, sed ut manu militari ab hostibus communes rei publice iniurias expostularent. Sed cum ei hoc uix et egre supplicatio legatorum extorsisset,  nullus erat ex principibus, qui eo munere fungi consentiret, singulis uidelicet timentibus, ne uel apud regem perfidie notarentur, si quid in Saxones clementius agerent, uel apud Saxones mendacii crimine infamarentur, si ueniam eis admissi pollicerentur [1571 1Kb] , quam incunctanter scirent nullam eos a rege consecuturos . Triduo in hac cunctatione cessatum est, legatis assiduo euntibus ac redeuntibus atque in eadem uerba regis et omnium principum aures obtundentibus. Nec propterea rex profectionem distulit, sed instructo exercitu, prelatis militaribus signis, lento cottidie gradu, in ulteriora populabundus contendebat. Tandem placuit mitti ad eos Mogontinum archiepiscopum, Salzburgensem archiepiscopum  , Augustensem episcopum   , Wirciburgensem [1572 1Kb] episcopum  , et cum his ducem Gozelonem [1573 1Kb] , cuius potissimum in ea expeditione auctoritas ualebat, et in eo omnium que agenda erant summa et cardo uertebatur, pro eo quod, licet statura pusillus et gibbo deformis [1574 1Kb] esset, tamen opum gloria et militum lectissimorum copia, tum sapientie et eloquii maturitate, ceteris principibus quam plurimum eminebat. Hos quinque nominatim ad colloquium suum Saxones expetierant, quod hos constantissime fidei et ueritatis esse compererant, et quicquid hi spopondissent, ratum fore haut dubio credebant. Cumque in castra Saxonum uenissent, prouoluti pedibus eorum principes Saxonie [1575 1Kb] , obtestabantur per  Deum ut calamitatis eorum misererentur, quos regis inclementia et primo ad audendum [1576 1Kb] hoc immane facinus cegisset et nunc uictos et pene usque ad internitionem deletos ad exitiales cruciatus insatiabili odio deposceret. Quod si legibus, si iudiciis, si more maiorum innocentiam suam asserere permittantur, facile crimen refellant, et se acceptas in Gerstingun pacis conditiones nullo deinceps ausu temerario uiolasse probent, uel si probare nequeant, penas, quas leges et scita maiorum in similium criminum reos sanxerint, persoluere non abnuant. Nunc [1577 1Kb] uero nouo crudelitatis genere innocentibus refellendi criminis copiam non dari, placationem non recipi, satisfactionem non admitti, sed semel concepte indignationis uirus ita penitus imis insedisse  uisceribus, ut non alio medicamine quam tocius Saxonice gentis exterminio sedari ualeat. Proinde uideant ipsi, memores humanarum rerum, ne forte pestilentis huius exempli contagium, sumpto ab Saxonibus exordio, ceteros etiam quandoque regni principes inficiat; et ita nunc infelicibus euentis  Saxonum moderentur, ita [1578 1Kb] calicem hunc fellis et absinthii  misceant et propinent Saxonibus, ut sibi quoque paulo post eundem meminerint esse bibendum. Se iam, incisa spe, omissa deinceps salutis proprie cura, hoc firmiter animo statuisse ut, quicquid illi agendum censeant, suadeant, iubeant, incunctanter agant, nec suarum partium studio patiantur ulterius tocius rei publice statum periclitari. Ad hec illi responderunt se causam, qua primum aduersus regem arma sumpserint, non admodum improbare, nec placere sibi obstinatum ad perniciem eorum regis animum et pertinax odium; consensisse tamen in hoc omnes regni principes, de usurpato in re publica nouo hoc et multis retro seculis inaudito facinore non aliter  regi uel rei publice posse satisfieri, quam ut se absque ulla exceptione dedant; sibi autem, quorum hoc [1579 1Kb] consilio agant [1580 1Kb] , cure futurum ut nichil ex hac dedicione, quod saluti eorum, quod honori, quod rei familiari officiat, experiantur. Aduersus hanc uocem uehementer infremuit uulgus Saxonicum; durumque omnibus uisum est et intolerabile, ei [1581 1Kb] sanguinis sui ius potestatemque facere, cuius [1582 1Kb] crudelitatis tam clara cepissent experimenta; qui post depopulationes Thuringie et Saxonie, post multa hominum milia [1583 1Kb] cesa, adhuc spirans minarum et cedis, omnia aduersum eos mundi regna concitasset; cuius iracundie in secundis rebus non pietas, non miseratio, non Dei, non  hominum respectus umquam modum fecissent; satius [1584 1Kb] sibi fore ut, equo certamine congressi, more uirorum fortium moriantur in bello, quam ut in exiliis et carceribus ritu pecudum [1585 1Kb] iugulati, ridiculum hostibus suis spectaculum prebeant. Econtra illi sedulo instabant, deprecantes ut salutaribus monitis adquiescerent, neque exiguum Saxonici nominis, quod cedi ac depopulationi superfuisset, uana desperatione perditum irent; se, si minus salutis eorum, at proprie existimationis curam per maximam habere, qui profecto maculam sibi et cri men, nulla deinceps etate, nulla uirtute abolendum, contraherent, si [1586 1Kb] fidei sue creditos aduersitatis cuiusquam uel leuis aura perstringeret; proinde ituros se ad regem, et si tuto fidem dicere, tuto ueniam  polliceri possent, comperturos, et que comperta fuissent, die postera renunciaturos. Rex gratissime amplexus pacis conuentionem, promisit, et, sicut uulgata in plurimos fama loquebatur, etiam iusiurandum dedit, nichil se in eos, si dediti fuissent, preter uoluntatem et sententiam acturum eorum  quorum opera et beneficio incruenta sibi hec uictoria obtigisset. Sepe itum ac reditum est. Sepe Saxones, refutato dedicionis consilio, arma expediri atque in aciem signa efferri conclamauerant, dum omnia fide regis tutiora sibi arbitrarentur. Sed Gozelo [1587 1Kb] dux et qui cum eo erant [1588 1Kb] satis impigros se exhibuerunt negocio, et ferocientis multitudinis tumultum nunc minis nunc blandimentis comprimebant; pollicentes, et, quia uerbis parum fidei erat, etiam sub iureiurando confirmantes, non salutis, non libertatis, non prediorum, non beneficiorum, non cetere suppellectilis sue ullam eos iacturam sensuros, sed, postquam faciem regis et regni maiestatem momentanea satisfactione magnificassent, statim dedicione absoluendos et patrie  libertatique, in nullis imminuto sibi conditionis sue statu, restituendos esse. Non uerba, non iuramenta, non promissiones ulle principibus Saxonie metum ademerant; sed, quia nec utiliter hostibus congredi, numero ac uirtute impares, ualebant, nec bellum diutius trahi, plebe [1589 1Kb] iam olim tedio affecta et pacis recuperande cupidissima, poterat: post longas deliberationes, post multas tergiuersationes, lacrimantes atque alta suspiria ab imis trahentes uisceribus, tandem dedicioni consenserunt, et fidem principum regisque clementiam proprie salutis periculo experiri statuerunt. Quod ubi protinus per exercitum regis celebris rumor uulgauerat, ingens gaudium, uehemens erat gratulatio, omnique triumpho illustriorem, omnibus spoliis opimiorem estimabant  uictoriam, quod adempta sibi fuisset necessitas cum his manum denuo conferendi, qui prima congressione, extinctis pene omnibus Sueuie ac Baioarie luminibus, luctuosam uictoribus uicti cladem intulissent.

Postera die  rex ad suscipiendos eos in media [1590 1Kb] late patentis campi planicie, in loco qui dicitur Spiraha  assedit, toto exercitu ad hoc spectaculum solemniter euocato, latissimo inter constipatam multitudinem uacante spacio; ubi dum procederent, tocius exercitus oculis conspicui forent. Igitur introducuntur per ordinem Saxonie ac Thuringie primo principes  , Wezil [1591 1Kb] archiepiscopus Magadaburgensis, Bucco episcopus Halberstadensis,  Otto dux quondam Baioarie, Magnus dux Saxonie, Herimannus comes, patruus eius, Fridericus palatinus comes, Diedericus comes de Cadalenburg [1592 1Kb]  , Adalbertus [1593 1Kb] comes de Thuringia,  Ruodeger [1594 1Kb]  , Sizzo  , Berenger [1595 1Kb]  , Bern, comites, deinde ingenui omnes, qui generis uel opum claritate aliquantulum eminebant in populo; et, sicut conuenerat, absque ulla exceptione regi se dediderunt. Rex eos principibus suis, singulis singulos, donec de eis communi consilio deliberaretur, seruandos commisit, et paulo post, rupto federe, contemptis omnibus quibus se obligauerat iurisiurandi uinculis, eos per Galliam, Sueuiam et Baioariam, per Italiam et Burgundiam deportari fecit. Beneficia quoque eorum militibus suis, quorum precipue opera in bello Saxonico usus fuerat, distribuit. Commoratus etiam paucis diebus in Thuringia, castellum in Asenberg instaurauit, presidiumque imposuit, precauens ne quid post  digressum suum instabilis uulgi leuitate nouaretur. Preterea ingenuis omnibus, qui uel casu abfuerant uel metu se subtraxerant, diem statuit, ante quem si in dedicionem non uenissent, tamquam hostes publici, ab omnibus quibus res publica cure esset, ferro et igne infestarentur. Atque ita, dimisso exercitu, uictor rediens, natalem sancti Martini Wormacie celebrauit .

Interea Romanus pontifex crebris legationibus et Babenbergenses clerici assiduis supplicationibus uehementer regi imminebant, ut iam diu uacanti ecclesie [1596 1Kb] Babenbergensi rectorem prouideret. Siquidem prior episcopus, licet extrinsecis ecclesie possessionibus, militum suorum, ut supra dictum  est  , presidio fultus, contra uetitum incubaret, nullam tamen pontificalis officii administrationem usurpabat, apostolici anathematis religione absterritus. Cumque regi in pace et in bello, tranquilla seu turbata re publica, semper commodissime affuisset, et, scandalizatis in eo ceteris regni principibus, solus ille numquam scandalizatus fuisset, sed in cunctis que ei accidissent calamitatibus pondus diei et estus  cum eo inconcussa fide portasset: numquam tamen rex uel leui uerbo calumpniatoribus eius obstitit, quin immo haut grauate aduersus eum accusationem recipere uidebatur, eo uidelicet [1597 1Kb] ut plerique interpretabantur, intendens, ut per huius deiectionem uia sibi patefieret [1598 1Kb] ad Wormaciensem episcopum et alios nonnullos,  quibus in ultionem pristine defectionis iam pridem summa ope calumpniam struere sentiebatur. Igitur profectus Babenberg, Ruopertum [1599 1Kb] Goslariensem prepositum in natiuitate sancti Andree apostoli   pro eo ordinari fecit episcopum, uirum pessime existimationis in populo, eo quod regi familiarissimus et omnibus eius secretis semper intimus fuisset, et omnium que rex perperam et preter regiam magnificentiam in re publica gessisset, potissimus incentor extitisse putaretur. Et milites quidem [1600 1Kb] acerrime factum improbabant, quod scilicet, uiuente priore episcopo nec canonice ad sinodum euocato nec canonice adiudicato, alius ad adulterandum ecclesie Babenbergensis castitatem superordinatus fuisset episcopus. Clerici autem, etsi eos quam maxime offenderet persona ordinati, haut sane bonum testimonium habens ab his qui foris erant, malebant tamen qualemcumque habere, quam eum aduersus quem sedem apostolicam appellauerant,  et cuius uite institutionisque lugubrem tragediam toto mundi [1601 1Kb] huius theatro decantandam uulgauerant, recipere

Postera die , cum ad eligendum Fuldensem abbatem rex cum principibus assedisset, grandis erat inter abbates et monachos, qui ex diuersis locis frequentes confluxerant, concertatio. Tamquam solemniter indicto agone, singuli pro uirili portione currentes, alius aureos montes, alius ingentia beneficia ex agro Fuldensi, alius solito impensiora in rem publicam seruitia promittebant, nec prorsus in promittendo modum aut modestiam ullam seruabant. Et o mores, o tempora  ! o abhominationem desolationis  stantem in loco ubi non debet, et mammonam nostris temporibus publice  sedentem in templo Dei et extollentem se supra [1602 1Kb] omne quod dicitur Deus aut quod colitur! Abbates et monachi ita ambitionis spiritu precipites rapiebantur, ut eos a cupiditate sua non pudor nominis christiani, non habitus artioris propositi, non ipsum denique deterreret recens exemplum Babenbergensis episcopi, quem pridie uidebant non aliam ob causam et episcopatu priuatum et communione, quam quod ad sacrum ordinem illicita largitione aditum sibi affectasset. Horum impudentiam rex uehementissime, ut dignum erat, detestatus, cum hinc inde importune [1603 1Kb] obtundentium precibus urgeretur, repente diuino, ut creditur, spiritu actus, monachum quendam Herueldensem, Ruozelinum [1604 1Kb] nomine,  qui pro causa monasterii iussu abbatis sui ad curtem uenerat, in medium euocat, et nichil minus suspicanti, etiam inopinate rei miraculo pene exanimi, baculum pastoralem offerens, primus ipse abbatem  eligit, dein [1605 1Kb] ceteros tam monachos quam milites, ut in electionem eius consentiant, obnixe efflagitat. Ita cunctis qui aderant letissima acclamatione suffragium ferentibus, abbatiam suscipere iubetur; et cum diu [1606 1Kb] nunc imperitiam suam, nunc malam ualitudinem, nunc abbatis sui absentiam causatus restitisset, uix tandem aliquando, presentium episcoporum obtestatione adiuratus, suscipere consensit. Similiter, defuncto nuper Oudalrico [1607 1Kb] abbate de Loressan, cum monachi et milites in electionem prepositi concorditer adunati ad curtem uenissent, neque rex aliter sensurus putaretur propter multa seruitia quibus ille, dum prepositus monasterii esset, gratiam dilectionemque eius officiosa admodum sedulitate redemerat: rex alium quendam [1608 1Kb] eiusdem  cenobii monachum, Adalbertum [1609 1Kb] nomine, qui cum ceteris fratribus nichil tale opinatus aduenerat, repente iniecta [1610 1Kb] manu in medium protrahit, et rei nouitate attonito baculum pastoralem, cunctis stupentibus, tradit [1611 1Kb] .

Herimannus Babenbergensis episcopus, comperto quod alius in locum eius subrogatus esset  episcopus, cum omnis iam ei [1612 1Kb] spes adempta esset recuperande deinceps dignitatis sue, nec ad eludendam Romani pontificis sententiam ullum ultra pateret diuerticulum, in monasterium cui nomen est Suarza  secessit, ibique sub Egberto [1613 1Kb] abbate sancte conuersationis habitum suscepit. Statimque assumpto secum eodem abbate suo, Romam profectus [1614 1Kb] , cum de inobedientia sua humiliter apud  sedem apostolicam penitentiam egisset, et anathemate liberatus, et sacerdotalis ministerii, preter pontificalem dignitatem, denuo licentiam est consecutus [1615 1Kb] .

Annum [1616 1Kb] hunc, multis cladibus insignem, potissimum lugubrem fecit obitus Annonis [1617 1Kb] Coloniensis archiepiscopi, qui post longam egrotationem, qua Dominus uas electionis sue in camino tribulationis [1618 1Kb] transitorie purius auro, purgatius mundo obrizo decoxerat, pridie Nonas Decembris  beato fine perfunctus, ad angelos ex hominibus, ad immortalia ex mortalibus transmigrauit. Testantur hoc signa et prodigia, que cottidie circa sepulchrum eius Dominus ostendere dignatur, ad confutandam  [1619 1Kb] impudentiam eorum qui paulo ante uitam eius sanctissimam atque ab omni huius mundi labe quantum ad hominem integerrimam, liuido dente carpebant  , et preciosam margaritam, iam olim  celestis regis diademati destinatam, falsis rumoribus obfuscare conabantur. Is in Babenbergensi ecclesia in ludo tam diuinarum quam secularium litterarum enutritus, postquam adoleuit, nulla commendatione maiorum---erat quippe loco mediocri natus  ---sed sola sapientie ac uirtutis sue prerogatiua, imperatori [1620 1Kb] Heinrico [1621 1Kb] innotuit. A quo in palatium assumptus, breui apud eum, pre omnibus clericis qui in foribus palatii excubabant, primum gratie et familiaritatis gradum obtinuit, hoc precipue diligentibus in eo omnibus bonis, quod iusti ac recti admodum tenax erat, atque in omnibus causis, pro suo tum [1622 1Kb] statu, non adulando ut ceteri, sed cum magna libertate obloquendo, iusticie patrocinabatur. Erat autem, preter  uirtutes animi et morum gloriam, corporis quoque bonis ornatissimus, statura procerus, uultu decorus [1623 1Kb] , lingua promptus, uigiliarum et inedie patientissimus, postremo ad omne boni operis exercitium nature muneribus affatim instructus. Exactis in palatio haut multis annis, magna imperatoris, magna omnium qui eum nouerant expectatione, adeptus est Coloniensem archiepiscopatum [1624 1Kb] , atque ita deinceps in omnibus tam ecclesiasticis quam rei publice negociis haut imparem se accepte dignitati gerebat, et sicut editioris loci insignibus, ita cunctis uirtutum generibus inter ceteros regni principes conspicuus incedebat. Reddebat sollicitus que sunt cesaris cesari, et que sunt Dei Deo, quia Coloniensis  [1625 1Kb] nominis maiestatem et secularem pompam ambitiosius pene quam aliquis ex precessoribus eius ostentabat ad populum, nec propterea tamen inuictum inter tantas occupationum procellas spiritum umquam relaxabat a studio diuinarum rerum. Crebris ieiuniis corpus suum macerabat et in seruitutem redigebat. Pernoctabat plerumque in orationibus, et per ecclesias, uno tantum puero contentus comite, nudis pedibus discurrebat; et diem quidem in disponendis priuatis seu publicis negociis, noctem uero totam in opere Dei [1626 1Kb] expendebat. Multa illius in pauperes, in peregrinos, in clericos, in monachos benignitas, mira liberalitas erat. Nullam intra diocesim suam congregationem pretermisit, quam non prediis, edificiis, stipendiis,  sua specialiter [1627 1Kb] donatione auctam, uita decedens relinqueret. Et plane apud [1628 1Kb] omnes indubia fide constitit, ex quo Colonia fundata est, unius numquam episcopi studio tantum opes et gloriam creuisse  Coloniensis ecclesie. In iudicandis causis subditorum nec odio nec gratia cuiusquam a uero abducebatur, sed semper in omnibus propositam indeclinabiliter sequens equitatis [1629 1Kb] lineam, ad euertendum iudicium nec accipiebat personam pauperis, nec honorabat uultum [1630 1Kb] potentis. Tum uero uerbum Dei ita luculente [1631 1Kb] , ita magnifice disserebat, ut saxeis etiam cordibus sermo eius [1632 1Kb] lacrimas excutere posse uideretur, et semper ad exhortationem eius planctu et ululatu compuncte multitudinis ecclesia tota resonaret. Duas Colonie congregationes clericorum ex integro propriis impensis instituit: unam in loco qui dicitur Ad gradus, titulo sancte Marie; alteram foras murum, titulo sancti Georgii martiris. Tres etiam congregationes monachorum  diuersis in locis ex suo construxit: unam, in monte qui a preterfluente fluuio cognominatur Sigeberg  ; aliam in regione Sclauorum [1633 1Kb] in loco qui dicitur Salefelt [1634 1Kb]  ; terciam in regione Westfaal in loco qui dicitur Grascaf [1635 1Kb]  ; quas omnes et augustissimis [1636 1Kb] edificiis excoluit, et exquisitissimis ecclesie ornamentis illustrauit, et amplissimis atque in multorum fratrum usus sufficientibus prediis locupletauit. Cumque in omnibus Teutonici regni monasteriis cerneret antiquum illum regularis discipline feruorem admodum refrixisse, et monachos a uita communi ad rem familiarem curam omnem studiumque conuertisse, graui tedio angebatur animus [1637 1Kb] eius, quod ingentibus expensis nichil Deo dignum confecturus putaretur. Interea  contigit ut pro causa rei publice Romam pergeret. Cumque aliquas Italie regiones peragraret, principes eius regni ne a rege deficerent suis exhortationibus confortaturus, ad monasterium quoddam, cui Fructuaria  nomen est, causa orationis diuertit. Ibi admiratus monachorum artissimam et secundum regule instituta conuersationem, nonnullos eorum, in opere Dei probatissimos, secum rediens abduxit, et eos ad tradendam [1638 1Kb] Galliis eiusdem discipline formulam in Sigeberg constituit; prioribus monachis, quos ex Sancto Maximino asciuerat, quoniam in horum instituta concedere noluerant, honorifice in locum suum remissis. Quod eius factum imitati ceteri Galliarum episcopi, alii ex Gorzia [1639 1Kb] , alii ex Cloniaca [1640 1Kb] , alii ex Sigeberg, alii ex  aliis monasteriis monachos euocantes, nouam diuini seruitii scolam in suis singuli [1641 1Kb] monasteriis instituerunt; adeoque breui conualuit felicis huius facti emulatio, ut pauca intra [1642 1Kb] Galliam monasteria  uideamus, que non iam noue huius institutionis iugum subacta receperint [1643 1Kb] . Ipse uero monachos suos, iuxta quod in Fructuaria compererat, cernens artissimis uiuere disciplinis, et, conuersationis eorum [1644 1Kb] opinione longe lateque uulgata, multos ad mundi contemptum inflammari et eorum magisterio se in uia Dei erudiendos tradere: magnas Deo gratias referebat, quod non confudisset eum ab expectatione sua. Omnem quoque diligentiam adhibebat, ne quam earum rerum [1645 1Kb] , quibus corporis [1646 1Kb] imbecillitati consulendum sit, penuriam sustinerent. Honorabat ac uenerabatur eos ut dominos suos, nec solum abbati, sed decanis etiam monasterii ita subditus dictoque obtemperans erat, ut ad primum eorum imperium, quantumlibet grauibus publice seu  priuate rei negociis implicitus [1647 1Kb] teneretur, ilico exoccupatis manibus surgeret, et omne quod iussissent instar uilis mancipii exequeretur. Cibos summa industria confectos cottidie, dum adesse potuisset, ipse eis inferebat, ipse apponebat, ipse potum miscebat, ipse reficientibus ad omne obsequium quolibet famulo promptior paratiorque assistebat [1648 1Kb] . Silentium quoque ac ceteras monasterii consuetudines, dum inter eos diuersaretur, ita attentus sollicitusque seruabat, acsi pro excessibus suis ipse quoque cottidie in capitulo eorum causam dicturus et sententiam accepturus foret. Hoc eius in Sigeberg, hoc in Salefelt [1649 1Kb] , hoc in Grascaf [1650 1Kb] studium, hec institutio erat.---Porro a rege grauissimis sepenumero inimicitiis dissidebat, et eum acerrimis increpationibus  obiurgabat, propter multa que preter [1651 1Kb] equum et bonum eius iussu uel permissu cottidie admittebantur in re publica. Unde rex plerumque efferatus, omnia que illius erant ferro et igne [1652 1Kb] demoliturum se comminabatur, plerumque autem, supplex ei factus, amplissimis promissionibus iratum demulcebat; et tam sui quam tocius regni ius potestatemque ei se facturum pollicebatur, si modo fidum eum sibi nec adeo cunctis uoluntatibus suis aduersum experiretur. Ad [1653 1Kb] hec ille, in cunctis, aiebat, que recte et iuxta regiam magnificentiam conaretur, nusquam ei defuturam esse operam suam; si quid uero perperam et contra leges ac scita maiorum, nequam hominum suggestionibus  deprauatus, agere uellet, ut his consensum auctoritatemque suam accommodaret, nullo se [1654 1Kb] uel [1655 1Kb] precio redimi uel terrore compelli posse. Et nunc quidem in summam familiaritatem et pene in regni consortium a rege assumebatur, nunc uero, quoniam ea que in regno perperam gerebantur uehementer detestaretur et acerrime impugnaret, cum contumelia de palatio eiiciebatur [1656 1Kb] , et ad extinguendum  omnino nomen eius totum regni robur concitabatur. His uicissitudinibus per plures annos eius [1657 1Kb] concertatio cum rege trahebatur. Neque enim lasciuie regis uel ratio modum faciebat uel etatis accessus uel amici cuiusquam obiurgatio, sed cottidie se ipso deterior efficiebatur, et, ruptis omnibus humani, ne [1658 1Kb] dicam christiani, pudoris frenis, in omne quod animus suggessisset flagitium precipitantior ruebat; et, oppressis iam terrore principibus, nullus erat qui peccantem et diuina atque humana omnia absque discrimine permiscentem uel leui uerbo auderet redarguere. Ad ultimum considerans archiepiscopus completam esse malitiam eius, et obstinatum in malis ingenium nec tempore iam corrigi posse nec ratione, anno pene ante exortum  bellum Saxonicum, petiit uacationem deinceps [1659 1Kb] sibi dari ab exterioribus rei publice negociis; et sic impetrato commeatu, in Sigebergense monasterium secedens, illic in uigiliis et ieiuniis, in orationibus et elemosinis quod supererat etatis exigebat; nec inde uspiam, nisi summa forte ac ineuitabili necessitate extractus, abscedebat [1660 1Kb] . Cetera, que circa rei publice administrationem uel egit uel passus est, si quis plenius scire uoluerit, superiora libelli [1661 1Kb] huius reuoluat, et singula eo quo gesta sunt ordine et tempore copiose [1662 1Kb] descripta inueniet. Sed pius Dominus, qui quos amat arguit et castigat, hanc quoque dilectam sibi animam ante diem uocationis sue multis temptari  permisit incommodis, ut scilicet ab eo [1663 1Kb] omnem scoriam terrene conuersationis excoqueret [1664 1Kb] caminus transitorie tribulationis. Primum, moto [1665 1Kb] bello Saxonico, fratrem eius Wecel Magadaburgensem [1666 1Kb] archiepiscopum, et consobrinum eius Bueconem Halberstadensem episcopum, tempestas inuoluit grauissime persecutionis. Contra hos cum non satis impigre regi, tocius Saxonice gentis exterminium anhelanti, opem ferret, nature profecto legibus et carnali affectione inhibitus, inuisus ei suspectusque efficitur, periurii ac perfidie insimulatur; ciues Colonienses, quibus paulo ante unice carus acceptusque fuerat, ad interficiendum eum donis ac [1667 1Kb] promissionibus sollicitantur. Sopito utcumque hoc malo, duo ministri eius, qui in laribus  eius familiarissime obuersabantur [1668 1Kb] , insidias ei tendunt, et, nisi Dei misericordia malum hoc preuertisset [1669 1Kb] , nichil tale suspicantem trucidassent.

Alii cuidam, quem beneficiis suis maxime fidum sibi obnoxiumque fecerat, familiares litteras, a se ipso in tabulis propter maiorem secreti cautelam [1670 1Kb] conscriptas, dedit episcopo Halberstadensi [1671 1Kb] perferendas,  quibus nepotem suum  , tantis undique aduersitatum procellis iactatum et pene naufragantem, consolaretur et instrueret. At ille ex ipsa tam operosa secreti communitione coniiciens aliquid regi reique publice aduersum his [1672 1Kb] litteris contineri, regi eas detulit. Quas ille deinceps in argumentum lese fidei archiepiscopo improperans, necem ei et omnibus que [1673 1Kb] eius essent ultimum, si copia fieret, exterminium machinabatur. Item alius quidam ex ministris eius, quem Coloniensi ecclesie propria industria ipse adquisierat, quemque ob hoc indulgentissimo semper affectu coluerat et bonis omnibus, etiam supra natales suos, locupletauerat, repente insolentia seruili elatus, iugum ecclesiastice seruitutis cepit detractare [1674 1Kb] , seque  in libertatem uiolento quodam iure fori cum magna archiepiscopi contumelia asseruit  . Tum uero crebris mortibus carorum suorum ita amaricatus est et uulnere concisus super uulnus, ut saxeum quoque pectus et supra petram fundatum edificium concutere posset tam uehemens ille turbo temptationis. Ad ultimum data Satane in carnem quoque [1675 1Kb] eius potestate, ulcere pessimo percussus est in utroque pede, ita ut putrescentes paulatim carnes defluerent, et hinc inde abducta cute, consumptis [1676 1Kb] carnibus, fedo aspectu ossa nudarentur. Qui morbus primo pedes, dein [1677 1Kb] crura et femora miserabili modo depastus est, ac sic post diuturnam macerationem penetrans ad uitalia, animam, super argentum igne examinatum [1678 1Kb] probatam et  purgatam septuplum, de hac domo lutea transmisit ad domum non manu factam eternam in celis. De qua re, dimidio fere anno priusquam uita excederet, certum eum fecerat manifesta reuelatio. uisus  est enim sibi domum quandam, omni decore intus et foris resplendentem, intrare. Et ecce in subselliis iudicialibus, tamquam ad concilium [1679 1Kb] solemniter euocati, residebant Heribertus [1680 1Kb] Coloniensis archiepiscopus, Bardo Mogontinus archiepiscopus, Boppo [1681 1Kb] et Euerhardus Treuerenses archiepiscopi, Arnolfus Wormaciensis episcopus et alii quam plures Galliarum episcopi, quorum alios ipse in carne nouerat, alios fama tantum uel lectione compererat, amicti omnes stolis pontificalibus et habentes uestem instar niuis candidam. Ipse  quoque candidis admodum ac preciosis indutus sibi uidebatur, sed partem candentis uestimenti, eam scilicet qua pectus tegebatur, sordida quedam ac  feda caligo obduxerat, ac ceterum cultus eius splendorem sua feditate plurimum obfuscabat; quam tamen ipse, nimio rubore perfusus, obiecta manu tegere ac celare, ne inspicientium offenderet obtutum, conabatur. uidit preterea inter eos sibi quoque sedem miri decoris paratam. Quam cum [1682 1Kb] occupare, gaudio et exultatione estuans, properaret, surgens Arnolfus Wormaciensis episcopus, modesta uoce eum prohibuit, dicens reuerendos Patres, qui assiderent, nolle eum in suum admittere consessum, propterea quod uestem eius turpis [1683 1Kb] hec macula fedaret. Cumque, iussus loco cedere, flens confectoque nimium animo egrederetur, insecutus eum idem episcopus: Aequo animo, ait [1684 1Kb] , esto, pater. Maculam tantum hanc, que uestem tuam  infecit, maturius ablui precipe, quia non post [1685 1Kb] multos dies beate huius mansionis consortium et sanctorum [1686 1Kb] patrum, quos aspexisti, consessum uoti compos percipies. Mane facto, cum familiari cuidam suo uisionem retulisset, ille sapienter rem coniiciens: Macula, inquit, hec uesti tue illita nichil aliud est, pater [1687 1Kb] , ut estimo, quam memoria iniurie ciuium tuorum, qui te anno superiore Colonia expulerunt, quibus te diuine pietatis respectu iam olim oportuerat admissi huius ueniam dedisse. Hec, quod bona uenia dixerim, pectori tuo tenacius quam equum sit insidens et amarissimo merore contra fas mentem tuam decoquens, ceteram sanctissime [1688 1Kb] conuersationis tue claritatem molesta quadam caligine  obducit et obscurat. Archiepiscopus conscientie sue testimonio conuictus, ne inficiaretur quod audiebat, reatum suum humiliter agnouit; statimque destinatis circumquaque nunciis, ciues omnes [1689 1Kb] Colonie, quos in ultionem iniurie sue excommunicatos urbe fugauerat, ad se euocauit, eisque proxima festiuitate paschali---nam in quadragesima uisionem uiderat---non solum communionem ecclesiasticam, sed etiam bona sua omnia, que direpta fuerant, benignissime restituit. Sic grauis illa tempestas, que spiritu diabolico suscitata totam concusserat Coloniam, conquieuit; pater filios, filii patrem recognouerunt; archiepiscopus amaritudine, populus metu et [1690 1Kb] sollicitudine, ciuitas liberata est solitudine. Archiepiscopus  iam a principio sepulturam sibi prouiderat Colonie in ecclesia beate Marie que dicitur Ad gradus. Postmodum offensus temeritate Coloniensum, qua in eum inaudita rabie debachati fuerant  non modo animum, sed corpus quoque suum [1691 1Kb] de Colonia in Sigeberg transferendum censuit, ibique sepeliri [1692 1Kb] se omni modo [1693 1Kb] definiuit. Cumque, appropinquante die uocationis sue, Colonie egrotaret, iamque in extremo spiritu constitutus animaduerteret populum Coloniensem grauiter nimis ferre quod tam desiderabili thesauro defraudandus esset: paululum resumpto spiritu, in lecto consedit, acceptaque stola pontificali, ut uidelicet uerbis plus inesset auctoritatis, familiares suos sub testificatione nominis diuini adiurauit ne alibi eum quam in Sigeberg poni [1694 1Kb] sinerent. Factum est ergo quod iusserat. Defunctus enim post modicum, gloria ingenti, magno cleri et plebis studio, summo matronarum Coloniensium luctu, in Sigeberg delatus,  atque in medio ecclesie sepultus est  . Ubi cottidie per eius interuentum fideliter postulantibus multa prestantur diuine opitulationis beneficia.



MLXXuI.

Rex natiuitatem Domini Goslarie celebrauit. Cumque eo [1695 1Kb] omnes regni principes euocasset, ut de principibus Saxonie, qui in dedicionem uenerant, communi consilio deliberaretur, preter ducem Bemicum pauci admodum uenerunt. Ab ipsis tamen qui uenerant iusiurandum exegit et accepit, ut non alium post eum quam filium eius, tenerum adhuc infantulum, regem sibi eligerent. Ibi Otto, dux quondam Baioarie, datis pro se duobus filiis suis obsidibus, dedicione absolutus est; nec solum in gratiam, sed in tantam quoque familiaritatem receptus  est a rege, ut omnia deinceps consilia, tam de priuata quam de re publica, ceteris auriculariis familiarius cum eo communicaret. Ceterorum qui se dediderant nec mentio habita est.

Coloniensis etiam clerus et populus ad eligendum sibi antistitem frequens confluxerat. Quibus rex Hildolfum quendam, Goslariensem canonicum, offerebat, atque ut eligerent dedita opera insistebat. Illi contra summa ope nitebantur, obiicientes quod homo statura pusillus [1696 1Kb] , uultu despicabilis, genere obscurus, nec animi nec corporis uirtutibus quicquam tanto sacerdotio dignum pretenderet. Unde indignitate rei tanta in eum concitata sunt omnium qui in curte regia erant odia, ut, sicubi in publico  apparuisset, omnes eum tanquam aliquod [1697 1Kb] antiquitatis monstrum inconditis clamoribus et canticis perurgerent, lapidesque in eum et puluerem uel quodcumque aliud furentibus casus obtulisset iactarent. Sed rex recolens Annonis [1698 1Kb] archiepiscopi  constantiam et inuictum aduersum omnes nefarios suos conatus spiritum, consulto talem ei successorem ordinari satagebat, cuius facilitate ad omnia que uellet pro libito suo abuti posset. Cumque, diu multumque conatus, nulla ratione ut eligeretur obtinere potuisset, Colonienses infecto negocio in sua remisit, iterumque media quadragesima rectius, si fieri posset, consultos presto esse precepit; contestatus quam sancte, se uiuo aut nullum eos aut hunc habituros esse pontificem.

 Aderant preterea Hildebrandi [1699 1Kb] pape legati  , denunciantes regi ut secunda feria secunde ebdomade in quadragesima  ad sinodum Rome occurreret de criminibus que obiicerentur causam dicturus; alioquin sciret se absque  omni procrastinatione eodem die de corpore sancte ecclesie apostolico anathemate abscidendum esse. Que legatio regem uehementer permouit; statimque abiectis cum graui contumelia legatis, omnes qui [1700 1Kb] in regno suo essent episcopos et abbates, Wormacie dominica septuagesime conuenire precepit, tractare cum eis uolens, ad deponendum Romanum pontificem si qua sibi uia, si qua ratio pateret; in hoc cardine totam uerti ratus [1701 1Kb] salutem suam et regni stabilitatem, si is non esset episcopus.

Ipso tempore contigit papam per immissionem Satane grauissima pulsari aduersitate. Quidam urbis prefectus Romane, Quintius nomine, et generis  claritate et opum gloria eminens, ualde in tota Italia multa in possessionibus Romane ecclesie preter leges faciebat. Perlata ad papam querimonia, cum eum sepius modeste corriperet, nec quicquam proficeret secreta correptio, tandem excommunicauit eum, arbitratus hoc saltem modo improbitatem eius cercendam fore. Hinc ille maiori [1702 1Kb] dementia efferatus, ipsa nocte natalis Domini cum armatis inopinato irruit in ecclesiam, in qua papa, uestimentis pontificalibus indutus, sacro altari astabat missarum solemnia celebrans, iniectaque---quod dictu quoque nefas est---in capillos eius manu, multis contumeliis affectum de ecclesia protraxit, et priusquam, uulgato per ciuitatem rumore, populus frequens auxilio concurreret, in domum quandam  munitissimam abripuit. Fama tam atrocis facti totam ilico repleuit urbem. Undique ad arma conclamatur. Diuites et pauperes, nobiles et ignobiles, uno omnes animo accurrunt, atque in ipso statim orientis diei crepusculo domum Quintii oppugnare  summa ui aggrediuntur; et [1703 1Kb] nisi ille, mali quod imminebat haut improuidus, papam dimittere maturasset, domum ipsam, peremptis omnibus qui in ea erant, a fundamento euertissent. Papa interueniente, concitate multitudinis furor uix et egre compressus est. Romani quod factum fuerat grauiter nimis et indigne ferentes, omnia que Quintii erant, tam intra [1704 1Kb] muros quam extra, ferro et igne demoliti sunt. Nec minus ille militaris [1705 1Kb] audacie facinora contra faciebat, succendens et euertens omnia que poterat de possessionibus Romane ecclesie. Ita per multos dies non sine magno et harum et illarum partium dispendio [1706 1Kb] simultas hec trahebatur.

Rex statuta die  uenit Wormaciam; uenerunt  etiam episcopi et abbates amplissimo numero. Commode quoque conficiendis tantis rebus interuenit quidam ex cardinalibus Romanis Hugo cognomento Blancus, quem ante paucos dies propter ineptiam eius et mores inconditos papa de statione sua [1707 1Kb] amouerat, deferens secum de uita et institutione pape scenicis figmentis consimilem tragediam: scilicet unde oriundus  , qualiter ab ineunte etate conuersatus, quam peruerso ordine sedem apostolicam occupauerit [1708 1Kb] , que ante episcopatum, que post acceptum episcopatum memoratu quoque incredibilia flagitia commiserit. Huius auctoritatem, tamquam diuinitus sibi destinatam, gratissime amplexati et promptissime secuti, sententiam  promulgarunt quod papa esse non possit, nec ullam iuxta priuilegium Romane sedis ligandi aut soluendi potestatem habeat uel aliquando habuerit, qui tantis uitam probris ac criminibus commaculauerit. Cumque ceteri omnes dampnationi eius nichil hesitantes subscriberent, Adalbero [1709 1Kb] Wirciburgensis [1710 1Kb] episcopus et Herimannus Mettensis [1711 1Kb] episcopus aliquamdiu restiterunt; dicentes incongruum ualde et contra canonum scita esse ut episcopus aliquis absens, absque generali concilio, sine legitimis et idoneis accusatoribus [1712 1Kb] et testibus, necdum probatis criminibus que obiicerentur, condempnaretur; nedum Romanus pontifex, aduersus quem nec episcopi nec archiepiscopi cuiusquam recipienda sit accusatio. Sed Willihelmus Traiectensis  episcopus, qui causam regis pertinacius tuebatur, uehementer imminebat, ut aut cum ceteris in dampnationem [1713 1Kb] pape subscriberent, aut regi, cui sub iureiurando fidem spopondissent, protinus  renunciarent. Is eo tempore regi admodum carus acceptusque erat, eique rex omnium que priuatim uel publice agenda erant post se ordinationem delegauerat, uir secularibus litteris adprime eruditus, sed fastu nimio inflatus, uix se ipse ferebat. Igitur ex nomine omnium qui conuenerant episcoporum et abbatum plene contumeliarum littere Romam destinantur, quibus denuncietur Romano pontifici ut pontificatu, quem contra ecclesiasticas leges usurpasset, sese abdicet, sciatque, post eam diem quicquid agat, iubeat, decernat, irritum haberi.

Legati, ut iussum fuerat, summo conatu iter accelerantes, pridie quam sinodus indicta celebraretur, Romam ingressi , litteras tradunt. Tunc [1714 1Kb] ceteram legationem, sicut in mandatis  habebant, uerbo non minus contumelioso quam scripto exequuntur. Papa nichil permotus atrocitate nuncii, postera die , cum clerus et populus ad sinodum frequens confluxisset, in auribus omnium litteras recitari fecit, et, sic cunctis qui conuenerant episcopis id fieri decernentibus, regem excommunicauit [1715 1Kb] et cum eo [1716 1Kb] archiepiscopum Mogontinum Sigefridum [1717 1Kb] , episcopum Traiectensem Willihelmum, episcopum Babenbergensem Ruotbertum [1718 1Kb] , ceteris, qui conspirationis huius participes extiterant, diem statuit qua, nisi Rome presentati causam dicerent noue huius et inusitate contra sedem apostolicam rebellionis, similem ceteris excommunicationis sententiam sortirentur  . Porro Ottonem Ratisponensem episcopum, et  Ottonem Constantiensem episcopum, et Burchardum Losannensem [1719 1Kb] episcopum, Eberhardum [1720 1Kb] comitem, Oudalricum [1721 1Kb] et alios nonnullos, quibus rex potissimum consiliariis utebatur, iam pridem excommunicauerat.

Gozilo dux Lutheringorum [1722 1Kb] , cum esset in confinio Lotharingie et Flandrie in ciuitate que dicitur Antwerpha, occisus est per insidias, ut putabatur, Ruoberti [1723 1Kb] Flandrensis comitis. Cum enim quadam nocte , quiescentibus omnibus, ad necessitatem nature secessisset, appositus extra domum spiculator [1724 1Kb] confodit eum per secreta natium, relictoque in uulnere ferro, concitus aufugit. uix deinceps septem diebus accepto uulneri superstes,  4 Kalendas Martii uita decessit, atque uerdunis [1725 1Kb] iuxta patrem sepultus est; magnum regni Teutonici [1726 1Kb] robur ac momentum [1727 1Kb] , quoniam, ut sepe iam dictum est, licet stature pusillitate atque  gibbo despicabilis uideretur, opum tamen gloria et fortissimorum militum copia, prudentie quoque maturitate, postremo tocius uite temperantia, longe ceteris principibus supereminebat.

Rex, finito in Wormacia colloquio, concitus Goslariam rediit , ibique iram suam, qua multo iam tempore in Saxones auxie estuauerat, omni crudelitate explebat. Principes Saxonie, qui in dedicionem uenerant, in ultimas regni partes relegabat; bona eorum suis fautoribus pro libito suo diripienda permittebat; eos qui necdum dediti fuerant acerrimis in dies edictis ad dedicionem urgebat, et nisi quantocius dederentur, ferro et igne infestari et longius natali solo effugari comminabatur. Tum [1728 1Kb] omnia castella, que superiori [1729 1Kb] anno   dirui [1730 1Kb] iusserat, summo nisu, summo prouincialium labore et erumna instaurabat. Noua quoque in omnibus per Saxoniam montibus et collibus, qui modo ad arcendam uim [1731 1Kb] paululum quid commoditatis habere uidebantur, extruebat; illis etiam que deditis Saxonibus in ius eius uenerant, presidium imponebat; et multiplicata sunt mala, calamitas et uastitas per uniuersam Saxoniam et Thuringiam supra omnem retro maiorum memoriam.

Discessurus Goslaria, pridie Nonas Martii  episcopatum Coloniensem, sicut a primis obsti nato intenderat, Hildolfo dedit. Cleri [1732 1Kb] Coloniensis tres tantum, militum etiam paucissimi aderant; ceteros, ne ad suffragia ferenda occurrerent, indignitas detinuerat [1733 1Kb] ; ipsos qui occurrerant uix  contemptim et [1734 1Kb] summis, ut dici solet, labiis  super electione eius consuluit, risui prorsus ac ludibrio habendos, si non protinus acclamassent. Et ne quis forte aduersus eum tumultus seditione uulgi per dilationem consecrationis concitaretur, statim Coloniam profectus, consecrari eum fecit ab Willihelmo Traiectensi episcopo, cuius consobrino episcopatum Poderbrunnensem [1735 1Kb] , ne qua per eum mora ordinationi eius fieret, promittebat.

Pascha Traiecti celebrauit , ibique ducatum Lotharingie filio suo Counrado [1736 1Kb] , marcham uero que dicitur Antwerpha Gotefrido, consobrino Gozelonis ducis, filio Eustachii comitis, impigro et ad rem militarem acerrimo adolescenti, tradidit.

 Ipso tempore Ruodolfus dux Sueuorum, Welf dux Baioariorum, Bertholdus [1737 1Kb] dux Carentinorum, Adalbero [1738 1Kb] episcopus Wirciburgensis [1739 1Kb] , Herimannus  episcopus Mettensis et alii plerique principes conuenientes in unum , consilia conferebant, in tantis calamitatibus quibus res publica uexabatur, quid facto opus esset; regem post bellum Saxonicum eundem permanere qui fuerat; nichil eum [1740 1Kb] de leuitate, de crudelitate, de [1741 1Kb] pessimorum hominum conuictu ac familiaritate mutasse; ad hoc tantum tam insignem suam aduersum [1742 1Kb] Saxones uictoriam profecisse, ut ille sui omnium sanguinis ius potestatemque acciperet, et ad perniciem bonorum omnium et ad omne quod animo concepisset flagitium impunita libertate grassaretur; nichil sibi deinceps spei, nichil presidii reliquum fore, si forte, ut sunt humana, eum offendissent, cum in dediticios contra iusiurandum, contra fidem  principum, tam feda, tam crudelia exercuisset. Hec causa non solum ipsos, sed et cunctos regni principes uehementer permouerat, et eos potissimum quorum [1743 1Kb] consilio [1744 1Kb] principes Saxonie se in periculum dederant. Facta est igitur conspiratio non modica, et magis ac magis in dies roboratur [1745 1Kb] , ea re maxime omnibus ausum et fiduciam prebente, quod excommunicatum esse regem a Romano pontifice frequentes ab Italia nuncii cottidie deferebant. His animatus Mettensis episcopus et alii plerique, nonnullos ex principibus Saxonie, quos a rege in custodia habendos susceperant, inscio rege in sua liberos redire permiserunt.

Willehelmus [1746 1Kb] Traiectensis episcopus causam regis, ut supra dictum est, contra bonum et equum  obstinato [1747 1Kb] tuebatur, et studio partium regis multa in [1748 1Kb] iniuriam Romani pontificis omnibus pene diebus solemnibus [1749 1Kb] inter missarum solemnia rabido ore declamabat; periurum eum, adulterum et pseudoaspotolum appellans, et tam a se quam a ceteris episcopis sepenumero excommunicatum pronuncians. Is breui, posteaquam rex exactis paschalibus feriis Traiecto discesserat, repente grauissima egritudine correptus est. Cumque per acerrimos cruciatus anime ac corporis urgeretur, miserabili eiulatu coram omnibus qui aderant uociferabatur iusto Dei iudicio se et presentem uitam amisisse et eternam, quod regi ad omnia que perperam intendisset operam suam summo annisu prebuisset, atque  in spem gratie eius Romano pontifici, sanctissimo et apostolicarum uirtutum uiro, graues contumelias, sciens et prudens, innocenti irrogasset. In  hanc uocem, ut [1750 1Kb] asserunt, sine communione, sine ulla satisfactione expirauit  [April. 28]. Successit ei in episcopatum [1751 1Kb] Counradus, Mogontini archiepiscopi camerarius. Poderbrunnensem uero episcopatum Boppo [1752 1Kb] Babenbergensis prepositus obtinuit; cuius potissimum factione et studio Herimannus Babenbergensis episcopus episcopatu deiectus fuerat.

Ruopertus [1753 1Kb] abbas quondam Augiensis [1754 1Kb] , monasterium quoddam in Alsatie partibus  , cui Gengebach [1755 1Kb] nomen est, a Babenbergensi episcopo susceperat gubernandum. Ubi dum pro consuetudine sua lucris temporalibus immoderatius insudaret, paupertatem loci industria sua euincere satagens, occisus est cum alio haut desperate indolis  monacho adolescente, qui eum de Babenbergensi monasterio secutus fuerat, a seruitoribus supradicti monasterii, contra quos possessiones monasterii et ius suum, progressus ipse ad uim arcendam, defendere uolebat.

Saxones, deportatis in exilium principibus suis, tedio et merore tabescebant, nec calamitatis ullum usquam patebat effugium. Amicir egis, per montes et colles dispersi, ceruicibus imminebant, nec eos ut antea conuentus facere, consilia conferre aut ullam recuperande salutis uiam temptare sinebant. Insuper cottidie ex agris et uillis predas agebant, tributa regioni difficillima [1756 1Kb] imponebant, castella sua summo prouincialium labore et impensis communiebant [1757 1Kb] , et graues prorsus atque [1758 1Kb] inexplicabiles pristine  rebellionis penas exigebant. Erant duo cuiusdam Geronis comitis filii  , satis quidem edito loco nati, sed propter inopiam rei familiaris inter principes Saxonie nullius nominis uel momenti. Hi tempore dedicionis ultra Albim fluuium refugerant, ibique rei euentum prestolabantur, facile a rege propter obscuritatem nominis uel ignorati uel contempti. Cumque uiderent [1759 1Kb] mala que fiebant, non aliud scilicet actum dedicione principum, quam [1760 1Kb] proditam plane esse libertatem patrie, totamque gentem Saxonum, quo rex semper intenderat, in seruitutem atque sub iugum redactam; quamuis patriis finibus extorres, quamuis munitionibus amissis, perdito patrimonio, rerum omnium inopes  remansissent, gaudebant tamen admodum quod cum ceteris Saxonie principibus in tempestuosum illud dedicionis naufragium non incidissent. Cum [1761 1Kb]  urgeret penuria, contractis ex sui similium numero aliquantis copiis, rapto sibi uictum querere ceperunt. Plerumque etiam, ubi oportunitas accidisset, regis exactoribus resistere et iniurias manu propulsare temptabant. Cumque eis semel et secundo res prospere cessissent, milites principum qui relegati fuerant, ingenui quoque omnes qui necdum dediti fuerant, quique extrema omnia quam fidem regis ultra experiri malebant, cateruatim ad eos [1762 1Kb] confluebant; et facta est intra [1763 1Kb] dies paucos permaxima multitudo, ita ut iam non ad insidias modo et clandestinas [1764 1Kb] latrocinantium more excursiones, sed ad apertam uim et publicas congressiones pares se hostibus arbitrarentur. Preterea prouinciales, quibus inter ultimas desperationis tenebras  lux aliqua salutis [1765 1Kb] et consolationis celitus emicuerat, omnes promptissimo animo socias manus communemque operam publicis negociis pollicentur; satius iudicantes pro patria, pro liberis, pro coniugibus, honesta morte perfungi, quam inter tantas tribulationes omni morte tristiorem uitam agere.

Inter hec rediens Herimannus, patruus Magni ducis, et alii plerique ex principibus dediticiis, quos, ut predictum est, inconsulto rege indulgentia eorum a quibus tenebantur dedicione absoluerat, inopinatum cunctis gaudium prestiterunt, atque omnem, si quis adhuc mentibus resederat, scrupulum ademerunt. Tanta siquidem tamque inopinata rerum prosperitas euidens cunctis erat documentum respicientis  eos misericordie Dei. Igitur armata iuuentute Saxoniam peragrantes, castella, quibus rex presidium imposuerat, alia dedicione, alia militari manu breui omnia receperunt; eos qui intus erant [1766 1Kb] , direptis spoliis, incolomes dimiserunt, accepto ab eis sacramento quod ulterius in Saxoniam hostiliter non uenirent. Amicos regis omnes, preterea quicumque communibus negociis operam suam spondere noluissent, dissipatis omnibus que habebant, procul Saxonia effugarunt; et directa est salus in manibus eorum [1767 1Kb]  ad recuperationem libertatis pristine.

Solus adhuc Otto, dux quondam Baioarie, in castello Hartesburg residebat. Huic rex per totam  Saxoniam uices suas et publicarum rerum procurationem delegauerat; dato insuper negocio ut castellum Hartesburg [1768 1Kb] et aliud in monte qui dicitur  Lapideus [1769 1Kb]  , qui proximus Goslarie imminet, summa ope extrueret. Ad hunc legatos dirigunt, mandantes ut, omisso opere quod ad euersionem gentis sue immemor libertatis extruere aggressus sit, consilium potius perquirat ad ereptionem principum, quibus ipse ut se dederent uehementissimus auctor fuerit [1770 1Kb] ; iam dudum opinionem indubiam multorum mentibus insedisse, quod idcirco dedicionem ceteris tantopere suaserit, ut eorum sanguine regis sibi animum deplacaret [1771 1Kb] et communi exitio suam ipse salutem mercaretur; hoc nunc euidentibus indiciis elucere, cum illis in ultimas partes terrarum deportatis, ipse proditionis sue mercedem a rege tocius Saxonie principatum acceperit, et regie crudelitatis carnifex atque omnium que ferociter  rex meditetur ferocior administer existat; bene igitur fame et honori suo consulat, si tante infamie maculam claro aliquo erga patriam suam beneficio purgare conetur, et genti sue, patriam libertatemque armis recuperare cupienti, auxilio concurrat; postremo, si monitis ultro non assentiatur, se procul dubio uim adhibituros, et patrie proditorem, communium castrorum desertorem, ut dignus sit, euersis omnibus que eius sint, procul Saxonia expulsuros. Ad hec ille obnixe eos per Deum obtestabatur [1772 1Kb] ut mitius pacatiusque agerent; que pro communi commodo moliantur, ratione quam temeritate melius procedere; se protinus missurum, et regi modis omnibus suasurum ut principes dedicione absoluat, castella, que metu  rebellionis pristine extruxerit [1773 1Kb] , diruat, genti Saxonum libertatem, leges ac iura maiorum, que per uim erepta totiens armis repetiuerint, restituat; si consilio adquiescat, grauis atque ancipitis belli necessitate sine sanguine liberatam esse Saxoniam; sin autem, se nec indulti honoris amore nec mortis metu nec iurisiurandi religione inhiberi posse ne communem patrie parentumque suorum causam usque ad extremum spiritum quanta possit uirtute defendat, iuuet, tueatur. In hec uerba legatos Saxonum dimisit, statimque suos ad regem, sicut pollicitus fuerat, destinauit, presidio quoque ab utroque monte quem occupauerat abducto, communem deinceps cum Saxonibus ac socialem uitam  agebat.

Rex, de his que acciderant in Saxonia graui nuncio accepto, comperto etiam quod ceteri principes, collatis per crebra conuenticula consiliis, defectionem meditarentur, hinc ira, hinc sollicitudine in diuersa raptatus [1774 1Kb] , cui primum morbo mederetur anxius ambigebat. Sed quo ira impellebat inclinatior,  ad [1775 1Kb] oppugnandam Mettensem urbem exercitum admouere cogitabat, et ab episcopo loci, quod creditos custodie sue principes se inconsulto dimisisset, uindictam expetere. Sed contra reputans, turbata re publica, dubia fide principum, exhausto superioribus bellis millite, extreme dementie esse, arduum aliquid precipitanter attemptare, impetum animi ab temeritate ad pacatiora [1776 1Kb] consilia reuocauit. Missis igitur circumquaque nunciis  , omnes regni principes in pentecosten Wormacie sibi occurrere iussit, quid facto opus esset, communi consilio, ut pretendebat, deliberaturus. Statuta die  ceteris amplo satis numero occurrentibus, nullus aderat supradictorum ducum, a quibus rei publice periculum timebatur, et quorum  potissimum auctoritate, si res tranquille essent, summam publicorum negociorum disponi oportuerat. Ita conuentus ille principum, cassata uoluntate regis, nullum habuit effectum. Iterum in natale sancti Petri apostoli  Mogontie eos adesse, addita iam edicto obnixa supplicatione [1777 1Kb] , precepit. Sed ne [1778 1Kb] tunc quidem quisquam eorum uel supplicantem adtendit uel precipientem, omnibus plane ad rebellionis studium immobiliter obstinatis. Ipsi qui conuenerant, feda simultate a se inuicem dissidebant. Iam enim solutus carcere suo Satanas non solum corporali sed et spirituali armatura obpugnabat pacem ecclesiasticam, et quorum corpora iugulabat, animas quoque, ne in eternum uiuerent,  extinguere satagebat.

Uoto [1779 1Kb] episcopus Treuerensis, Roma nuper reuersus, communicare nolebat episcopo Mogontino, episcopo Coloniensi et aliis quam pluribus, qui apud regem pre ceteris assidui erant et quorum rex omnia faciebat consilio; obtendens et eos et ipsum regem excommunicatos esse a Romano pontifice; sibi tamen, quod ipsum uix summis precibus extorserit, indultam esse colloquendi tantum regis licentiam; nulla preter hec in cibo, in potu, in oratione uel in ceteris omnibus communione eius permissa. Huius auctoritate animati complures alii, quorum et in Deum fides purior et ad dignitatem rei publice sententia potior, paulatim se palatio subtrahebant, ne uidelicet supradictorum communione macularentur [1780 1Kb] ;  et ad regem, licet crebris iussionibus euocati, redire nolebant, satius iudicantes regem quam Deum offendere, corporis quam anime dispendium incidere. Illi econtra irasci, fremere, insanire, minas et conuicia in omnes passim iaculari  ; iniustam et idcirco nichili estimandam esse Romani pontificis sententiam, qui se nec canonice ad synodum  euocatos, nec canonice discussos, nec obiecti criminis iuxta scita canonum conuictos uel confessos precipiti furore potius quam ratione excommunicasset; episcopum Treuerensem et ceteros, qui cum eo ad euertendum rei publice statum [1781 1Kb] iampridem conspirassent, aliorsum intendere quam loquerentur, nec tam apostolice sedi auctoritatem deferre [1782 1Kb] , quam ut dignitatem regiam subruant occasionem querere, et inueterata aduersus regem odia nouo religionis uocabulo palliare; eum recte honori suo prospicere, si in hostes suos gladium, quem iuxta apostolici uocem ad uindictam malorum  acceperit, maturius distringat, et contemptis inanium occasionum latibulis, manifestos regni insidiatores pena quam mereantur afficiat.  Nec difficile fuit ingenium regis, per se atrox et implacabile, in iram excitare.

Sed cum uideret sub obtentu religionis principes a se paulatim deficere, et, destituto iam auxiliis imperio, uanam esse comminationem que uim facere non posset quibus comminaretur; ratus---id quod tempus exigebat---utilitati [1783 1Kb] magis quam iracundie consulendum, iterum atque iterum auersos [1784 1Kb] principum animos blandis legationibus mitigare temptabat. Nec tamen, quod dictu mirum sit, tanta hac rerum asperitate, tanta ingruentium periculorum mole euinci poterat ut, unde potissimum hec flamma inuidie et odii aduersum eum exarserat, principes Saxonie dedicione absolueret. Quin immo,  conterritus recenti exemplo eorum qui plerosque ex ipsis se inconsulto dimiserant, residuis, qui adhuc in custodia tenebantur, omnem adhiberi diligentiam iubebat, ne elaberentur. Ideoque sepius his quibus eos seruandos crediderat mandabat ut, memores beneficiorum suorum, memores iurisiurandi quo sibi fidem suam firmassent, traditos custodie sue intemerata fide, donec reposcerentur, seruarent, nec aliorum principum fedissimo corrumperentur exemplo, qui, dimissis suo iniussu dediticiis, dum priuatas suas iniurias in regem ulcisci uellent, cladem maximam et maculam multis seculis non abolendam rei publice intulissent.

Et omnibus quidem infensus, omnium, ut uidebatur, sanguinis auidus erat. Precipue tamen episcopi  Halberstadensis, quem, tamquam tocius Saxonice rebellionis principem et onmium que secus acciderant fomitem atque incentiuum, inexorabili odio insectabatur; et, nisi pontificalis nominis reuerentia et fides principum, que in dedicione intercesserat, obstarent, uitam eius per omnes cruciatus extorsisset. Hunc Ruoperto Babenbergensi episcopo seruandum crediderat, uelut preter ceteros familiares suos immitis ac ferocis ingenii uiro, et erga se in [1785 1Kb] aduersis rebus spectate sepe fidei. Sed postquam, inclinatis  ad defectionem principibus, iterum nouis rem publicam tempestatibus quati aspexit, quamuis custodis diligentie non diffideret, ueritus tamen ne forte, subrepente per hanc moram negligentia, aliquid in eo uis uel [1786 1Kb] fraus hostilis [1787 1Kb] operaretur, ad palatium eum euocauit, et ibi nunc inter camerarios suos, nunc inter cocos et coquinarum spurcitiis [1788 1Kb] indignissimo loco habitum, sub omni diligentia custodiri fecit, donec tam feralibus odiis competens exilium excogitaret. Erat ipso tempore apud regem soror eius, uxor Salomonis regis Ungariorum, quam maritus regno expulsus, dum in armis et procinctu esset, nusquam tutius quam apud fratrem manere iudicauerat, donec, recuperato, si fieri posset, regno, in iocunditate perfrui coniugio  liceret. Cumque post multum iam tempus ad maritum, in finibus Ungarie commorantem, redire pararet, rex opportunam [1789 1Kb] eam arbitratus que crudelitatis huius munere fungeretur, rogauit eam ut episcopum Halberstadensem [1790 1Kb] secum abduceret, atque in locum ex quo nulla ei deinceps in regnum Teutonicum redeundi copia fieret deportari faceret. Annuit illa petenti, et naui impositum cum hominibus suis premisit, ipsa paucis post diebus, cum profectioni sue necessaria ordinasset, insecutura precedentem. Habebat idem episcopus militem quendam Oudalricum [1791 1Kb] nomine, multis in Baioaria possessionibus prediuitem, regi quoque adprime carum et acceptum. Is ubi aduertit mala que episcopo parabantur, motus miseratione atque ipsa  humanarum rerum consideratione, quod tantus ac talis uir, ingens columna et firmamentum rei publice nisi regis temeritas diuina atque humana omnia confudisset, tam pessimo nunc exemplo periturus foret: accessit ad eum paulo antequam nauigare inciperet, et que in eum rex decreuisset per ordinem exposuit; actum esse de salute eius, nisi propicia [1792 1Kb] diuinitas, que sola iam posset, periclitanti succurreret. Edocet preterea, possessiones suas et castellum munitissimum [1793 1Kb] haut procul ab littoribus Danubii fluminis abesse, monetque ut, dum ad ea loca nauigans peruenisset, rogaret sepius eos cum quibus nauigaret, quatenus applicarent et sibi paululum in terram progrediendi facultatem facerent, obtenta uel refrigerandi uel alius cuiusuis necessitatis occasione [1794 1Kb] ,  que modo tali artificio idonee [1795 1Kb] patrocinaretur; se memorem fidei qua ei obnoxius sit, omnia que possit pro uirili portione facturum, et, si quam ereptionis [1796 1Kb] eius uiam Deus ostendat, temptaturum. Fecit ille ut edoctus fuerat; atque ubi ad predicta loca propinquare cepit, simulata mala ualitudine, que sibi ex assidua nauigatione corpus affecisset insolitum, et, nisi mature consuleretur, extremam perniciem allatura foret [1797 1Kb] languenti: facile  obtinuit apud nautas, qui pontificalis nominis intuitu magnam humanitatem ei prestabant, ut quotiens uellet applicarent, et ei egrediendi atque in terra, prout libitum erat, recreandi corporis copiam facerent. Longinqua regio, custodum multitudo, debilitas languentis omnem metum, omnem fuge uel insidiarum suspicionem ademerant. Egrediebatur sepius et regrediebatur, circumspiciens undique et omnia diligenti obtutu [1798 1Kb] perlustrans; nullum usquam promisse salutis indicium, nulla spes elucebat. Forte beati Ioannis Baptiste natiuitas occurrerat; et mane, dum preterlaberentur, conspicatus contiguam littori ecclesiam, rogauit ut, appulsa naui, ad celebranda tam sacratissimo die missarum solemnia ad ecclesiam procederent [1799 1Kb] . Assentientibus  illis, ingressus ecclesiam, salutarem Deo hostiam offerre, sacerdotalibus, ut solemne est, infulis indutus, cepit. Cui rei intentis omnibus, supradictus Oudalricus, recte per exploratorum diligentiam captata loci oportunitate, repente armata multitudine ecclesiam circumdedit; ingressusque modeste, interim dissimulato propter quod uenerat negocio, consummationem sacri ministerii tacitus tranquillusque prestolabatur. Quo expleto, suos quantocius ad nauim conuolare [1800 1Kb] et omnia que episcopi sint efferri iubet. Ipse fortissimorum iuuenum agmine stipatus, procedentem [1801 1Kb] ab ecclesia episcopum salutat, osculum porrigit, equum, quem euectioni eius optimum aptauerat, ocius conscendere iubet. Stupentibus qui episcopum abduxerant, quid hoc  rei esset, et post irritas ratiocinationes ad arma concurrentibus, iubet ut, si uite ac saluti sue consultum uelint, quieti maneant, arma ponant, naues pacatis [1802 1Kb] animis repetant; gratum habentes quod commissi in tantum pontificem piaculi penas non exigantur [1803 1Kb] ; si uerbis inanibus, si motibus incompositis lacessere pergant, facile gladios procacitati modum facturos; episcopum episcopalis ministerii munia ecclesie Halberstadensi [1804 1Kb] , cui ordinatus sit episcopus, rectius prestare quam ipsis. Illi, cum numero et uirtute impares essent, temerarium arbitrati rem certamini committere, tristi confectoque animo ad naues redierunt. Episcopus in [1805 1Kb] castellum quod haut longe aberat concessit. Ibique  paucis diebus commoratus, donec absumpta nouitate studia conquiescerent omnium, si qui [1806 1Kb] forte redituro insidiabantur: tandem assumpto laico habitu, quo falleret occursantes, in Saxoniam contendit, et desperantibus iam reditum eius Saxonibus repente, tamquam ab inferis uiuus emergens, restitutus est.

Rex, ubi geste rei nuncium accepit, grauiter et iniquo nimis animo ferebat tantos conatus [1807 1Kb] suos in irritum cessisse, prereptam sibi tantarum contumeliarum  uindictam, redditum cum impunitate hostibus uirum in quo tocius Saxonici belli summa et cardo uerteretur. Nec dubitare poterat paululum iam sopitos ignes Saxonici furoris hoc incentore ilico suscitandos et propediem in immensum conflagraturos, atque eo infestius id acturum, quo se meminisset post dedicionem nullam in rege clementiam, nullam expertum fuisse humanitatem. uerebatur preterea ne simili modo ceteri quoque elaberentur dediticii, et sibi tam insignis uictorie, tam operose [1808 1Kb] dedicionis fructus deperiret, assecutis eis se inuito libertatem. Omnia consideranti placuit tandem alia deinceps grassari uia; et Saxones, quos extranei totiens temptatos non uicerant, suis iam armis, suis parat expugnare uiribus; sapienti certe  usus [1809 1Kb] consilio, quoniam constet omne regnum nulla ui, nulla clade citius quam domestica atque intestina simultate labefactum corruere. Episcopum Magadaburgensem, episcopum Merseburgensem, episcopum Misenensem, Magnum ducem, Fridericum palatinum comitem, preterea omnes Saxonie et Thuringie principes, qui adhuc in dedicione tenebantur, ab exilio reuocari iubet, et clementer accersitis ait se, cum iuxta palatinas leges extremo in eos supplicio animaduertere possit, et hoc iure faciat grauibus sepe ab eis contumeliis lacessitus: tamen memorem generis eorum, memorem uirtutis que rei publice et honori esse possit, et munimento, tam atrocis facti ueniam dare, et, quod amplius sit, non aliud ab eis querere redemptionis  sue precium, quam ut sibi deinceps in dubiis rebus fideles ac deuoti maneant auxiliumque prestent ad componendum regni statum et compescendos homines factiosos, eos potissimum qui gentem Saxonicam simplicem et malarum artium nesciam [1810 1Kb] intestinis cottidie dissensionibus inquietent; si id faciant nec ulla ut prius leuitate fidem permutent, se [1811 1Kb] primos in amicis habiturum, et, cum se oportunitas prebuerit, beneficiis, prout regiam munificentiam deceat, honoraturum. Illi, etsi eum hec [1812 1Kb] ficta loqui scirent, et necessitate magis quam pietate genuinum animi rigorem laxasse, tamen impunitatis amore libenter amplexantur oblata, promittunt quicquid iubet, promissa  repetito sepius sacramento roborant, et accepto commeatu, in sua singuli cum gaudio reuertuntur. 

Rex, ut supra dictum est, commonitus ab Ottone duce quondam Baioarie ut turbatis rebus in Saxonia mature consuleret, mandauerat ei ut sibi certa die in Salefelt occurreret, quatenus, communiter habita discussione, quid facto opus esset deliberarent. Postmodum uero fretus his quos dedicione absoluerat, quod eorum auxilio in Saxones, qui se  leserant, iram suam idonee ulcisci posset, consilium mutauit, et statuta die nuncios pro se in Salefelt duci [1813 1Kb] Ottoni misit, qui ei dicerent ut, contractis quantiscumque [1814 1Kb] posset copiis, sibi in marcha Misinensi concurreret; se per Bemiam ducto [1815 1Kb] exercitu aduenturum, et filiis Geronis comitis, qui imperitam multitudinem male auspicato ad arma concitassent, si Deus uota prosperaret, redditurum quod mererentur. Principibus quoque Saxonie et Thuringie, quos patrie nuper remiserat, eadem mandat, obsecrans ut, prestite sibi indulgentie gratiam referentes, cunctos quos ualeant ab hominum perditorum societate dehortentur, et ipsi ad ferenda publicis negociis auxilia designato die et loco armati instructique presto assint. Ipse, ut instituerat,  paucissimos secum assumens Teutonici exercitus milites, ceteris omnino quid moliretur ignorantibus, in Bemiam contendit; ibique iuncto sibi duce ac milite Bemico, repente plus quam tanto operi expediret, fidens nescio an negligens, in marcham Misinensem se infudit; uidelicet uana spe elusus, quod ducis Ottonis industria et ceterorum quos beneficio suo deuinctos sibi gloriabatur, omnem rebus moram, omnem conficiendo negocio difficultatem ademptura [1816 1Kb] foret. Sed dux Otto, sciens genti Saxonum iustas esse causas rebellionis, id multo iam tempore apud regem crebris legationibus egerat ut belli seminarium irarumque causas amoueret, leges ac iura sua Saxonibus rata manere sineret, equitate pocius quam armis tumultuantes compesceret, et tantos  labores, tantum, qui prelio fundendus esset, sanguinem lucratus, sine difficultate in perpetuum opulentissime gentis seruitio frueretur; hanc regis ac [1817 1Kb] tiranni esse distantiam, quod hic ui atque crudelitate obedientiam extorqueat [1818 1Kb] ab inuitis, ille legibus ac more maiorum moderetur subiectis precipiatque facienda. uerum ille homo in imperio natus et nutritus, ut tantos natales, tantos prosapie fasces ac titulos decebat, regium in omnibus semper aduersis animum gerebat, mori quam uinci malebat. Inexpiabilis ignominie maculam putabat, impune iniuriam accepisse, et econtra summum decus et uite precio [1819 1Kb] comparandum estimabat, nichil quod secus accidisset inultum preterisse. Ad hoc homines sibi asciuerat, talium rerum artifices, mediocri  quidem loco natos sed consilio ac manu promptissimos, qui, secundum quod propheta dicit, loquebantur ei placentia et diuinabant ei errores , et egrotum animum et per se affinem iracundie ac temeritati adulationibus [1820 1Kb] suis, tamquam subposita face, in omne quod libuerat inflammabant; ideoque, ut opera sua magis illi foret necessaria, perpetuis rem publicam tempestatibus uexari quam maxime satagebant. His pessimis usus  consultoribus, principes regni recta suadentes plurimum auersabatur, nec eos ad consilium suum, nisi forte inexplicabilis [1821 1Kb] necessitas incidisset, admittebat; quin immo auctoritatem eorum, si copia fieret, opprimi ac penitus oblitterari cupiebat, ut in omne quod animus suggessisset effrenata libertate grassanti nullus obsisteret, nemo obloqueretur. Igitur dux Otto, uehementer efferatus quod contra consilium suum rex Saxoniam bello rursus impeteret, ait ad Epponem Citicensem episcopum, qui ei, ut dictum est, in Salefelt functus legatione regis occurrerat, se regi quod honori eius, quod commodo [1822 1Kb] rei publice competeret, suggessisse; sed, quoniam plus apud eum fidei sit ineptis assentatoribus quam sibi, plus spei ac fiducie ponatur in  milite Bemico quam in Teutonici exercitus robore, ad eum pertinere, quem cepta exitum sortiantur; se nec rebus bene gestis gloriam, nec, si aliter cesserint, ignominiam habiturum; preterea nulla iam sacramenti, quo ei fidem dixerit, religione teneri, cum recta et utilia suadens non audiatur, insuper contra leges Dei, contra decus imperii, contra salutem anime sue, ad effundendum sanguinem innocentem gentili ritu arma sumere iubeatur; proinde omni periurio absolutum, libere deinceps causam gentis sue, que iusta sit, quantum ualeat armis et opibus asserturum. Eadem protestabantur ceteri quoque principes tam Saxonie quam Thuringie. Qui etiamsi [1823 1Kb] cupidissime uellent, nullum petenti prestare possent auxilium, unanimiter scilicet detrectantibus  militibus eorum infaustam contra patriam parentesque [1824 1Kb] suos militiam. Iam enim non dubia fide, uacillantibus animis, ut prius cum [1825 1Kb] inter spem et metum fluctuarent, sed unanimi sententia, obstinata contentione, ab rebellandum conspirauerant; neque callidis principum exhortationibus ut antea concitatum uulgus ad arma prosiluerant [1826 1Kb] , sed omnes simul prouinciales, non ductu auspicioque principum, sed priuatis studiis, priuatis impensis bellum gerere proposuerant; sibi dimicare, sibi, si Deus annuerit [1827 1Kb] , uincere parati; nec aliud a quoquam militie sue stipendium prestolantes, quam coniugum liberorumque suorum salutem, atque ut a ceruicibus suis durissime seruitutis iugum excuterent. Ipsos denique principes, si  obniti, si contrahiscere temptarent, dissipatis uel [1828 1Kb] incensis omnibus que eorum essent, procul patriis finibus expellere minabantur. Ad ultimum ea mente rem gerendam susceperant, ut uel uincerent obstinate uel morerentur. Ultima desperatio sic studia inflammauerat, quoniam certa superioribus annis documenta ceperant, nullam apud regem uictis esse spem uenie, cum ferocitatem pectoris eius et inexorabile Saxonici nominis odium nec uoluntaria  dedicio principum nec tantus in Thuringia fusus sanguis restrinxisset [1829 1Kb] .

Igitur ubi per Saxoniam rumor percrebruit, quod rex conterminam regni Saxonici marcham Misinensem ferro et igne depopularetur, ad arma conclamant; multa milia hominum breui concurrunt, conserendi certaminis intolerabili feruent desiderio, obuiam ire hostibus unanimi alacritate contendunt. Sed quoniam accelerando itineri turba frequentior, armis atque aliis impedimentis implicita, parum pro uoto satagere ualebat, filii Geronis comitis, assumptis secum septem milibus expeditorum equitum, summo nisu, ardentissima citius conficiendi negocii auiditate, in occursum properant. Quod si regem consequi et sic efferato milite, sic feruentibus  studiis signa conferre contigisset, ut multorum ferebat opinio, tractum tot annis bellum Saxonicum facili compendio confectum fuisset, et regem cunctumque [1830 1Kb] eius comitatum uel [1831 1Kb] mors certissima uel [1831 1Kb] ignominia difficile abolenda occupasset. Nam preter exercitum Bemicum, qui nec ipse uel armis uel [1831 1Kb] numero uel [1831 1Kb] uirtute tanto negocio se parem pestiterat, paucissimos secum habebat, quoniam superuacaneum arbitratus fuerat, Teutonicis militibus tam longinque expeditionis laborem indicere, cum speraret, ut dictum est, industria Ottonis ducis et aliorum quos dedicione gratis absoluerat, omnes Saxonum uires facile eneruandas [1832 1Kb] , et copias sibi maioribus etiam bellis sufficientes statuto  die ac loco affuturas. Forte tum [1833 1Kb] temporis, Deo misericorditer saluti regis prospiciente, fluuius Milda  , qui utrumque exercitum medius dirimebat, effusis nuper imbribus uehementer intumuerat atque omnem transmeandi facultatem ademerat. Cuius rex inundatione commodissime pro se usus, non expectata decrescentium aquarum uicissitudine, in Bemiam se recepit, maturatoque per Baioariam reditu, mestus ac penitens, quod tantos labores in uacuum expendisset, Wormaciam repedauit. Et quoniam digrediens duci Bemico marcham Misinensem, tam spectate in arduis rebus fidei premium, dederat, Ecbertus [1834 1Kb] marchio, cuius eadem  marcha erat, filius patruelis regis, puer longe adhuc intra militares annos, ubi primum decrescentibus aquis  fluuius factus est transmeabilis, adiunctis [1835 1Kb] sibi Saxonibus, Misinen [1836 1Kb] perrexit, omniaque castella, quibus dux Bemicus presidium imposuerat, admota  militari manu recepit, suosque milites, qui deinceps contra omnem [1837 1Kb] hostium irruptionem indefessi excubarent, imposuit; mirantibus cunctis, quod regem nec etatis nec propinquitatis respectus ab hac iniuria reuocasset.

Interea Ruodolfus [1838 1Kb] dux Sueuorum, Welf dux Baioariorum, Berhtoldus [1839 1Kb] dux Carentinorum, Adalbero [1840 1Kb] episcopus Wirciburgensis, Adalbertus [1841 1Kb] episcopus Wormaciensis, et alii quos rei publice calamitas mouebat, in loco qui dicitur Ulma conuentu habito  , statuerunt, ut omnes, quicumque rei publice consultum uellent, 17 Kalendas Nouembris Triburiam conuenirent, et uariis cladibus, quibus permultos iam annes pax ecclesiastica turbabatur, tandem aliquando malorum  pertesi [1842 1Kb] , finem facerent. Hoc Sueuie, hoc Baioarie, hoc Saxonie, hoc Lutheringie [1843 1Kb] , hoc Francie Teutonice principibus denunciarunt, uniuersosque in commune per Deum obtestabantur, ut omni excusatione relegata, cuncta priuate rei sollicitudine posthabita, hanc singuli communibus [1844 1Kb] commodis uel [1845 1Kb] extremam operam dependerent. Qua expectatione suspensis atque attonitis omnibus, episcopus Mogontinus et alii quamplures, qui eatenus partes regis uehementius tuebantur, ab eo defecerunt, et adiuncti supradictis principibus, ad meliorandum regni statum ardentissimo zelo exarserunt. Miro etiam atque inopinato rerum successu, ut quod moliebantur nullis iam retardaretur impedimentis, obsides, quibus nonnulli ex principibus  superiore anno fidem suam apud regem obligauerant, repente his qui eos dederant sunt restituti. Duos ducis Ottonis filios, alterum rex ipse, alterum is qui a rege seruandum susceperat, inscio rege, patri nec opinanti remisit.

Filius Uotonis [1846 1Kb] marchionis et filius Adele, derelicte Dedi marchionis  , ambo tenere etatis et longe adhuc infra pubertatis annos pueruli, cum in munitione cuiusdam Euerhardi ministri regis custodirentur, magnum quoddam et posterorum memoria dignum nobilissime indolis documentum ediderunt. Iusserat rex eidem Euerhardo, uel [1847 1Kb] propter tanti generis claritatem uel [1847 1Kb] propter etatis infirme compassionem, ut eos indulgentissime  nutriret et, ne aut inerti otio aut iugis custodie tedio tabescerent, sineret [1848 1Kb] eos interdum cum equalibus suis ludicris [1849 1Kb] puerilibus exerceri. Hoc  ipsum parentes, crebra custodibus munuscula destinantes, flagitabant. Fecit ille ut petebatur, et modo intra munitionem modo extra, adhibitis custodibus, prout libitum erat ludere patiebatur, nichil sinistrum in etate simplici et fraudis nescia suspicatus [1850 1Kb] . Interdum etiam in nemus quod munitioni contiguum erat uenatum pergens, impositos equis, cuius rei uixdum etas patiens erat, secum ire permittebat, ut oppressas merore ac tedio mentes hoc aduocamento [1851 1Kb] recrearent. Cum hoc sepius faceret, consuetudo fiduciam, fiducia custodibus securitatem pariebat, ut eis indulgentius in dies diligentis custodie frena laxarent, et absumpta iam omni suspicione, quicquid uoluissent etiam absque arbitris eos agere paterentur. Ceperunt igitur, ubicumque tempus  et locum secretiorem nacti fuerant, sermones conserere, patrie parentumque recordari, peregrinationis molestias deplorare, et ut pro salute sua aliquid Deo auspice conarentur, mutuis se suasionibus incitare. Quadam ergo die, cum iuxta solitum predictus Euerhardus, secum assumptis eis, uenatum exisset, et ad insectandam, que casu occurrerat, feram omnes, ut fieri assolet, inconditis clamoribus, feruentissimis studiis discurrissent, pueruli ubi se solos aduerterunt, custodem nullum, eos qui simul uenatum processerant aliarum rerum immemores, soli que agebatur uenationi intentissimos, quantis possunt uiribus, equis subdunt calcaria, per condensa siluarum, per abrupta montium, per concaua uallium, periculi sui uel negligentes uel contemptores,  dicto citius euolant; nec in certum aliquem locum, regionis ignari, cursum dirigunt, sed [1852 1Kb] laxatis temere habenis, quocumque impetus equos ferebat, precipites ruunt. Celeri cursu transmisso nemore ad Menem [1853 1Kb] perueniunt, piscatorem illic offendunt in scapha piscatoria [1854 1Kb] capturis piscium incumbentem, euehi se Mogontiam petunt, clamides suas quibus uestiebantur, quoniam aliud in promptu non erat, euectionis precium offerunt. Ille uel precio allectus, uel miseratione periclitantium permotus---hoc enim ex trepidatione et cetero corporis gestu facile coniiciebat---benigne in nauiculam suscepit, et utensilibus que in nauicula erant adopertos, ne scilicet ab insequentibus agnoscerentur, Mogontiam, ut rogauerant, euexit. Equi eorum, transito amne,  in ulteriore ripa, iuxta nauiculam mirum in modum moderato gradu decurrebant, ita ut cum eunte nauicula pariter irent, cum subsistente pariter subsisterent. Brutis pecoribus [1855 1Kb] humanas inesse animas crederes. Ubi Mogontiam uentum est, receptis equis suis, in domum quandam ripe contiguam clanculo se immergunt, dominumque domus per Deum obtestantur, ne eos cuiquam prodat; se archiepiscopo  Mogontine genere coniunctissimos esse, cui si incolumes intemerata fide restituat, tam ab ipso quam a ceteris parentibus suis, qui inter regni principes et opum et dignitatis speciali prerogatiua emineant, digna meritis premia relaturus sit. Nec multo post aderat Euerhardus [1856 1Kb] , fremens et stridens dentibus pre doloris impatientia, compertoque per ueridicos indices, quo pueri diuertissent, summa ui, summo conamine domum expugnare foresque infringere parabat, et nisi obsides regis mature redderentur, ignem tectis se iniecturum minabatur. Concurrit ciuitas ad spectaculum, et facta est pro studiis partium confusa et dissona aliud atque aliud clamantium turbarum uociferatio. Perlato ad episcopum Mogontinum tumultuantis ciuitatis nuncio,  misit confestim cum armatis Conradum comitem de castello quod dicitur Liuzelenburg [1857 1Kb] , qui tum forte apud episcopum presens erat. Qui ueniens Euerhardum, improbe [1858 1Kb] seuientem atque in omnes qui obsisterent nunc ui nunc comminatione grassantem, ab obpugnatione edium cum contumelia repulit, susceptosque pueros episcopo presentauit. Ille admodum gratulatus, quod causam principum, qui pro communi commodo arma sumere meditabantur, hac etiam parte impedimentorum [1859 1Kb] liberasset, suis singulos parentibus cum omni diligentia, ne quis scilicet insidiaretur abeuntibus, remisit.

Statuta die  iuxta condictum principes Sueuie et Saxonie Triburiam conuenerunt amplissimo numero, obstinatis mentibus ad summouendum  a negociis regni regem Heinricum, et alium in quem communis electio consensisset creandum. Aderant una legati apostolice sedis, Sigehardus patriarcha Aquileiensis et Altmannus Patauiensis episcopus, uir apostolice conuersationis et magnarum in Christo uirtutum, cui papa uices suas in dispositione ecclesiasticarum causarum delegauerat, et laici nonnulli, qui magnis opibus relictis ultro se ad priuatam tenuemque uitam propter Deum contulerant, missi a Romano pontifice, ut palam omnibus per Gallias contestarentur, iustis de causis excommunicatum esse regem Heinricum, et ad eligendum alium [1860 1Kb] apostolici consensus et auctoritatis suffragium pollicerentur. Hi nec principi nec priuato cuiquam, qui  regi Heinrico dicto uel facto aliquatenus post excommunicationem communicasset, communicare uolebant, donec publice professus penitentiam, per Altmannum, uicarium Romani pontificis, anathemate absolueretur. Pari cautela eorum quoque communionem uitabant, qui presbiteris coniugatis uel eis qui ecclesiasticas ordinationes precio comparauerant in oratione communicassent. Per septem  itaque continuos dies consilia conferentes, quid  facto opus esset, qua ratione periclitanti et iam iam naufragium minitanti rei publice consulendum foret, perquirebant. Replicabant ab tenero, ut aiunt, ungue  omnem uite regis institutionem, quibus probris, quibus flagitiis existimationem suam decusque imperii uixdum adulta etate maculasset; quas iniurias singulis, quas in commune omnibus, ubi primum pubertatis annos attigit, irrogasset; quod remotis a familiaritate sua principibus, infimos homines et nullis maioribus ortos summis honoribus extulisset, et cum eis noctes perinde ac dies in deliberationibus insumens, ultimum, si possit, nobilitati exterminium machinaretur; quod barbaris gentibus uacatione data, in subditos sibi populos dedita opera ferrum distrinxisset et in eorum nece  hostili [1861 1Kb] crudelitate grassaretur; regnum, quod a parentibus suis pacatissimum et bonis omnibus florentissimum accepit, quam fedum, quam despicabile, quam intestinis cladibus infestum cruentumque reddidisset; ecclesias et monasteria destructa, uictualia seruorum Dei uersa esse in stipendia militum, studium religionis et rerum ecclesiasticarum transisse ad arma militaria et ad munitiones extruendas, non quibus uis et impetus barbarorum arceatur, sed quibus patrie tranquillitas eripiatur [1862 1Kb] et liberis [1863 1Kb] ceruicibus durissime seruitutis iugum imponatur; nullum usquam esse uiduis et orphanis solatium, nullum oppressis et calumpniam sustinentibus refugium, non legibus reuerentiam, non moribus disciplinam, non ecclesie auctoritatem  suam, non rei publice manere dignitatem suam; ita unius hominis temeritate sacra et profana, diuina et humana, fasque nefasque confusa esse et implicita [1864 1Kb] ; proinde tantarum calamitatum unicum ac singulare superesse remedium, ut quantocius amoto eo, alius rex crearetur, qui tamdiu terminos suos euaganti licentie frena iniiceret [1865 1Kb]  et mundi uacillantis ruinam subiectis humeris sustentaret.

Rex Heinricus, contractis in unum sue partis assertoribus, in uilla que dicitur Oppenheim se continebat, Reno fluuio utraque castra dirimente, frequentesque ad eos in dies legatos mittebat, pollicens omnium que eos offenderant in reliquum emendationem; se ueterum iniuriarum memoriam sequentibus  beneficiis, si uita comes foret, aboliturum, nichilque deinceps circa rerum publicarum administrationem absque communi consulto acturum; postremo ultro se iure suo cedere eisque gubernandi disponendique pro suo arbitratu tocius regni ius potestatemque facere, dummodo equo animo paterentur, sola regii nominis regiique cultus rata sibi manere insignia, que semel legitime accepta, sine  summa omnium eorum ignominia amittere non posset, nec sinerent regni Teutonici [1866 1Kb] splendorem, omnibus retro seculis intactum incontaminatumque, sua etate tam turpis exempli macula sordescere; quod si uerba sua difficilius admitterent, magnificis promissionibus totiens elusi, paratum se, quibus sacramentis, quibus uellent obsidibus, fidem facere, quod nulla umquam dies, nulla rerum uel casuum mutabilitas hanc suam in eos beniuolentiam corruptura foret. Ad hec illi [1867 1Kb] : Nulla, inquiunt, iam supersunt argumenta, quibus totiens recognita atque spectata fides eius probari ultra uel obligari ualeat, cum totiens morum suorum emendationem coram oculis omnia cernentis Dei quam sancte pollicitus, omnia quibus se obstrinxerat uincula, ubi  primum calamitas que ad presens urgebat [1868 1Kb] preteriit, tamquam aranearum telas ruperit  , et semper se ipso deterior, cursum mali operis, sicut equus impetu uadens in prelium, effrenata libertate repetiuerit. Neque nos precipiti temeritate ad hec extrema experienda prorupimus [1869 1Kb] . Omnes uias, omnia prius consilia pertemptauimus, si qua ratione rigidum obstinatumque in malis desperati hominis ingenium emolliri possit. Sed inueteratus morbus atque imis penitus iam insidens uisceribus, nichil spei, nichil admittit remedii, omnem artem, omnem euincens industriam medicantium; quin immo, dum leuitati eius impensius morem gerere studemus, et cunctis, que perperam molitur, religionis obtenta muliebrem prebemus patientiam, status rei publice  euersus est, tranquillitas ecclesiarum turbata, maiestas imperii ablata, auctoritas principum euacuata, mores inuersi, leges abolite, et secundum prophete elogium maledictum et mendacium et homicidium et furtum et adulterium inundauerunt et sanguis sanguinem tetigit ; postremo omnis [1870 1Kb] iusticie et pietatis, religionis et honestatis disciplina situ atque incultu obsoleuit. Hec [1871 1Kb] quidem, dum sola uite temporalis detrimenta, dum solam fame et existimationis labem minitarentur, tametsi uiris [1872 1Kb] ferenda non essent, tulimus tamen, ne contra iusiurandum, quo tenebamur, precipitanter impudenterque uenire uideremur, et dum glorie nostre consulere conaremur, anime naufragium pateremur. Nunc  uero cum ab ecclesie corpore propter flagitia sua apostolici anathematis mucrone precisus sit, cum ei communicare sine communionis ecclesiastice dampno et fidei iactura non possimus, cum fidem nostram, multis apud eum sacramentis implicitam, Romanus pontifex apostolica auctoritate explicuerit: extreme profecto dementie esset [1873 1Kb] , diuinitus oblatam salutis occasionem non obuiis, ut dici solet,  manibus  excipere, et quod iam diu premeditatum sit ut agatur, tam oportuno tempore non agere, cum leges humane et ecclesiastice sinant, cum locus et tempus arrideant, cum denique omnia, que paci uel bello usui esse solent, conficiende tante rei fauorem suum polliceantur. Quapropter contemptis inanium argumentorum cuniculis, quibus denuo in ceruices iugulosque nostros uiam gladio suo affectat, immobiliter animo fixum tenemus  , ut absque ulla dilatione uirum nobis prouideamus, qui precedat nos [1874 1Kb] et prelietur bellum Domini ad expugnandam et destruendam omnem cuiuscumque hominis altitudinem, eleuantem et extollentem se aduersus iusticiam et ueritatem Dei et sancte Romane Ecclesie auctoritatem. In hec uerba legatos regis dimiserunt.

 Iterum alios atque alios misit, nullum supplicationis genus, quod impediende tante rei proficuum putaretur, pretermittens. Sed illi in eadem sententia fixi obstinatique manebant. Iamque utraque ex parte ad magnum discrimen res spectare uidebatur. Denique et hi regem alium sibi protinus constituere, et transmisso Reno fluuio---nauigium enim omne episcopus Mogontinus in eam ripam cegerat---proxima luce regi Heinrico arma inferre parabant; et ille, incisa spe dilationis impetrande, suos, qui per proximas uillas dispersi erant, in unum coire [1875 1Kb] atque arma expedire iubebat, ut in ulteriorem ripam progressos confestim prelio adoriretur. In hac tantarum expectatione rerum  intentis sollicitisque omnibus, ecce primo diluculo sequentis diei, que ultimam cladem rei publice allatura timebatur, Sueui et Saxones legatos ad regem miserunt, qui ei dicerent: Tametsi nec in bello nec in pace ulla umquam ei iusticie uel legum cura fuerit, se tamen legibus cum eo agere uelle, et cum crimina, que ei obiciantur, omnibus constent luce clariora, se tamen rem integram Romani pontificis cognitioni reseruare; acturos se cum eo, ut [1876 1Kb] in purificatione sancte Marie Augustam occurrat, ibique celeberrimo conuentu habito principum tocius regni, discussis utrarumque partium allegationibus, ipse suo iudicio uel addicat uel absoluat accusatum; quod si ante diem anniuersarium excommunicationis sue, suo presertim uicio, excommunicatione  non absoluatur, absque retractatione in perpetuum causa ceciderit, nec legibus deinceps regnum repetere possit, quod legibus ultra administrare, annuam passus excommunicationem, non possit; si oblatam conditionem gratanter amplexetur et Romano pontifici per omnia subditum  se dictoque obtemperantem fore polliceatur, hinc se experimentum capturos: omnes, quos ille excommunicauit, extemplo [1877 1Kb] an conuictu contubernioque suo amoueat, ipse in urbem Spirensium dimisso exercitu secedat, ibique solo uerdunensi [1878 1Kb] episcopo  paucisque ministris, quos tamen sententia principum ab hac excommunicatione integros incorruptosque probauerit, contentus, priuatam interim uitam agat, ecclesiam non ingrediens, nichil circa publica negocia suo iure disponens, nullam regii apparatus pompam, nulla regie dignitatis insignia sibi [1879 1Kb] iuxta solitum adhibens usque ad sinodicam cause sue examinationem; preterea ciuitatem Wormaciensem, quam expulso episcopo, dissipato celestis militie sanctuario, arcem belli  speluncamque latronum fecerat, abducto presidio, episcopo Wormaciensi restituat, datis insuper sacramentis et obsidibus, ne quid deinceps rebellionis uel insidiarum ab ciuibus timere debeat; porro si quid horum preuaricetur, tum [1880 1Kb] se omni culpa, omni iurisiurandi religione, omni perfidie infamia liberatos, non expectato ulterius Romani pontificis iudicio, quid rei publice expediat, communi consilio uisuros. Rex, cuius omnis [1881 1Kb] spes omnesque [1882 1Kb] copie in artum coacte fuerant, gratulatus admodum, quod aliqua, quantumuis feda, conditione urgentem ad presens calamitatem declinasset, promptissime per omnia obedientiam pollicetur  . Statimque Coloniensem episcopum, Babenbergensem episcopum, Strazburgensem [1883 1Kb] episcopum, Basilensem [1884 1Kb]  episcopum, Spirensem [1885 1Kb] episcopum, Losannensem [1886 1Kb] episcopum, Citicensem episcopum, Osenbruggensem episcopum, Oudalricum [1887 1Kb] de Cosheim, Euerhardum, Hartmannum, ceterosque excommunicatos, quorum antehac opera consiliisque gratissime utebatur, omnes castris egredi iubet; missis quoque Wormaciam nunciis, milites, quos illic presidii causa constituerat, abscedere urbemque episcopo patere precipit [1888 1Kb] ; dehinc ceteris, qui ad auxilia sibi ferenda frequentes conuenerant, singulis in sua dimissis, ipse iuxta condictum cum paucis Spiram contendit, ibique intra [1889 1Kb] terminos et leges, quas principes prescripserant, aliquanto tempore mediocriter uitam moresque cohibebat.

 Sueui et Saxones, postquam, deditis  Wormaciensibus, statum ciuitatis episcopo [1890 1Kb] pacatissimum reddiderunt, leti ouantesque patriam repetebant, confestimque legatos Romam destinarunt, qui papam rei geste ordinem edocerent enixeque flagitarent, ut sedandis per Gallias tantis bellorum ciuilium tempestatibus ipse statuta die  suam non dedignaretur prestare presentiam. Rex etiam certo sciens omnem suam in eo uerti salutem, si ante anniuersariam diem excommunicatione absolueretur, nec satis tutum suis rationibus existimans, ut expectato intra [1891 1Kb] Gallias Romani pontificis aduentu, sic infesto iudici, sic obstinatis accusatoribus causam [1892 1Kb] addiceret uentilandam, optimum factu sibi iudicauit pro eo tum statu rerum suarum, ut in Gallias proficiscenti Romano pontifici  intra [1893 1Kb] Italiam occurreret et anathematis absolutionem quoquo posset modo impetrare conaretur; hac impetrata, ceteram rebus difficultatem facile adimendam, cum colloqui principibus et conferre consilia et fidem amicorum in aduersis implorare nulla deinceps uetaret  religio. Paucis igitur ante natalem Domini diebus Spirensi urbe discedens, cum uxore et filio paruulo iter aggressus est, nec quisquam ex omnibus Teutonicis uir ingenuus comitatus est regno excedentem, preter unum, et ipsum nec genere nec opibus conspicuum. Cumque impensis tam longi itineris egeret, multisque supplicaret quibus incolumi rei publica sepenumero profuerat, pauci admodum erant, qui uel ueterum beneficiorum memoria uel presenti humanarum rerum spectaculo permoti necessitatem eius aliquatenus releuarent. Eo miseriarum et calamitatis ex summa gloria summisque opibus repente peruenerat. Similiter quoque ceteri excommunicati obtinende citius absolutionis studio ardentissime iter [1894 1Kb] accelerabant in Italiam,  nec tamen in societatem itineris regem admittere, principum uel pocius Romani pontificis metu absterriti, patiebantur.

uis atque inclementia hiemis hoc anno adeo iugis solitoque asperior inhorruerat, ut a festiuitate sancti Martini Renus fluuius, glaciali frigore constrictus, pene usque ad Kalendas Aprilis pedestri itineri transmeabilis maneret, et plerisque in locis uineta, exsiccatis frigore radicibus, omnino arescerent.



MLXXuII.

 Dux Polenorum  , qui per multos iam annos  regibus Teutonicis tributarius fuerat, cuiusque [1895 1Kb] regnum iam olim Teutonicorum [1896 1Kb] uirtute subactum atque in prouinciam redactum fuerat, repente in superbiam elatus, propterea quod principes Teutonicos [1897 1Kb] cerneret domesticis seditionibus occupatos, nequaquam ad inferenda exteris [1898 1Kb] gentibus arma uacare, regiam dignitatem regiumque nomen sibi usurpauit, diadema [1899 1Kb] imposuit, atque ipso die natalis Domini a 15  episcopis in regem est consecratus. Que breui post comperta principes [1900 1Kb] quibus rei publice dignitas cure fuit grauiter affecere, sibique inuicem succensebant, quod, dum intestinis in se atque in sua uiscera odiis seuirent et digladiarentur, potentiam opesque barbarorum in tantum aluissent, ut iam tercio dux Bemicus  regnum Teutonicum [1901 1Kb] ferro et igne populabundus peragrasset, et nunc dux Polenorum in ignominiam regni Teutonici [1901 1Kb] contra leges ac iura maiorum regium nomen regiumque diadema impudens affectasset.

Rex Heinricus in Italiam proficiscens, intra [1902 1Kb] Burgundiam in loco qui dicitur Bisenzun [1903 1Kb]  , natalem Domini celebrauit, satis magnifice pro sua tum [1904 1Kb] calamitate susceptus et habitus ab auunculo matris sue, Willihelmo comite, cuius in illis locis amplissime et florentissime opes erant. Ea porro causa erat, ut relicto recto itinere in Burgundiam diuerteret, quod certo compererat duces Ruodolfum, Welf et Berhtoldum [1905 1Kb] omnes uias omnesque aditus qui ad Italiam mittunt, quos uulgato  nomine clusas uocant, appositis custodibus anticipasse, ut nulla illic ei copia transeundi fieret. Exacta solemnitate natalis Domini profectus inde, cum in locum qui Cinis [1906 1Kb]  dicitur uenisset, obuiam habuit socrum suam  filiumque eius Amedeum  nomine, quorum in illis regionibus et auctoritas clarissima et possessiones amplissime  et nomen celeberrimum erat. Hi uenientem honorifice susceperunt; transitum tamen per terminos suos alias ei concedere nolebant, nisi quinque Italie episcopatus, possessionibus suis contiguos,  eis redimendi [1907 1Kb] itineris precium traderet.  Durum hoc nimis atque intolerabile omnibus regis consiliariis uisum est. Sed cum ei ineuitabilis incumberet necessitas quoquo [1908 1Kb] posset pacto redimendi itineris, et illi nec iure propinquitatis nec tante calamitatis miseratione quicquam mouerentur, multo labore et tempore in hac deliberatione insumpto, uix et egre tandem impetratum est, ut prouinciam quandam Burgundie  , bonis omnibus locupletissimam, concedendi transitus mercedem dignarentur [1909 1Kb] accipere. Ita indignatio Domini [1910 1Kb] non solum sacramentis et frequentibus beneficiis sibi obnoxios, sed etiam amicos et genere propinquos ab eo auerterat. Difficulter assecuto transeundi licentiam protinus alia successit difficultas  Hiemps erat asperrima, et montes  per quos transitus erat in immensum porrecti et pene nubibus cacumen ingerentes, ita mole niuium et glaciali frigore obriguerant, ut per lubricum precipitemque decessum [1911 1Kb] nec equitis nec peditis gressum sine periculo admitterent. Sed dies anniuersarius, quo rex in excommunicationem deuenerat, e uicino imminens [1912 1Kb] , nullas accelerandi itineris [1913 1Kb] moras patiebatur, quia, nisi ante eam diem anathemate absolueretur, decretum nouerat communi principum sententia, ut et causa in perpetuum [1914 1Kb] cecidisset et regnum sine ullo deinceps restitutionis remedio amisisset. Igitur quosdam ex indigenis locorum peritos et preruptis Alpium iugis assuetos, mercede conduxit, qui comitatum eius per abruptum montem [1915 1Kb] et moles niuium [1916 1Kb] precederent,  et subsequentibus, quaqua possent arte, itineris asperitatem leuigarent. His ductoribus cum in uerticem montis magna cum difficultate euasissent, nulla ulterius progrediendi copia erat, eo quod preceps montis latus, et ut dictum est glaciali frigore lubricum, omnem penitus decessum [1917 1Kb] negare uideretur. Ibi uiri periculum omne uiribus euincere conantes, nunc manibus et pedibus reptando, nunc ductorum suorum humeris innitendo, interdum quoque titubante per lubricum gressu cadendo et longius uolutando, uix tandem aliquando cum graui salutis sue periculo ad campestria peruenerunt. Reginam et alias que in obsequio eius erant mulieres, boum coriis impositas, duces itineris, conductu  preeuntes, deorsum trahebant. Equorum alios per machinas quasdam summittebant, alios colligatis pedibus trahebant, ex quibus multi dum traherentur  mortui, plures debilitati, pauci admodum integri incolumesque periculum euadere potuerunt.

Postquam per Italiam fama percrebruit, uenisse regem, et superatis asperrimis rupibus iam intra [1918 1Kb] Italie fines [1919 1Kb] consistere, certatim ad eum omnes Italie episcopi et comites confluebant, eumque, ut regia magnificentia dignum erat, summo cum honore suscipiebant, atque intra [1920 1Kb] paucos dies [1921 1Kb] infinite multitudinis ad eum congregatus est exercitus. Erant enim iam ab exordio regni eius semper desiderantes aduentum eius in Italiam, eo quod regnum illud bellis, seditionibus et latrociniis ac uariis priuatorum infestationibus assidue infestaretur et omnia que preter leges et iura maiorum ab improbis hominibus presumebantur, regie auctoritatis censura  corrigi sperarent. Preterea, quia fama uulgauerat, ad deponendum papam ferocibus eum animis properare [1922 1Kb] , admodum gratulabantur, oblatam sibi occasionem esse, qua in eum, qui se iam pridem ab ecclesiastica communione suspenderat, iniuriam suam idonee uindicarent.

Interea papa rogatus per litteras a principibus Teutonicis [1923 1Kb] qui in Oppenheim conuenerant, ut in purificatione sancte Marie ad discutiendam causam regis Auguste occurreret, inuitis Romanis principibus et propter incertum rei euentum iter [1924 1Kb] illud dissuadentibus, Roma egressus est, et quantum poterat profectionem accelerans, statuto die presto esse satagebat, ducatum  ei prebente Mathilda, derelicta ducis Luteringorum [1925 1Kb] Gozelonis,  filia Bonifacii marchionis et Beatricis comitisse. Hec, uiuente adhuc uiro suo, quandam uiduitatis speciem, longissimis ab eo spaciis exclusa, pretendebat, cum nec ipsa maritum in Luteringiam [1926 1Kb] extra natale solum sequi uellet, et ille, ducatus quem in Luteringia [1927 1Kb] administrabat negociis implicitus, uix [1928 1Kb] post tercium uel quartum annum semel marcham Italicam inuiseret. Post cuius mortem Romani pontificis lateri [1929 1Kb] pene comes indiuidua adherebat  , eumque miro colebat affectu. Cumque magna pars Italie eius pareret imperio, et omnibus que prima mortales ducunt supra ceteros terre illius principes habundaret, ubicumque opera eius papa indiguisset, ocius [1930 1Kb] aderat et tamquam patri uel domino sedulum  exibebat officium. Unde nec euadere potuit incesti amoris suspicionem, passim iactantibus regis  fautoribus, et precipue clericis, quibus illicita et contra scita canonum contracta coniugia prohibebat, quod die ac nocte impudenter papa [1931 1Kb] in eius uolutaretur amplexibus, et illa furtiuis pape amoribus preoccupata, post amissum coniugem ultra [1932 1Kb] secundas contrahere nuptias detrectaret [1933 1Kb] . Sed apud omnes [1934 1Kb] sanum aliquid sapientes luce clarius constabat, falsa esse que dicebantur. Nam et papa tam eximie tamque apostolice [1935 1Kb] uitam instituebat, ut nec minimam sinistri rumoris maculam conuersationis eius sublimitas admitteret, et illa in urbe celeberrima atque in tanta obsequentium frequentia obscenum aliquid perpetrans latere nequaquam potuisset. Signa etiam et prodigia, que per orationes pape frequentius fiebant, et zelus eius feruentissimus  pro Deo et pro ecclesiasticis legibus, satis eum contra uenenatas detractorum linguas  communiebant. Igitur papa, dum in Gallias properaret, ex insperato [1936 1Kb] audiens, regem iam esse intra [1937 1Kb] Italiam, hortante Mathilda, in castellum quoddam munitissimum quod Canusium [1938 1Kb]  dicitur diuertit, expectare uolens donec consilium aduentus eius diligentius exploraret, utrum scilicet ueniam admissi postulare, an iniuriam excommunicationis sue militari manu persequi plenus animorum, adueniret.

Diedericus episcopus uerdunensis, uir constantissime erga regem fidei, dum regem in Italiam proficiscentem paulo post insequi uellet, captus est ab Adalberto [1939 1Kb] comite de castello quod dicitur [1940 1Kb]  Calewo  , et spoliatus omnibus, quas studiosissime conuexerat, tam longi itineris impensis. A quo diu habitus in custodia, tandem dato, quodcumque exigebatur, redemptionis sue precio, addito etiam iureiurando, quod iniurie huius nec spiritualem nec corporalem uindictam aliquando expeteret, liber abire dimissus est. Ruotbertus [1941 1Kb] quoque Babenbergensis episcopus, dum in Italiam pergens per Baioariam iter ageret, captus est ab Welf [1942 1Kb] duce Baioariorum; qui, sublatis omnibus que illius fuerant peculiaria, uestes pontificales et ceterum ecclesiasticum ornatum, quem in thesauris eius repperit [1943 1Kb] , ecclesie Babenbergensi cum omni  integritate reconsignauit, ipsum uero in castello munitissimo a natale Domini usque ad festiuitatem sancti Bartholomei apostoli sub diligenti custodia tenuit, nec ullis amicorum eius precibus aut muneribus ut dimitteret euinci potuit. Ceteri episcopi  et laici, quos papa excommunicauerat, quosque rex huius rei gratia a latere suo, extrema necessitate compulsus, amouerat, elusis custodibus qui clusas obsidebant, in Italiam illesi peruenerunt, repertoque papa in Canusio, ueniam presumpte rebellionis atque ut excommunicatione absoluerentur, nudis pedibus et laneis ad carnem induti  , suppliciter postulabant. Ille his, qui ueraciter peccatum suum agnoscerent et deflerent, non esse, aiebat [1944 1Kb] , misericordiam denegandam, sed longam  inobedientiam et diu incretam peccati rubiginem diuturnioris penitentie igne exuri et excoqui oportere; quapropter, si eos reuera facti peniteret, equo animo paterentur, quodcumque sanandis uulneribus eorum adhiberet ecclesiastice correptionis cauterium, ne ex facilitate indulgentie culpa, que aduersus sedem apostolicam atrox et uehemens presumpta fuisset, uel parua uel nulla uideretur. Illis paratos se profitentibus ad omnia que imposuisset sufferenda, episcopos omnes a se inuicem separatos precepit singulis cellis solitarios includi, nec ullum cum aliquo habere colloquium, ad uesperam autem cibi et potus mediocri mensura refici; laicis quoque pro etatis et [1945 1Kb] uirium consideratione congruentem singulis penitentiam indixit.  Ita per aliquot dies examinatos tandem ad se uocauit, et leniter pro admissis obiurgatos, et ne deinceps simile quid admitterent commonitos [1946 1Kb] , excommunicatione absoluit, abeuntibusque id ante omnia repetens iterum iterumque [1947 1Kb] precepit, ne regi [1948 1Kb] Heinrico, donec sedi [1949 1Kb] apostolice post factam iniuriam satisfecisset, aliquatenus communicarent, aut ei ad euertendum statum rei publice turbandamque pacem ecclesiasticam in aliquo operam suam accommodarent; ad hoc tamen omnibus indifferenter eius permisso colloquio, ut ad penitentiam prouocaretur et a cursu mali operis, quo preceps rapi uidebatur, retraheretur.

 Interea rex Heinricus Mathildam comitissam ad colloquium euocauit, eamque precibus ac promissionibus oneratam ad papam transmisit, et cum ea socrum suam filiumque eius, Azzonem etiam marchionem  et abbatem Cloniacensem  et alios nonnullos ex primis Italie principibus, quorum auctoritatem magni apud eum momenti esse non ambigebat; obsecrans ut excommunicatione absolueretur, nec principibus Teutonicis [1950 1Kb] qui ad accusandum eum stimulo inuidie magis quam zelo iusticie exarsissent, temere fides haberetur. Quorum papa legatione audita, ait, incongruum ualde esse et ab ecclesiasticis legibus omnino alienum, ut absentibus accusatoribus causa accusati uentilaretur; quin immo, si innocentie sue confideret, omni timoris  scrupulo liberatus, statuto die in Augustam, quo ceteri principes conuenire statuissent, fiducialiter occurreret; se illic, discussis utrarumque partium allegationibus, nec odio nec gratia ab iure ad iniuriam deuoluendum, sed [1951 1Kb] iuxta leges ecclesiasticas quam rectissimam possit de singulis sententiam laturum esse. Ad hec illi responderunt regem illius nusquam terrarum subterfugere iudicium, quem sciat equitatis et innocentie incorruptissimum uindicem et aduocatum fore, sed e uicino iam urgere diem anniuersarium, quo excommunicatus fuisset, et principes regni hac expectatione suspensos attentosque anxie rei euentum prestolari, ut, si ante hanc [1952 1Kb] diem excommunicatione non absoluatur, deinceps iuxta palatinas leges indignus  regio honore habeatur, nec ultra pro asserenda innocentia sua audientiam mereatur; proinde obnixius petere, et hoc omni quo papa iubeat satisfactionis genere paratum emereri, ut solo interim anathemate absoluatur et communionis ecclesiastice gratiam recipiat, responsurus ex integro, quacumque [1953 1Kb] die, quocumque loco papa precipiat, tamquam nichil hac conuentione actum sit, omnibus que accusatores eius obiecissent criminibus, et iuxta sententiam eius regnum uel retenturus, si obiecta purgasset, uel equo animo, si causa cecidisset, amissurus. Diu papa restitit, ueritus in rege iuuenilis animi inconstantiam et procliue, quocumque assentatores impulissent, ingenium; sed superatus tandem importunitate perurgentium et grauitate  sententiarum: Si ueraciter, inquit, eum facti penitet, coronam et cetera regni insignia in argumentum uere et ex animo acte penitudinis nostre potestati dedat, et se post tam contumax admissum regio nomine et honore deinceps indignum profiteatur. Durum  nimis hoc uisum est legatis. Cumque uehementer insisterent ut sententiam temperaret, nec calamum conquassatum  iudicii austeritate penitus contereret  , uix et egre tandem exoratus annuit, ut comminus ueniret, et si ueram pro admissis penitudinem gereret, culpam, quam sedi apostolice contumeliam irrogando contraxerat, sedis apostolice decretis nunc obediendo [1954 1Kb] expiaret  . uenit ille , ut iussum fuerat, et cum castellum illud triplici muro septum esset  , intra [1955 1Kb] secundum murorum ambitum receptus, foris derelicto omni comitatu suo, deposito cultu regio, nichil preferens regium, nichil ostentans pompaticum, nudis pedibus ieiunus a mane usque ad uesperam perstabat, Romani pontificis  sententiam prestolando. Hoc secundo, hoc tercio die fecit . Quarto demum die in conspectum eius admissus, post multas hinc inde dictas sententias, his postremo conditionibus excommunicatione absolutus est  : ut die et loco, quemcumque papa designasset [1956 1Kb] , euocatis ad generale concilium Teutonicis principibus presto esset, et accusationibus que intenderentur responderet, ipso papa, si ita expedire uideretur, cognitore causarum assidente, et ad eius sententiam uel retineret regnum, si obiecta purgasset, uel equo animo amitteret, si probatis criminibus regio deinceps honore indignus iuxta ecclesiasticas leges decerneretur; nullam, siue retento siue amisso regno, huius iniurie uindictam a quopiam hominum in perpetuum exacturus; usque  ad eam autem diem, qua causa eius legitime discussa terminaretur, nulla regii cultus ornamenta, nulla regie dignitatis insignia sibi adhiberet, nichil circa rerum publicarum administrationem iuxta consuetudinem suo iure ageret, nichil, quod ratum fore oporteat, decerneret; postremo preter regalium seruitiorum exactionem, quibus necessario ipse et sui sustentandi essent, nichil regium, nichil publicum usurparet; omnes etiam qui ei sub iureiurando fidem dixissent, ab huius sacramenti uinculo et conseruande erga eum fidei debito apud Deum et apud homines interim liberi expeditique manerent; Ruotbertum Babenbergensem episcopum et Oudalricum [1957 1Kb] de Cosheim et ceteros, quorum consiliis se remque publicam prodidisset, a sua in perpetuum  familiaritate amoueret; quod si, purgatis que obiicerentur, potens confortatusque in regno perstitisset, subditus Romano pontifici semper dictoque obtemperans foret, et ad corrigenda, quecumque in regno eius contra ecclesiasticas leges praua consuetudine  inoleuissent, consentiens ei et pro uirili portione cooperator existeret; ad ultimum, si quid horum preuaricaretur, irritam fore hanc, que tunc [1958 1Kb] tantopere expetita sit, anathematis absolutionem, quin immo iam pro conuicto confessoque habendum esse [1959 1Kb] , nec ultra pro asserenda innocentia sua audientiam impetraturum, principesque regni, omni deinceps questione, cuncta iurisiurandi religione liberatos, regem alium, in quem communis electio consensisset, creaturos esse. Gratanter rex accepit conditiones, et seruaturum se omnia, quam sanctissimis [1960 1Kb] poterat assertionibus promittebat  . Nec tamen promittenti temere fides habita est; sed abbas Cloniacensis, quoniam [1961 1Kb] iurare monastice religionis obtentu detrectabat, fidem suam coram  oculis omnia cernentis Dei interposuit; episcopus quoque Citicensis et episcopus uercellensis  et Azzo marchio et alii conuentionis eius principes, allatis sanctorum reliquiis, sub iureiurando confirmauerunt, facturum eum esse que pollicebatur, nec aliqua rerum asperitate uel casuum uarie succedentium mutabilitate ab sententia [1962 1Kb] deducendum.

Ita absoluto eo excommunicatione, papa missarum solemnia celebrauit, confectaque sacra oblatione, regem cum cetera, que frequens aderat, multitudine ad altare euocauit, preferensque manu corpus Dominicum  : Ego, inquit, iam pridem a te tuisque fautoribus litteras accepi, quibus me insimulabas sedem apostolicam per Simoniacam heresim occupasse, et aliis quibusdam, tam ante episcopatum  quam post acceptum episcopatum, criminibus uitam maculasse, que mihi secundum scita canonum omnem ad sacros ordines accessum obstruxerint. Et licet multorum idoneorum certe testium astipulatione crimen refellere queam, eorum scilicet qui omnem uite mee ab ineunte etate institutionem integerrime nouerunt, et eorum qui mee ad episcopatum promotionis auctores fuerunt: ego tamen, ne humano pocius quam diuino niti uidear testimonio, ut satisfactionis compendio omnem omnibus scandali scrupulum de medio auferam, ecce corpus Dominicum, quod sumpturus ero, in experimentum mihi hodie fiat innocentie mee, ut omnipotens Deus suo me hodie iudicio uel absoluat obiecti criminis suspicione, si innocens sum, uel subitanea interimat [1963 1Kb] morte, si reus. Hec  et alia, ut solemne est, prefatus uerba terribilia, quibus Deum cause sue equissimum iudicem et innocentie assertorem adesse precabatur, partem Dominici corporis accepit et comedit . Qua liberrime absumpta [1964 1Kb] , cum populus in laudes Dei, innocentie eius congratulatus, aliquamdiu acclamasset,  tandem impetrato silentio, conuersus ad regem: Fac ergo, inquit, fili, si placet, quod me facere uidisti. Principes Teutonici regni suis in dies accusationibus aures nostras obtundunt, magnam tibi molem capitalium criminum impingentes, pro quibus non modo ab omni rerum publicarum administratione, sed ab ecclesiastica etiam communione et ab omnimoda uite secularis conuersatione usque ad extremum spiritum te suspendi oportere existimant. Petunt [1965 1Kb] etiam magnopere diem et locum statui audientiamque prestari canonice discutiendis, quas aduersum te afferant, accusationibus. Et nosti optime, humana plerumque uacillare iudicia et in publicis disceptationibus nonnunquam falsa pro ueris persuaderi, dum pro disertorum [1966 1Kb] hominum ingeniis [1967 1Kb] et dicendi copia et suauitate falsitas  uerborum phaleris adornata libenter auditur, et ueritas nullis eloquentie nixa adminiculis contempnitur. Cum ergo tibi bene consultum cupiam, pro eo, quod in calamitatibus tuis supplex apostolice sedis patrocinium expetisti, fac quod moneo. Si te innocentem nosti et existimationem tuam ab emulis tuis per calumpniam falsis criminationibus impeti, libera compendiose et Ecclesiam Dei scandalo et te ipsum longe concertationis ambiguo, et sume hanc residuam partem Dominici corporis  , ut comprobata Deo teste innocentia tua, obstruatur omne os aduersum te iniqua [1968 1Kb] garrientium, et me deinceps cause tue aduocato et innocentie tue uehementissimo assertore, principes tibi reconcilientur, regnum [1969 1Kb] restituatur, omnes, quibus iam diu res publica uexatur, bellorum  ciuilium tempestates in perpetuum sopiantur. Ad hec ille, inopinata re attonitus, estuare, tergiuersari, consilia cum suis familiaribus segregatus a multitudine conferre, et quid facto opus esset, qualiter tam horrendi examinis necessitatem euaderet, trepidus consulere. Resumpto demum spiritu, causari apud papam cepit de absentia principum, qui sibi in aduersis fidem adhuc integram seruassent, quibus [1970 1Kb] inconsultis et potissimum absentibus accusatoribus, irritam fore nec quicquam uirium apud incredulos habituram esse, quamcumque pro experienda innocentia sua satisfactionem paucis qui aderant proposuisset; proinde sedulo papam orare ut rem integram generali concilio communique audientie differret, ut ibi congregatis accusatoribus et secundum leges ecclesiasticas  discussis tam accusationibus quam accusatorum personis, conditionibus, quascumque principes regni equas iudicassent, obiecta refelleret. Haut grauate papa petenti adquieuit, expletoque sacro ministerio, regem ad prandium uocauit, benignissimeque refectum, et de omnibus que eum obseruare  oporteret diligenter instructum, cum pace ad suos, qui longius extra castellum remanserant, dimisit. Epponem quoque Citicensem episcopum premisit ante cum, ut eos, qui ei excommunicato, priusquam anathemate absolueretur, indifferenter communicauerant, uice sua excommunicatione absolueret, benigne precauens, ne quam denuo recepte communionis maculam contraheret.

Qui dum uenisset , et causam pro qua missus fuerat Italis exposuisset, uehemens in eum ira et indignatio coorta [1971 1Kb] est. Fremere omnes et seuire uerbis ac manibus ceperunt, apostolice legationi irrisoriis exclamationibus obstrepere, conuicia et maledicta, utcumque turpissima furor suggessisset, irrogare: se excommunicationem illius nichili  estimare, quem ipsum omnes Italie episcopi iustis ex causis iam pridem excommunicassent, qui sedem apostolicam per Simoniacam heresim occupasset, homicidiis cruentasset, adulteriis aliisque capitalibus criminibus polluisset; regem secus ac deceat egisse crimenque glorie sue intulisse numquam abolendum, quod homini heretico et probris omnibus infamato maiestatem regiam summiserit, et quem iusticie patronum legumque ecclesiasticarum uindicem sibi parassent, is fedissima subiectione sua fidem plane catholicam, auctoritatem Ecclesie, dignitatem rei publice prodiderit; se in ultionem eius omnes quas potuerint pape iniurias irrogasse, et nunc, quod dictu quoque turpe sit, se in mediis perturbationum fluctibus relictis, ipsum sibi consuluisse  et cum [1972 1Kb] hoste publico priuata necessitudine in gratiam redisse. Hec potissimum principes Italie iactando et passim per populum serendo, ingens regi odium breui conflauerant. Adulta postremo seditione, una omnium uoluntas, una sententia erat, ut, abdicato patre, qui ultro regni fascibus indignum se effecisset, filium eius, licet impubem adhuc et regni negociis immaturum, regem sibi facerent, et cum eo [1973 1Kb] Romam profecti papam alium eligerent per quem et ipse protinus imperator consecraretur, et omnia pape huius apostatici gesta cassarentur [1974 1Kb] .

Perlato ad regem tam moleste conspirationis nuncio, misit propere quicquid apud se principum  erat, ut quaqua ratione, quaqua possent industria, efferate multitudinis animos mitigarent, ne moleste acciperent aut in contumeliam suam factum reputarent, quod extrema necessitate compulsus communis commodi ratione fecisset; nec Teutonicis principibus, qui sibi per calumpniam regnum eripere dedita opera machinarentur, nec Romano pontifici, qui ad euertendum statum sancte Ecclesie spirituali gladio , circumquaque fulguraret [1975 1Kb] , aliter satisfieri potuisse [1976 1Kb] , quam ut ante  statutam diem excommunicatione absolueretur; nunc se omnibus angustiis quibus uias eius conclusissent inimici liberatum, omnem deinceps curam indrustriamque ad uindicandas suas et illorum iniurias translaturum. uix tandem compresso pocius quam extincto concitati tumultus incendio plerique ex principibus castris se per iram subtrahentes, iniussi in sua rediere. Ceteri, dissimulata interim iracundia, redeuntem regem pacifice exceperunt, sed neque [1977 1Kb] consuetam ei reuerentiam deferebant [1978 1Kb] , neque tam sumptuosa, ut prius utque regiam magnificentiam decuerat, seruitia ei exhibebant, sed auersis oculis, infestis mentibus, passim per omnes angulos de leuitate et ineptia eius musitabant, socordiamque accusabant [1979 1Kb] , quod  tam diu expectatus, tam anxie desideratus, periclitantis Italie calamitatibus nichil postremo spei, nichil presidii attulisset. Cumque Italiam peragraret, ut his, qui oppressi fuerant calumpniamue patiebantur, regio more iusta faceret, nec in ciuitates eum recipiebant, nec cum faculis et faustis acclamationibus, ut prioribus regibus consueuerant, obuiam ei procedebant, sed foris, in suburbanis locis castris positis, commorari iubebatur [1980 1Kb] , et illuc ei alimenta, quibus exercitus sustentaretur, et ipsa modica et uix necessitatem pocius quam regalium epularum solitum splendorem copiamue explentia, ne manifeste defectionis immature argui possent, ministrabant, apposito singulis in locis presidio, ut predas forte de agris uel uillis agere uolentes armata  manu cercerentur.

Territus rex insolita rerum facie, seroque penitens, quod incognite gentis inexperte prius fidei temere se credidisset, et Teutonicis finibus excedendo hostem mutasset [1981 1Kb] , non euasisset, graui sollicitudine et metu perurgebatur, nec ullum usquam effugium inueniebat, nisi in reconciliandis forte, si qua ratione posset, quos offenderat, Italorum animis. Ratus itaque huius rei unicum hoc esse presidium, ut initum cum Romano [1982 1Kb] pontifice fedus abrumperet, et inde reparande concordie initium faceret, unde fuerat orta discordia: Oudalricum de Cosheim et ceteros, quos ille seuerissimo anathemate a contubernio eius amouerat, in pristinum  gratie et familiaritatis sue gradum reuocauit, et cum eis denuo de priuatis, de publicis negociis eadem [1983 1Kb] qua consueuerat singularitate ac priuilegio consilia conferebat. Tum assidue in conuentu principum criminabatur et detrahebat Romano [1984 1Kb] pontifici, quod ipse omnem hunc, qui rem publicam concussisset, uentum turbinis et commotionis seuissime procellam suis machinationibus concitasset [1985 1Kb] , ipse omnium, que in ecclesia Dei [1986 1Kb] recenti memoria secus accidissent, auctor incenterque  extitisset; hortabaturque omnes in commune, ut suo ductu suisque auspiciis tantarum ab eo iniuriarum uindictam expeterent. Dein [1987 1Kb] conditiones omnes et uniuersa ecclesiasticarum legum uincula, quibus ille eum apostolica auctoritate in salutem obstrinxerat, contemptim tamquam aranearum telas dirupit [1988 1Kb] ,  abiectisque omnibus timoris Dei habenis, in omne quod animus suggessisset effrenata libertate ferebatur. His paulatim rebus Italorum indignatio mitigari, furor deflagrare, studia denuo in eum incalescere ceperunt, ita ut frequentior in dies ad eum [1989 1Kb] multitudo conflueret, sumptus exercitui copiosiores ministrarent, et ad omne quod iussisset promptissime iam manus operamque suam pollicerentur. Erant tunc temporis apud eum  ex Teutonicis principibus [1990 1Kb] Liemarus Premensis archiepiscopus, Eppo Citicensis episcopus [1991 1Kb] , Benno Osenbruggensis [1992 1Kb] episcopus, Burchardus Losannensis [1993 1Kb] episcopus, Burchardus Basiliensis [1994 1Kb] episcopus; laici Oudalricus, Eberhardus, Berhtoldus [1995 1Kb] et alii pene omnes, quos in Oppenheim legati apostolice sedis a [1996 1Kb] contubernio eius propter excommunicationem segregauerant; qui nunc post receptam communionem cum eum [1997 1Kb] quoque Ecclesie reconciliatum comperissent, unanimiter ad eum confluxerunt, et ei deinceps peregrinationis eius indiuidui comites adherebant.

Interea Mogontinus, Wirceburgensis [1998 1Kb] et Mettensis episcopi, Ruodolfus, Welf, Berhtoldus [1999 1Kb] duces et alii plerique ex principibus Teutonicis conuenientes,  tractare de utilitatibus rei publice statuerunt, ut principes Saxonie et omnes quibuscumque res publica cure foret, 3 Idus Martii in Forecheim  occurrerent, et communi consilio, quid facto opus esset, decernerent, presertim cum, per absentiam regis tranquillis rebus, tempus oportunum deliberationibus ac consultationibus nacti fuissent. Romano quoque pontifici scripserunt, ut, quoniam in purificatione sancte Marie Augustam iuxta condictum, dolo regis [2000 1Kb] preuentus, occurrere non potuerat, saltem in Forecheim statuta die presto esse satageret, et sedandis bellorum ciuilium  tempestatibus, quibus iam diu periclitaretur  res publica, apostolici moderammis gubernaculum adhiberet. Adhuc ille in Canusio et aliis circa firmissimis munitionibus se continebat, dispositum habens, non prius Romam regredi, quam confecto itinere quod instituerat, si Deo propicio conatum sequeretur effectus, pacem Ecclesie Dei reddidisset. Igitur acceptis litteris, tametsi iam pridem frequens ad eum fama detulisset, regem mutata mente hostiles aduersum se spiritus [2001 1Kb] gerere, et contemptis conditionibus quibus excommunicatione absolutus fuerat, animo fixum tenere, ut leges ecclesiasticas manu militari debellaret: misit tamen unum ex cardinalibus episcopis Romane Ecclesie, Gregorium nomine, et alios quos ei negocio idoneos arbitrabatur, qui ei dicerent tempus esse ut promissa compleret;  conuenturos in Forecheim 3 Idus Martii principes Teutonici regni ad componendum, si Deus uotis annuat, statum rei publice; ueniret ergo, ut pollicitus sit, et crimina, quibus innocens, ut ipse asserat, a [2002 1Kb] calumniatoribus suis impetitus sit, se cognitore et iudice presidente, responderet; multum rebus suis salutique et [2003 1Kb] apud Deum et apud homines collaturus, si Ecclesiam scandalis, rem publicam bellis ciuilibus, se ipsum fedissime existimationis macula liberaret; presertim cum ea die, discussis sinodice que aduersum eum [2004 1Kb] afferantur causis, uel recepturus esset regnum, uel sine omni deinceps retractatione amissurus. Legatis mandata perferentibus, ille, dissimulatis mediocriter his que animo agitabat, respondit, se post acceptum  regnum hac primum uice Italiam intrasse, et ideo multis nunc et magnis rei publice negociis implicitum, non posse tam cito infectis rebus prouincia excedere, quia, si id faciat, Italos, quos longo tempore anxia aduentus sui expectatione suspendisset, grauissime [2005 1Kb] offendat; preterea diem conuentui habendo statutum e uicino imminere, seque tam breuibus induciis tanta terrarum spacia nulla equorum celeritate posse transcurrere, etiamsi nullis extrinsecus retardetur [2006 1Kb] impedimentis. In hec uerba legatos dimisit.

Papa certior iam factus de immutatione animi  eius et ceteris rebus, quas ad eum iam pridem fama  detulerat, misit protinus Bernhardum abbatem de Massilia  , uirum eximie conuersationis et multarum in Christo uirtutum, item alium Bernhardum, cardinalem diaconum sancte Romane Ecclesie, ut principibus Teutonici regni, qui, ut supra dictum est, 3 Idus Martii Forecheim [2007 1Kb] conuenturi erant, occurrerent, eosque per ordinem que [2008 1Kb] gesta erant edocerent se iuxta placitum dedita opera enisum fuisse, ut die et loco statuto communibus sancte Ecclesie utilitatibus tractandis presto esset, sed [2009 1Kb] domni Heinrici diligentia ita circumuentum, ita omnes, per quas transitus esse potuisset, itinerum angustias preoccupatas, ut nec tuto in Germaniam progredi nec tuto Romam regredi ualeat; proinde monere eos, ut suis interim rebus et regno  Francorum, quod diu iam unius hominis puerili leuitate uexetur, quaqua possint ratione moderentur; donec, si Deus uelit, adempta itineris difficultate, ipse uenire, et collatis in medium consiliis, quid utilitati, quid honestati omnium, quid paci ecclesiastice expediat, secundum ecclesiasticas leges decernere possit.

Nos more inertis pete extremo iam in opere languescentes, ingentisque materie mole superati, in longum satis, ut uidetur, protracto uolumini hic tandem finem imponimus, ut, si cui forte post nos ad describendam [2010 1Kb] reliquam partem huius historie manum mittere libuerit, ab electione Ruodolfi regis congruum scribendi exordium faciat.




ANNO DOMINI MLXXIII.
PETRUS MALLEACENSIS MONACHUS, ORDINIS S. BENEDICTI.





NOTITIA HISTORICA.

Petrus Malleacensis, monachus Gallus ordin. S. Bened., scripsit libros duos De antiquitate et commutatione in melius Malleacensis insule, et translatione corporis S. Rigomeri, ad Goderannum abbatem. Edidit postrema parte mutilos Labbeus tom. II Bibliothece noue Manuscriptorum, p. 222-238. Goderannus abbas fuit ab an. 1070 ad 1074.





PETRI MALLEACENSIS AD GODERANNUM ABBATEM LIBRI DUO: DE ANTIQUITATE ET COMMUTATIONE IN MELIUS MALLEACENCIS INSULAE, ET TRANSLATIONE CORPORIS SANCTI RIGOMERI; SIuE Qualiter fuit constructum Malleacense monasterium, et corpus sancti Rigomeri translatum



[LIBER PRIMUS.]



LIBRI PRIMI PRAEFATIO.


Domino Patri GODERANNO famulorum Domini ultimus famulus PETRUS.

 Quoniam quidem auxiliante omnipotentissima Dei et Domini nostri Iesu Christi manu, uitam actusque uenerabilis confessoris Rigomeri ad calcem usque pro posse correxi; reuerentia autem caritatis tue, Pater honorande, mihi sat iocunde, licet liberali peritia imperito, imposuit, ut quemadmodum, a quibusue personis in Malleacensi ecclesia sacrum  corpus eius translatum sit, quibus atque ibi miraculis claruerit, prout relatio uirorum ueracium qui interfuisse predicantur, ne posteros lateret, chartis mandarem: primum quidem, fateor rem, erubui, deinde memetipsum fragilitatisque ruborem peruincens obedientie uigore Domino me committens, atque ab eo tante rei perfectionem ardenti corde  expetens aggressus sum. uerum prius libuit animo, ne ingratus essem patrie, statum Malleacensis insule, prout ad nos ab antiquitate ualuit transuadare, quibus quoque auctoribus exordium habuere ipsa que in eadem cernuntur ecclesia, depingere: demum autem que proposui enodando terminare.  Iam uero meum erit operi incumbere: tuum autem ne frustra desudem, precibus adiuuare. uerborum ergo pomposa folia isthic minime requirantur, cum in edibus Domini diuina assertione plantari nemus ueretur, et hec exsequi nequeat paupertas sensus, sed sempliciter gaudeat grex Christi pusillus.



RELATIO INCIPIT.



§ I.


Igitur illa que Malliacensis dicitur insula, densissima pulcherrimaque quondam dicitur fuisse silua multitudine nichilominus ferarum admodum ditata. Amplissimo siquidem marisco hinc et inde cingebatur,  qui ex duobus propter fluentibus fluminibus, quorum orientalis Alteria, australis quoque Separis uocatur, emanare cernitur, cuius crebris e paludibus uoluptuosa pullulabant gramina, et apta omnium belluarum generibus, quarum quantus illic illis excreuerat numerus diebus ad recitandum et lingua deficit et calamus. Immanissime autem eo precipue undecunque sues aduentabant, quo et iugis terre humor, secundum sui naturam, apta pretendebat uolutabra, et excelse quercus optata pabula. Dumosa sane inter altas fagos, quarum innumera multitudo erat, succreuerant fruteta, quorum densitudo bestias ab impetu et laqueis uenantium protegebat. Animalium equidem multitudine huiusmodi saltus carere nequibat, quoniam, ut prelibatum est,  et propter fluentem amnem, et numerosam paludem, et seminum idoneorum pastus, uolucrum uarietate, ac herbarum luxurie quarumcunque specierum animalia confluerent, in sese educabat largissime. Circa uero matutinas et uespertinas horas sat haurire auribus erat, quantum pro echo, tum ferarum ad sonos, tum uolucrum garrulitates gracili silua tinnitu respondebat.

Princeps porro terre Pictauorum, dux scilicet Aquitanorum, aulam non modicam edificarat in eiusdem saltus latere, in qua, quotiescunque iuuabat, corpus plus solito uenando exercere, deerant enim incole, ualeret post nimios sudores congrua uti quiete. Sed et basilica, miro opere fundata, haud  procul ab aule atrio in ueneratione beatissimi pontificis Hilarii antiquitus fuerat; quo cum duce aduenientes quique religiosi sacrosancta celebrabant missarum solemnia. In extremis quoque insule unde agitur, supra Separis alueum, quoddam genus hominum piscando queritans uictum, nonnulla tuguria confecerat, quod a maioribus Collibertorum uocabulum contraxerat. Quod nomen quanquam quedam seruorum portio sortita sit, uidetur tamen quod in istis conditione aliqua deriuatum sit. Unde quoniam adest occasio ipsius uocabuli, perscrutetur interpretatio. Etenim Collibertus a cultu imbrium descendere putatur ab aliquibus. Progenies autem istorum Collibertorum hinc forte istud ore uulgi, multa interdum ex usibus rerum uera dicentis, contraxit  uocabulum, quoniam, ubi inundantia pluuiarum Separis excrescere fecisset fluuium, relictis quibus incolebant locis, hinc enim procul habitabant nonnulli, properabant illo causa piscium. Siue ergo sit hoc aut aliud aliquid, hoc unum de illis  fertur quod sint et ira leues, et pene implacabiles, immites, crudeles, increduli, et indociles et omnis propemodum humanitatis expertes. Aquilonaris certe gens, Normanni uidelicet, que semper predis, incendiis et rapinis ultra modum alios uexare parata predicatur, prefatum flumen quam sepe solita erat introire, ac quoscunque poterat bonis omnibus nudatos neci dabat. Horum gladio Collibertorum post non minimam suorum stragem deleta cantatur maxima multitudo.

Istius nempe modi a ueteribus accepimus insulam fuisse ad usque pie recordationis Willelmi Aquitanorum fortissimi ducis, et Pictauiensium comitis tempora, illius Willelmi genitoris, cuius ope et auxilio fundata sunt menia Monasterii Malleacensis,  in quo uenerantur pia gloriosi Rigomeri membra Christi Domini confessoris ac sacerdotis. uerum huius rei relatio congruo, Deo auctore, narrabitur loco. Qui gloriosus princeps, dum ad regni fastigia ordinanda esset adscitus, eaque maxime animi uirtute quam ferro regere exoptaret, optimatum propriorum consiliis, sororis Odonis famosissimi comitis, Hemme, scilicet religionis amice ac scientia suffulte, ut patuit ex fine, coniugio donatus est. Celebratis enim ipsius ex more nuptiis mox Malleacensi sese representat silue causa, sicut credebatur, uenandi. Sed longe aliter prouidebat nostri clementia Redemptoris. Iam quippe tempus imminebat quo in ferarum conuenticulis Iesu Christi, Dei et  Domini nostri, ineffabilis misericordia condere asilum imperarat, quod miseros a diaboli morsibus erutos, a suaque uanitate secretos, celestia perduceret ad regna. Adueniente uero principe Normannorum iam dicta rabies illum non ualuit latere. Ad horum denique feritatem refrenandam, nutu sapientissime recenter accepte coniugis eo in loco quo gloriosi apostoli Petri modo cernitur monasterium, iubet dux multe fortitudinis erigi oppidum uallis, machinis propugnaculisque decentissime decoratum.

Interea dum inibi aliquantisper moraretur, quo res celerius ad effectum perduceretur, diatim pro foribus aule, de qua superius dicebamus, mire magnitudinis aduentabat siluestris porcus, moxque excitatis canibus et hominibus, ac si delusor quidam  ad cauerne repedabat tutelam toto impetu qua pernoctare solitus erat. Die itaque quadam, dum huius bestie creberrimam impune prouocationem uiri uenandi gnari in opprobrium sui conquerendo ascriberent, adest sus, iterat que diximus. uerum cum duce ea tempestate morabatur quidam miles, nomine Gautcelinus, et genere et corporis robore clarus, qui aliorum ad feram insequendam instigatus clamoribus, accinctus gladio, iam fuga lapsam ante reliquos persequitur totis nisibus. Tandem ipsa multo cursu fessa, stratum repetit leta, quo cubitum ire consueuerat. At Gautcelinus, cursu rapidissimo omnes preueniens, inter densissima uiburna deprehendit quo sese aper substraxerat. uerum quia multiplicitas spinarum callem concluserat, euaginato  gladio, queque nociua uicina exstirpat, sicque ad bestiam ferox appropiat. Is autem erat locus quo est monasterium quod dicitur uetus. Illic etenim, sicut antiquissima post docuerunt fundamina, antiquitus fuit ecclesia, cuius euersionis a nobis ignoratur causa. Remanserant enim tunc ipsa terna que in cryptis habentur altaria, licet fuissent tam imbre quam pruina ualde detrita, inter que illa, de qua agimus, iacebat bestia. Quam ut sepe fatus Gautcelinus cernere ualuit, erat enim mire magnitudinis, ne sese inuaderet, timuit, et casu, utpote tremefactus, sacrum titulum illa de ara, que nunc uenerationem beati continet Petri, ad eam aggrediendam comprehendit; sed postquam illud attigit  oculorum mox lumen amisit, atque omni pene corpore obriguit. Pro posse tamen sociis, quorum clamor circumcirca cuncta implebat, ascitis: Certissime, inquit, funeste morti sum destinatus, quoniam in specie animalis istius hostis latet antiquus, cuius uisione, quibus cernere facile est, opprimor doloribus. Cernentes equidem socii, qui aduenerant, nouitatem rei, et quid facto opus esset inscii, in manibus tollentes corpus egroti, deferunt comitisse uultu ualde lugubri. Sapientissima uero mulier, euentu rei accepto, quam celerrime locum adiit, atque tam ex aceruis altariorum quam etiam ex parietibus cryptarum quondam exstitisse ecclesiam colligens, ad egrum rediit; utque binas faceret candelas, quarum longitudo et altitudinem corporis,  et complexionem proprii retineret capitis admonuit. Ipsas autem in loco illo ardendas, ut peruigil seruaret, edocuit. Quod is ubi egit, tacendum non est quid sibi euenerit. Nam ad suggestionem femine prudentis candelas eger faciens, ad illum quo illa, ut credebat, infortunia sibi acciderant, sociorum manibus defertur; eoque tandiu luminaribus accensis excubando perstitit, donec difficultate somni oppressus, licet nollens, quieti daret defessos artus. Tandem tenebris uiuacitate crepusculi depulsis, custos interea dormire nescius, clementiam egro impendit sue pietatis. Iam uero Titan aduentu ortus sui orbem letificare ceperat, cum is, unde agimus, baiulorum uoce excitus, et amissum  lumen, et omnino ualetudinem sese recepisse benedicens Dominum cunctis propalat. Que ubi comitisse indicata sunt, quid super iis tractauerit, sequentia, Deo propitio, perdocebunt.

Princeps interea coniugem adiit, ordinem rei ab ea accepit. Et primum quidem dux his attonitus, deinde uocem exaltat in Christi laudibus. Mulier uero quodammodo presagans mariti animos a Domino inspiratos: Non abs re, ait, domine mi, opinor, talia diebus tuis contigisse, quin potius per hec coniecto te ad maiora quedam Dominum prouocare. At ille: Fateor, inquit, hec mea est cogitatio. uerum quonam modo id exsequi debeat, mente adhuc pertracto. Tu autem si quid super his habes, dicito quo utrum conueniat rei communi deliberetur,  consulto. Restauretur, intulit illa, ad Domini, si placet, famulatum locus, dictenturque expense quibus satis sit edificatoribus. Et quia communis regni utilitas, et bellicus labor tui eget, meum, si iubes, erit operi incumbere; tum quoque necessitatibus mortalium obuiare. Siquidem uidetur consequens quoniam iuxta illum locum construis causa tuende patrie oppidum, quo ad animarum salutem pro me, que caro tua effecta sum, aliquod erigatur confugium. His oblectatus affatibus heros consona petitioni eius omnimodis concedit, utque opus acceleraret obsecrauit. Porro mulier assecutis uotis cordis sui, idoneos diuersis e partibus artifices collegit, nutibusque eorum plene obsecundans,  quecunque eiusmodi expetebant exercitia, breui primo parauit, deinde mundato, et emenso loco, iam Christo duce fundamenta coniecit. Postremo, dispositis ad opus instigandum procuratoribus, iam secura aliis sese impertita est rebus.



§ II.---Natus est Willermus cognomento FERA BRACHIA.

Nec multo post filium concipit, quem paterno nomine appellauit. Enimuero iam parietes cepti operis undique in alto se erexerant, ac prepositi uenerabilis femine materiem ad tecta componenda precidi iusserant, cum ecce hostis teterrimus humani generis diabolus fomenta odii inserit utriusque coniugis pectoribus. Celebrabatur namque ea tempestate  ore multorum, principem, dum a Britonum finibus reuerteretur hospitandi gratia Toarcense adiisse oppidum, ac cum coniuge uicecomitis admisisse adulterium. Cuius flagitii dedecus, ubi primum comitisse innotuit, iamiam marito molesta existere, quotidieque despectum sui improperare cepit. Ille quoque quamplurimis uerbis sese excusare gestiens, postquam aduertit feminam leuitatem sedare non uerbo tenus posse, querimonias eius statuit surda aure postponere. Paucis uero hinc euolutis diebus, dum illa per campestria Thalamonensis terre iter faceret, offendit eam, quam uirum suum credebat stuprasse. Irruens ergo toto impetu in eam, de equo quam turpiter precipitat, ac multiplicibus contumeliis  affectam, comitantes se quatenus libidinose nocte que imminebat, tota ea abuterentur, concitat. Quod illi exsequentes mane facto pedibus illam effugant. Iis ita patratis ad sese rediens mulier, quale facinus egerat, quamque graue mente perpendit: reuoluensque secum quod consequens erat, dico autem iram super tanta audacia, imo stultitia, implacabilem mariti, noctu cum paucis elapsa Cainonem castrum, quod sue tunc ditionis erat, expetiit. Que omnia ubi princeps accepit, indicibiliter mestus, qualem tanto sceleri rependeret uicem anxius exquirere cepit. uerum quoniam aberat persona huiusce prauitatis auctrix, impuneque abscesserat, furorem repressit: res tamen, quibus eam dotauerat, cuidam strenuissimo secundum huius  seculi pompam militi contradidit. uerum ut Malliacense, quod ipsa inchoarat cenobium, inde perficeret imperauit. Dat ille fidem. Creditum est. Porro autem is, quod promiserat, utpote carnis filius postponens, queque potiora suo reseruabat usui preter pauca que prebebat intimato operi. Nam quecunque ex his rebus que monasterii cepti causa et maritus coniugi et ea destinauerat construentibus illud iuris militi suppetebant ex integro, ipse eiusque sequaces nimia uoracitate, temulentia, luxuria exstirpabant.

At clementissimus rerum omnium rector Deus, qui piorum uota misericors adiuuare est solitus, post duorum, ut fertur, annorum curriculum consilio  uirorum sapientium utriusque coniugis unire dignatus est diuortium. Siquidem omnis terre populus tam diuturnam ducis sui erga uxorem iram uehementer exhorrebat, et quoniam multiplici copia boni donec illa secum adesset mundum cingeret, replicabat que ea fugiente recesserit, miserandaque calamitas mox assurgens, que sue subiacebant ditioni oppresserit. Credidit igitur princeps his que dicebantur, furoreque sedato mulieri annectitur: queque illi prius delegauerat augmentans sese, dum sibi indignaretur, grauiter errasse confitetur. Prudentissima denique femina pristino uigore resumpto quecunque ad supplementum Malliacensis ecclesie congruere accipiebat quam celerrime efficere cogebat, censumque non minimum edificatoribus effundebat.  Nec multo post, uolente Domino, illud edificium plenum accepit effectum. Gaudet princeps omnisque regni conuentus.

Quadam autem die cum marito familiare iniit colloquium, rogitans illic uiros plantare ad Dei aptos famulatum. Cui ille: Si quid tu in principio petisti, quia et ego alias intendo, tu hanc rem prudenter disponere memento; queque uero utiliter perfeceris mihi complacere credito. Tum illa Gaubertum monasterii Sancti Iuliani martyris abbatem quod Turonis habetur ad se accersiens totius ordinem rei enarrat; seque illic tredecim fratres, quorum unus Prior diceretur titulare uelle, et ex suo eos cenobio prestolari, si ipse uotis eius annueret, predicat.  Abbas quoque, quoniam sibi et consanguinitate et multo erat munere obnoxius, libenter obaudit fratresque ad hoc idoneos contradit.

Prelocutum tamen ac definitum est tandiu ecclesiam illam et monachos sue ordinationi subesse, donec largitate utriusque coniugis atque reliquorum terre dominium tenentium uirorum ita temporalibus dignitatibus ditetur ut abbas loco illo opportune instituatur proprius. Scriptura firmatum est. Deinde sepedicti fratres aduenerunt. Monasterium receperunt, monachile pensum domino more solito obtulerunt. Indicibile gaudium aduentu suo comitisse prebuerunt.

Paucis uero euolutis diebus plerisque episcoporum ad curiam ducis prefati adueniunt, ac de communibus  ecclesie sancte utilitatibus, presente principe disserentes, nonnulla idonee decreta statuunt. Inter quos Burdegalensis archiepiscopus uocabulo Gumbaldus cum aliquibus suffraganeis suis aderat, quem princeps consilio coniugis, quoniam religionis amicus ferebatur, ad dedicandum Malleacense cenobium inuitat. Consentit ipse, et una cum reliquis eiusdem ordinis solemniter celebrat consecrationem basilice: qua expleta aliquos episcoporum princeps secum assumens causa consecrationis ecclesie Beati Hilarii, quam coram ipsius aula principis constitutam prediximus, ad eam eos duxit. Pictauiensem uero solum pontificem secum comitissa retinuit ac multa Sanctorum pignera  que undecunque collegerat, in sinistro cenobii unde agimus membro illo teste recondidit. Postremo coram principali ara ueniens quecunque a marito sub appellatione dotis acceperat in uicinia insule terram scilicet que Podius Letardi uocatur uno cum seruis quos illuc ex natiuo solo suo adduxerat, loco et monachis tradidit, sicque leta discessit. uerum quoniam Malliacensium ecclesiarum auctores prodere promisimus, tempus suadet et res, ut aliquantulum illuc stylum deflectamus.



§ III.---Qualiter fundata est ecclesia de Lihee.

Eadem sane tempestate patrie huic sese quidam presentat monachus arte medicus, natione, ut fertur, Italus, qui pro artis peritia mox duci, qui aliquibus uexabatur doloribus, fit notissimus. Is autem  postquam ex urina uiri uim naturamque passionum collegit, congruens eidem remedium prestitit. Nihil tamen ab eo lucri expetiit, nisi ut concederet locellum sibi in amplitudine Malleacensis silue, quod cellulam et breue oratorium retinere posset in ueneratione Genitricis Christi Domini nostri. Quo annuente fundauit ecclesiam quam hactenus uocamus Liecensem capellam. Unum porro de eodem uiro accepi quod litteris mandare ratum credidi: Quoddam quippe adierat oppidum Mareuentum uocatum: quatenus cuidam nobili aliquod scientie sue impenderet  medicamentum. Porro autem dum aliquot ibi dies faceret, presensit quod irreuocabiliter immatura mors sibi immineret: accitoque,  qui se comitabatur, puero, quasdam specierum suarum potiones terere, uinoque miscere designauit: demum autem quatenus retrogradum iter quam cito arriperent, imperauit. Mirum dictu! per omnem uiam quotiescunque dolorem mortem minitantem sentiebat, paululum potionis predicte sorbebat, mortem auulsam ualetudinemque corporis resumptam uiua uoce ostentabat. Quod tandiu fecit, donec ad ecclesiam quam a se edificatam diximus, uenit. uerum ubi sepultura ad uotum eius esset effecta: Humana, inquit, cedant medicamina, et reparationis nostre, dico autem corporis et sanguinis Christi Dei mei afferantur cibaria. Allatum est ergo quod postulauit, piaque deuotione sumens ergastulum carnis exiuit. Hec de tanto uiro cum mihi  retulisse sit gratum, nulli cogito fore onerosum.



§ Iu.---De ecclesia Sancti Pientii.

Preterea in eadem insula cernitur ecclesia in honore beati Pientii, ut dicitur, episcopi fundata; que ipsa uetustate admodum probatur antiqua. Cum autem persona eiusdem fundatoris ecclesie, quisue beatus fuerit Pientius queritur, quantum aduerto utriusque rei certitudo ab hominibus nescitur. Totius nempe uulgi ore predicatur, quod Colliberti, de quibus superius dicebamus, eam ecclesiam edificauerunt, atque in ea quoties piscandi gratia illuc aduenissent, mysteria misse audiuerint. Sed et de beato Pientio refertur, quod cuiusdam custodis ecclesie beati Petri Pictauis fuerit filius, atque in eadem  crescente religione uiteque merito postea officium susceperit episcopatus. uerum hec utrum sint uera, ut diximus, dubitatur. Hec de antiquitate Malliacensis insule nobis comperta fideliter descripsimus. Restat itaque ut que proposuimus, omissa digressione, exsequamur.



§ u. Willelmus dux et Emmelina coniux iterum irascuntur.

Uterque coniux unde sermo huc usque pertractus est, iterum ad inuicem irascuntur, et mulieri multiplices pene minantur. Quid amplius morer? Iterum fugatur. Que ad suos ueniens filium, quem ex principe susceperat, ipsi furari fecit: estimans namque furorem uiri sui implacabilem, suumue reditum desperans, Burguliense cenobium edificare  cepit quod, auctore Domino, in breui completum consecrare fecit, beatique Petri Rome ditioni submisit. Interea maritus multo iam senio confractus mundialem pompam spernens apud beatum Cyprianum Pictauis sancte religionis habitum suscepit, ac Malliacensem ecclesiam proiectis Turonensibus monachis ob contemptum uxoris beato Cypriano subiecit. Nec multo post abbati eiusdem monasterii iratus eum deseruit, et beati Maxentii cenobium ingrediens usque ad mortem illuc se perseueraturum spopondit. Post quinquennium quoque graue incommodum incurrit, quod sibi accidisse nonnulli asserebant ob facinus amisse uxoris. Credidit homo accusatoribus ac honorabiles regni sui deligens legatos  ad complanandos exasperate femine dirigit animos, obsecrans ut se uisitet priusquam se amara opprimat mors. uerum illa primum uenire abnegat, post nichilominus dulcedine eloquentie nuntiorum multipliciter delinita atque fletuum et precum uarietate instigata una cum filio ad uirum properat nobilium multorum agmine uallata. Enimuero cernens princeps prudentiam cum potentia mulieris et pulchritudinem filii de se nati ad referendas innumeras laudes Christo se totum conuertit eo quod et nobilissimam filii indolem ad regni gubernacula aptam ultra quam credebat et coniugem diu male tractam amori suo reconciliari paratam sentiebat. Paululum igitur huiusce letitie causa a morbo releuatus communi consultu matri ac nato regnum tradit, queque eis  agenda fuerant prudenter admodum imperando disposuit. Ante omnia quoque dolum Bosonis Marchiensis comitis contra se actitatum allegans non solum filium, uerum etiam cunctos qui eo confluxerant proceres ad uindictam sub iureiurando constrinxit. Is enim Boso ubi aduertebat principem unde agimus, cuius dono, ope et auxilio ad comitatum prouectus erat, chiragrico morbo oppressum, uariisque passionibus obsitum, presagiens quoque, quod pene imminebat eius uidelicet obitum, fide quam promiserat oblita, prius calliditate occulta cepit sibi subiugare eius oppida rura et municipia; deinde amicitiis muneribusque colligare nobiles quosque ac sua castella: pos remo crescente emulatione  Pictauam ciuitatem noctu multo stipatus milite irrumpere aggressus est, reliquaque nichilominus regni possidere iura, sed auertit eum Redemptoris mundi clementia. Postquam itaque ex dispositione regni itemque procuratione sui dux uerbum conclusit sacrosancta mysteria nostre reparationis obnixe expetiit: quibus assumptis coram suis, ut scriptum est, in senectute bona uiuendi finem fecit. Sepultus sane est post triduum in sinistro sancti Maxentii latere atque multorum precibus ac lacrymis Deo commendatus Christiano conditus est more. Post eius exsequias ad preceptum filii sui Pictauis terre nobilitas conuenit deliberatura quo pacto paternum dedecus in hoste ulcisci et diuisa prouincia ualeret concordari. Breuiter compertum est ac sacramento  firmatum, neque adhuc Bosonis audacia quiescebat.



§ uI. Qualiter fuit bellum inter Bosonem comitem Marchie et Guillermum ducem Pictauie, et qualiter Adalmodis comitissa fuit uxorata dicto Guillelmo duci, mortuo eius marito.

Adalmodis quidem uxor eius obseruatrix admodum caraiorum atque maleficiorum quodam responso diabolico iactabat se accepisse in breui Pictauensem se comitissam fore. Maritus autem qui nonnulla uera eius presagio audiuerat, letus effectus, quippe uxorem absque se conscendere non posse ad coniectati honoris credens fastum iamiam patulo et dictis et factis Pictauorum detectus est aduersarius.  Obsedit quippe ubi dominum suum obiisse ueloci nuntio aduertere potuit, castellum quod Gentiacum dicitur, eo quod et ciuitati proximum et multi copia boni completum, et subita iuuentute munitum illo tempore habebatur. Coniiciebat etenim dubio procul quod consequens uidebatur esse, uidelicet a se illud captum iri posse, quod nullum sibi ulterius municipium obsisteret. Quam factionem ubi modernus princeps presensit, liberare suos collecto exercitu obsessos armis ultricibus quam celerrime properauit. Cumque uicinia hostilis exercitus experisset, nobiles quosque ac belli procurandi gnaros ordinandi informandique causa per omnes acies dirigit; et ut ad huiusmodi negotium, partim uerbo partim maiorum exemplo, sufficienter instruerent  uiua uoce imperauit. Nec dissimilia his dabat Boso precepta suis. uerum ubi ad conflictum uentum est, post multorum uulnera et neces tandem Boso, cuncto pene amisso milite, addictus turpiterque fugatus est. Qua patrata Pictauorum dux, Domino permittente, iuuamenque ferente, uictoria, oppidum quod Rupes Medeldis uocitatur, eo quod ditioni Bosonis prefati subiacebat, obsedit, et oppugnando cepit: in quo Adalmodem eiusdem Bosonis coniugem repertam fidelibus suis seruandam contradidit. Quam cum lasciuia iuuentutis que latera obseruabat principis ad mariti iniuriam decerneret ludibrio tradi, seuere dux restitit, nobilitatemque femine miseratus, atque electis sufficienter militibus  ad matrem, que Candida dicebatur, eam honorifice direxit. Pro cuius humanitatis gratia promisit mater Candida usque fluuium Rhodanum regni eiusdem principis per se dilatare iura. Nec est mentita. Porro autem Boso paucis emensis diebus graui incommodo correptus turpiter decessit, factionum quoque in dominum commissarum penas luit. Cuius Emma principis Pictauiensis genitrix fine agnito, clam legatos ad Candidam mittit, eaque consulta, Adalmodem eiusdem Candide filiam filii sui coniugio sociauit. At Candida haud immemor sponsionis sue eo usque quo predixerat, Pictauiensem ducatum augmentauit.

His denique et huiusmodi prosperitatibus principis confirmatus in regnum, matre suggerente, ad  Malliacense cenobium extollendum conuertit studium. Nam quo primum tempore pater eius ad idem cenobium edificandum coniugem suam, sicut supra retulimus, perpulit, totum insule corpus, ob siluam in ea concretam, preter particulam quamdam ad Aquilonem Mariscum a uia uocata uetere uergentem, sibi uenandi causa retinuit. Tum itaque dux uotis pie matris alludens, Turonenses fratres, quos genitor a predicto cenobio, causis prelibatis intercedentibus, fugarat, clementer reuocauit, queque prius habuerant restituit, atque eos honorifice se tractaturum respondit. Credunt illi et ueniunt, et promissa omnia adepti sunt. Nec multo post uenerabilis Emma ducis genitrix, post multiplicia sanctorum actuum  exercitia, quadragesimo primo etatis sue anno, regni uero filii, ut aiunt, secundo, e carnis progressa est ergastulo. uerum priusquam decederet, filium ad se accersens: Mi, inquit, nate, ego iam, cuius te caritas ultra humanos, si dici fas sit, educauit affectus, ut cernis, defungor. Hoc unum uero ante a te expeto, quatenus, ob mei perpetuam memoriam Ecclesieque Malliacensensis augmentationem tuitionemque, ultimo ac si ualedicentes iungamur osculo, demum autem leta emigro. Cumque illius uocem ad hanc petitionem matris ubertas lacrymarum intercluderet ac singultum, nutibus tamen, quibus poterat, ipsius desideriis corde tenus annuere se indicabat, et quia de his meminerit, post eius obitum operibus declarauit.



§ uII. De Theodelino abbate Sancti Petri ueteris.


Ut autem ad superiora redeamus, cum Turonensibus monachis quidam aduenit frater, uocabulo Theodelinus; de quo quoniam grandis nobis est sermo habendus, eius et patria significanda est et genus. Fuit quippe, ut fertur, genere Hebreus, natione Gallus; iamque adolescens monachicis disciplinis instructus, atque procedente tempore uita et conuersatione simulque actiuis exercitiis solertissime preditus, itemque ingenio, modestia, consilio, constantia, prudentia, precipue uero lenitate decentissime ornatus. Huic sane et prepositure laborem et totius monasterii deliberationem abbas suus, imo per eum commisit Dominus. Qui prima aduentus  sui fronte, quippe prudentissimus, explorare eorum incolarum, ad quos accedebat, animos uolens, quedam famulis extraneisue, quasi uecordis, pretendebat indicia; quo facilius ex eorumdem uerbis et gestis, uirtutis an imbecillitatis uiri essent, dum se ac si insanum attenderent, aliqua colligeret argumenta. At ubi paulo post leuitatis eos uentoseque iactantie malo laborare animaduertit, tum quo pacto eorum pompam tolerando quamlibet amicitie sue adiungeret pertractare cepit. Et quidem potentium fastus muneribus interdum placabat; mediocrium uero tum leni moderatione, tum exhortatorio sermone complanabat; precipue autem subiectis sibi fratribus queque necessaria sufficienter admodum et humane impendebat, et ita unicuique sese  liberalem atque hilarem ostentabat, ut singulus eorum amplius ceteris ab eo se diligi corde crederet. Cumque his et huiusmodi domi forisque floreret, famaque probitatis eius longe lateque percurrens nec ipsum terre ducem lateret, sed etiam alloquiis eius sepissime priuatim et publice uteretur; post aliquantum temporis apud abbatem suum inuidia delatorum ac si tyrannus accusatur, liberalitasque eius in ambitionis partem ascribitur, quodque eam non causa Domini, quin potius acquirendi honoris gratia exerceat, diuulgatum habetur. His igitur commonitis elusus abbas quam facile nugacibus prelatorum more credidit, propediemque sese id experiri per semetipsum necessariis amicis intimauit.  Accelerato siquidem itinere clam Burguliensi cenobio, cui et preerat, se excutiens, Pictauorum fines ingreditur, fratrem quoque accusatum nimiis proffigari contumeliis, iam patulo minitatur. Postera nimirum die in quadam Burguliensis cenobii cella diuertens, que Malliacensis ecclesie habetur affinis, industria quorumdam se amantium nocte eadem uiro Dei Theodelino patefiunt mine et odia proprii abbatis. Mane itaque facto, fortissimo rerum Domino inuocato, simulque puritate conscientie confisus, apparatu uenturi Patris necessario famulis commisso, conscenso equo obuiare ei studuit corde constantissimo. Cumque non longe processisset a monasterio Patre obuio, equo cui insederat, neglecto, toto corpore in palude, que magna eo loco  erat, prostrate, benedictionem ab eodem more implorat solito. Is autem in eo neque uisum deflectens, neque uerbum aliquod proferens citato gressu pertransiit, eumue, ceu hostem, obduratis uisceribus spreuit. Tum mirabilis Theodelinus prouerbium memoratu dignissimum, uoce est libera prosecutus. »Certe, inquit, reipsa probabitur utrum tu duritia improuisa, an ego patientia mecum a cunabulis, si dici fas sit, concreta uictoriam adipiscar facilius. Nam, nisi hinc me assurgere iusseris, definitum in Christo opperior quod hic me inueniat finis. Interea abbas talia non curans longiuscule a loco secesserat, cum ab audientibus accipit que humiliter prostratus uir iam dictus ei dixerat. uerum hi qui secum aderant fratres, ualde miserati  hominem, ante rei exanimationem, presertim publice, id abbatem facere non debuisse lacrymabiliter allegant; atque huiusmodi factum monachis quidem inauditum, secularibus uero detestandum enuntiant.

Quorum suggestionibus paululum abbas inclinatus: »Retrogradum, inquit, iter unus uestrum arripiens uirum conueniat, eumque surgere mei uice cogat, et nos subsequi admoneat, ut, si obedierit, quia uere humilis sit cunctis clarescat.« Ubi autem ad uirum Dei abbatis delata sunt edicta, ac si celitus admoneretur, surrexit, totaque illa die aspectus eiusdem Patris ualde sapienter declinans, paruitate cibi potusque etiam inimicos ad misericordiam protraxit.  Delatores sane iniurias eum sat modeste perferre, itemque rei discussionem omni auiditate prestolari cernentes, simulque pudore commentate a se falsitatis metuentes noctu effugiunt; sacrum uero hoc iudicium prauitatis intentate sapientibus relinquunt. Porro subsequenti die ad negotium dirimendum locus expetitur, accusatores una cum diffamato citauerunt. Is alacer corpore nitida conscientia fisus adest, nugaces abesse renuntiantur. Quo abbas accepto, dum pre confusione aperire sibi os non esset,  quoniam quidem nichil iuste querimonie erga male tractatum fratrem reuera inueniret, prius quidem leuitatem animi in credendo falsa apud se reprehendens, postea uero queque a personis talibus audierat, uerecunde tamen, his qui se circumstabant referens, cur indignatus sit exponit. Cumque prefatus frater rationem redderet honeste de obiectis: »Te, abbas etiam inquit, fili, horum fuga et suam inuidiam et tuam quoque innocentiam aperte detexit.« Hec quoque dicens surrexit, priorque satisfaciens ueniam supplex ei postulauit. Quod Theodelinus cernens humo et ipse acclinis noxam Patri benigne remisit. Peracta itaque reconciliatione, utilitatibus quas in commisso sibi officio Theodelinus fecerat abbas delectatus, et ut quotidie in melius proficeret,  neque adulantium linguas amplius metueret paterne est exhortatus. Ad monasterium igitur post triduum sepedictus abbas reuertitur: Theodelino fratri multo plura quam prius committuntur. Nec multo post et abbas moritur. Quo defuncto princeps Pictauorum Malliacum adiit, cuique ipsum cenobium, cui iam multa largitus fuerat ac largiri sperabat, commendaret, tractare cepit. Cumque parentum confederatio memorie occurrisset, quandoquidem iam tot predia eadem possedisset ecclesia, quorum amplitudo abbatem proprium exigeret, etiam si progenitorum eius id industria in primordio cepti operis non statuisset, licet ipsa insula adhuc preter predictam particulam sibi deesset, nulli iustius quam Theodelino, qui multos eo in loco sustinuisset  labores, regimini eiusdem preficere basilice animaduertit, quique multos nobilium sue obnoxios fecisset bonitati. Quod ubi optimatibus qui secum aderant significasset, eisque hoc complacere perpenderet, sepe taxatum uirum Dei aduocat, quidque sibi super eo in huiusmodi negotio animus suggereret ei reuelat. At ille modeste quidem ac rationabiliter dum ei et prioribus suis etiam post Patris decessum et sancte maxime regule se subesse ideoque tale quid sine fratrum consilio, uoluntate et licentia suscipere non posse inferret, tum dux uiros ad rem peragendam gnaros ad fratres monasterii intimatos direxit, obsecrans sibi et uirum concedi et scriptis plene tali annuere electioni. Illi  uero pro sui reuerentia libenti animo pretendunt principi que postularat omnia. Qui assecuto cordis sui uoto, presule urbis sue uocato, Malliacensi cenobio Theodelinum Patrem preficit, auctore Domino. Is autem quam prudenter quamque humane officium sibi commissum administrauerit, quia ullius eloquentia plene id nequit, sequens ex parte pagina, si Deus annuerit, predocebit Sed iam hic sermonem claudamus, queque restant alio principio ordiamur.



[LIBER SECUNDUS.]



LIBRI SECUNDI PRAEFATIO.

 Omnis res que partibus constat tandiu imperfectionis dispendio notatur, donec eadem necessariis  omnino supplementis cumuletur. Nam, licet quilibet domum edificare uolens uite fundamenta iaciat,  cemento ac lapidibus parietes undique pro modo componat disposite qualitatis, quousque tamen desunt tigna, laquearia et tecta, edificium illud pars uocari potest, plene domus non potest. Et in omnibus quidem penitus edificiis hec eadem ualet consideratio reperiri. Sed et Redemptor noster, ubi edificatorem turris sumptuum necessaria ad supplementum operis opportuna prouidere debere, alioquin illusionibus uidentium eum subiacere admonuit, quam sit pro nichilo habendum incipere et non consummare luce clarius propalauit. Si igitur inchoatio etiam boni imperfecta paruipendenda est delusionique obnoxia, res autem bene cepta ac solide compacta laude dubio procul dignissima; insistendum ergo est omni incipere conanti ut principium operis  exornet decore perfectionis. Quapropter ego, qui iussis tuis, Pater uenerabilis Goderanne, cum meo etiam pudore parens, quippe imperitus, in precedentibus succincte quidem sed sufficienter, ut puto, quia uere de antiquitate et commutatione in melius Malliacensis insule, que Deo duce nonnullis iam repromissionis terra effecta est, aliqua retuli, atque ad eum usque locum quo sacrosancta religio primum in eadem caput extulit, cenobiumque in ea recenter constructum abbatem promeruit, protraxi; ne cepta paruitatis mee consummatione careant, orationibus tuis fisus, ad supplenda que restant, imo de Domini auxilio presumens, stylum deflexi. Parum autem mundi sapientum, precipueque Peripateticorum  uersuta sophismata, si quando simplicitatem indocte lingue mee subsannauerint, reuereor; quoniam quidem ipsi tum maiores scientie partes se assecutos iactitant, quando confuso ordine profusis circumlocutionum ambagibus, esse alicui, quod est, negato, et quod non est, sophistice imposito, uera, quantum in ipsis est, occultantes, ficta quasi probabiliter pro certis inducunt. Quorum astutiam quiuis eneruare poterit, si, quando aliquid proponunt, silentium sibi indixerit; neque enim melius eorum tumor dicendi frangitur, quam ut silendo reiiciatur. Ludant ergo insultantes superbum sapienter simplicibus; tolerent simplices, et tacendo negligant horum plausus. uerum iam hec omittentes ad propositum accedamus, surda aure quoque quorumcunque  sugillantium felleos rancores transgrediendo linquamus.



[RELATIO INCIPIT.]



§ I. Qualiter abbas Theodelinus rexit suos monachos apud Sanctum Petrum, et qualiter erat primus de consilio Guillelmi comitis.

Igitur, modo quo superius duximus, uiro Dei Theodelino leuato abbate, de ampliatione ac augmentatione commisse sibi Ecclesie cepit multa sollicitudine secum multa pertractare. Quo tempore quidam uir Maroliensis oppidi, non mediocriter ditatus, comperta fama fidei et probitatis eius, eum adiit, multamque summam denariorum ultra nongentas libras ei commisit. Ex qua omni summa tertiam ei partem obtulit, quatenus quod restabat sibi  suisque custodiret filiis. Quod ipse libenter fideliterque adimpleuit. uerum, quoniam iam illo tempore abundantia iniquitatis maxima ex parte bonum excludere ceperat caritatis, adeo ut debita reuerentia minime impenderetur antiquis etiam sanctorum locis, quam [f., que] potius conculcabantur a pessimis, colligens animo reuerendus heros nouiter edificatum cenobium dilatari nequaquam facile posse absque donariis terre principis, quam familiariter ei adherere ac imperiis eius humiliter parere, atque ex collatis sibi muneribus eum sepissime honorare sedulaque officia, prout opportunitas et rei et temporis exigebat, exhibere consilium fuit. Cumque exercitiis huiusmodi intentus principi acceptus esset et gratus, adeo ut in maximis quoque negotiis eius  consiliis et dispositionibus magis fidem daret quam cunctis suis optimatibus, hacque de causa apud ipsos etiam aulicos honorabilis haberetur, cepit ei idem princeps quam multa quam grandia repromittere; idque ipsi potissimum iubet obseruare ut si sibi aliquid ex decessione et successione nobilium uiderit contingere, id a se non tardet expetere, quandoquidem, ut asserebat, sibi commisse Ecclesie potius quam alicui tyrannorum optabat conferre. Et hec pater Theodelinus surda haud hauriebat aure, sed lento potius gradu quam concito, et opportune magis quam procaciter ad animi sui uota cupiebat scandere. Idcirco siquidem se nolle ab eo postulare, ut postea ipse asseruit, dissimulabat, ut,  si quando aliqua grandia deposceret, ea facilius ex tarditate petitionis obtineret. Religiosum id namque precipue monachis asserebat officium raro infestare mendicando animos principum. Oppidum nimirum quod eiusdem ducis genitor, sicut superius meminimus, causa Normannorum edificarat in Malliacensi insula, adhuc in ea tunc temporis habebatur; super cuius diuturnitate prefatus Pater graui merore afficiebatur, illiusque potissimum euersionis causa Palatinus uidebatur. Siquidem ualde metuebat ne post ducis decessum aliquis illud tyrannorum sequentis sobolis fraudulenter irrumperet, atque hinc queque monasterio concessa uastaret, exstirparet, dispergeret.



§ II. Qualiter Guillelmus dux acquiescens ad requestam Theodelini abbatis, dedit castrum cum tota insula, ut in dictum castrum transferretur cenobium, quod tunc temporis erat apud S. Petrum.


Unde die quadam, dum primus anniuersarius dies matris ageretur, et dux circa pia opera esset intentus, atque ob memorie eius solemnem recordationem multis lacrymis fieret suffectus, post completas orationes mirabilis Theodelinus eum adiit, atque tum xeniis, tum blandimentis plus solito demulcens, ubi illum plene aliis repulsis negotiis ad se intentum conspicit: »Quoniam, inquit, dulcissime domine, decet me tibi tuisque omni uigilantia bona prouidere, ac mala futura quomodo euitentur premonere; uellem, si adsit animo, aliqua tibi utilia, priuate tamen  perorare.« Mox ergo eo annuente locum ad hoc aptum expetunt, demum quoque prefatus uir tale dicendi arripuit exordium: »Cum omnes, inquit, quos ad regni fastigium disponendum diuinum sublimauit auxilium, iniquitatem fugere, auaritiam libidinemque ac si pestiferum uirus perhorrescere, ceteraque superbie membra a se eliminare, iustitiam et pietatem colere, largitatem munificentissimam sine censu etiam pretendere, continentiam et castitatem indesinenter inuiolateque conseruare, ac reliqua sancte humilitatis exercitia semper deceat adimplere; uideris te potissimum, quem et parentum nobilitas et liberalis pietas decorauit, his studiis debere operam dare. Que omnia te exsequi uelle istud erit argumentum, si ea que sub te Domino dicata sunt, te  disponente in ampliorem erecta statum fuerint ac expolita, ne te decedente in sese retineant quod sibi uerti queat in scandalum.« Cumque princeps iis attonitus, cur ista proposuisset diligenter inquireret, consequenter intulit ille: »Insula quidem, Pater reuerende, cui nos pios genitorum tuorum conatus complens prefecisti, in sui fortiori parte, te teste, retinet castrum tue ditioni subditum, quod nisi, dum aduiuis, iubeas iri perditum, quando quein tuo cenobio famulantibus futurum sit contrarium, nec intellectus concipere ualet mortalium, sed si idem, uite causa perennis, nobis filiis tuis largiri placuerit, uere quod modo et nobis metus est mali, et quandoque suauis  consilium poterit fore iniquum, uertetur  ac manebit pauperibus Christi in refugium, efficieturque illo limes quo rapiatur celum.« Igitur eo quod se manebat explicante, tum dux Dei omnipotentis, ut credimus, aspiratione commotus: »Si, inquit, illic alicuius magnitudinis erigere basilicam rite spoponderis, et castello a me cum toto insule corpore, itemque preterea multo munere donaberis.«

Prius autem quam hec contingerent uix octo soles emensi fuerant, cum uigiles castelli de quo agimus, permaximum luminis pharum, ad sphere modum cochleatum, noctu super Malliacense cenobium celitus lapsum conspexerant, cuius splendore illustrati adeo exterriti fuerant, ut uoce confusa socios assurgere, arma corripere, hostes insulam irrupisse,  atque monasterium concremasse multo assererent clamore. Quorum ipsi clamoribus expergefacti concite assurgentes partem quidem luminis conspexerunt, illudque non humanum, sed diuinum ueritate cogente confessi sunt. Deinde nimirum nocte alia homuncio quidam arte piscator dum ad officium exercendum properaret, tres splendidissimos uiros luminum trium portitores eamdem ecclesiam ingredi [uidit], ac per tres ferme horas eos utrum regrederentur prestolans, spe illa frustratus est. Itaque dum uisiones huiusmodi fratribus eiusdem ecclesie reuelarentur, sese a Domino uisitari, locum quoque suum in breui augmentari maturiores quique profitentur. Nec multo post Patris Theodelini et ducis  sepefati confederatio prelocuta et astipulata est. Sed iam res ipsa exsequenda uidetur.

Porro uir Dei Theodelinus, ut dicere ceperam, ex uerbis ducis que dudum sperauerat effectui appropiare agnoscens, gaudii sui magnitudine ad uestigia ipsius corruens, et ut dicta chartis firmaret, supplex expostulauit. Cuius precibus dux haud segniter assensum prebens: »Quoniam, inquit, que expetis firme stabiliterque locanda sunt, repete quantocius propria, et quecunque genitores nostri et nos cenobio tuo contulimus litteris manda, primaque scribatur ipsa qua a me hodie donaris insula; demum quoque una nobiscum Romana beati Petri apostoli adies limina; subiiciamque tum cenobium celeste clauigero presente papa, et iuncta  ad se pertinentia; quatenus amodo et in perpetuum ab omni seruitutis uinculo libera permaneant et absoluta, nulliusque sint episcopi aut alterius monasterii ditione subiecta, preter Romanam principis apostolorum Ecclesiam, cui quotannis uiginti solidos pro censu soluetis ac ponetis principali eiusdem ecclesie in ara, eritque munus hoc memoriale ad uestre ecclesie subsidia, et ad hec que diximus perpetuo conseruanda.« Nec mora, post hec a facie principis abbas se subripiens quecunque imperata sibi fuerant litteris tradit die ipsa, eique principi offert, et ut firmet more solito coram optimatibus suis instantissime rogitat. Quid multa? Princeps libentissime annuit, firmat chartam reliquisque nobilibus  firmandum tradit, nomenque matris inter testatores ac si uiueret, pro eo quod eius anniuersarius dies mortis agebatur, conscribere fecit. Et quidem tum ab Incarnatione Domini nostri Redemptoris millesimus tertius annus uoluebatur, cum hec mense Iulio Pictauis agebantur, ac regnare Francis rex Robertus ferebatur. Facta autem est ad uotum abbatis ac principis primum Pictauis eadem charta; sed subsequenti anno Rome recitata ac roborata et in apostolico priuilegio translata. Denique subsequenti tempore uir Dei Theodelinus secundum ducis uoluntatem cum eodem Romam perrexit, et, presente eodem principe, que gesta fuerant Sergio pape, qui tum sedi apostolice preerat, exposuit. Cumque Sergius an ita se res haberet a principe requireret,  tum ipse assurgens ita esse asseruit, utque hec priuilegio auctoritatis apostolice confirmaret uotiue sat supplicauit.



§ III. Qualiter fuit castrum destructum et cenobium astructum.

Papa uero desiderio uiri alludens duo super hoc negotio iubet fieri priuilegia, quorum unum sancti Petri perpetuo retineret bibliotheca; aliud abbas in papyro more maiorum scriptum deferret ad propria. Que ubi ad uotum utriusque completa sunt, firmati uiri benedictione apostolica ouanter repedarunt ad sua. Donaria sane que in priuilegiis retinentur pretereo, quoniam hec habentur in propatulo. Porro autem regrediens princeps oppidum funditus destruxit,  atque designatis consequenter in locis, auctore Domino, futuri cenobii fundamenta primus iacere cepit. Quid multa? Tanta celeritate aiunt edificium illud ad perfectionem uenisse, ut post quatuor annos prioris monasterii fratres illo commigrauerint, et aliquantum temporis in ligneis officinis habitauerint. Que officine postea opportune effecte sunt lapidee. Iam uero Malliacensis ecclesia non modice excreuerat, famaque pulchritudinis et magnitudinis eius per multa sese sparserat, cum Berno Burguliensis abbas qui Gautberto prelibato successerat, corporeo reiecto tegmine ad eterna demigrat. Post cuius decessum fratres eiusdem monasterii tanto uiro orbati Pictauiensem principem sepefatum conueniunt, querimoniam allegant, casum  exponunt, sui misereri, Theodelinum sibi Patris officio fungi debere implorant; Burguliensis ecclesie curam ad eumdem principem ceu Malliacensis, quippe a se et a genitrice fundate, iure fundatoris pertinere toto affectu ingeminant. Quorum petitionem rationabilem idem princeps suspicatus patrocinium uiri eis concessit, sed ea conditione quatenus se potissimum non abnegaret Malliacensi operi, illumque locum semper sibi attenderet specialiter commissum.

Multa denique ea tempestate eidem Patri, exceptis his duobus, licet inuito commissa sum cenobia quorum quidem alia per se regebat; alia uero probis ac religiosis fratribus iniungebat disponenda.  Et licet ab uno uiro plures regi Ecclesias non esse canonicum sciam, idcirco tamen mihi non approbando referre rem placuit; sed ut per hec quilibet agnoscat quanta in Theodelino discreta misericordia cum moderata prudentia uiguerit. uidere namque mihi uideor multiplicia in eo bonorum operum excreuisse exercitia, quem ita omnis etas regularis discipline amplectebatur reuerentia. Nonne ergo si cateruas fratrum cenobiorum sibi submissorum eius regimen toto affectu sitientium intueamur, Isaianum illud oraculum quodammodo: »Panem nostrum comedemus, et uestimentis nostris operiemur, tantummodo inuocetur nomen tuum super nos, aufer opprobrium nostrum ,« animo mox in his non compensamus. Quam autem in pupillorum ac  uiduarum ex familia sancti Petri existentium consolatione largissimus, quamque erga famulos proprios, ut in adipiscendis bonarum artium officiis inuigilarent sollicitus fuerit taceo, ne in immensum proteletur narratio: ea duntaxat que suscepti operis exigit dispositio, commemoro.

Ea siquidem tempestate millesimus decimus fertur ab Incarnatione Saluatoris emersisse annus, gerebatque urbis Pictaue presulatum Gislebertus, Francis uero imperabat Rotbertus, cum uehementissime mirabilis angebatur Theodelinus, quia, cum omnium bonorum affluentia abundaret Malliacensis locus, sola sanctorum deerant pignera quibus honoraretur atque defensaretur. Sed clementia insita  summo principi ac domino omnium rerum, quippe cuius hoc est singulare priuilegium ut pia piorum desideria plene perducat ad effectum, super hoc satisfecit eidem in hunc quem paulo post, ipso donante, assignare decernimus modum. Prius autem tale quid narrabimus.

Abbas Angiriacensis ecclesie illis diebus caput sanctissimum precursoris Ioannis Baptiste Domini, quod antiquitus in eadem absconditum ecclesia ferebatur, leuare, atque omni populo, quo ipsum caput uere Ioannis esse fidem faceret, ostentare uoluit, ac ad tale spectaculum inter reliquos Theodelinum Patrem inuitauit. Adueniente itaque statuta die Angiriaco innumera plebs adfuit; sacerdotum denique et monachorum cetus confluxit inestimabilis. Cumque  ad rem peragendam uentum esset, et inter priores quosque persona cui tantus thesaurus eleuandus committeretur idonea quereretur, prosiliens prefatus uir e medio: »Si, inquit, o Patres, iubetis, dilectum celestis sponsi ego libentissime accipio, ac pre magnitudine sui ac reuerentia multoties exosculatum uestris uisibus represento.« Cuius professioni dum omnes alluderent, solemni premissa oratione ad sanctas gazas supplex accessit, detexit, omnique multitudini expositas per duarum ferme horarum spatium demonstrauit. Quo expleto, dum eum recondendum omnes annuerent, diu multumque prolixam orationem simulauit, sanctisque e dentibus unum in ore occulit. uerum mox condigno  multatus uerbere, nam tum oculorum caruit lumine: que fecerat, his, qui astabant, uerecunde licet, reserat, deinde male amissam ualetudinem confitendo digne secum reportat. Hec pio ostentando uiri uoto erga sanctorum pignera inseruisse suffecerit. Iam uero stylum retorqueamus ad id quomodo desiderio ipsius satisfactum sit.



§ Iu. Qualiter, et a quibus personis, et a quibus locis, et que miracula facta sint, et quo loco translatum est corpus sancti Rigomeri.

Igitur post terminum rei prescripte, dum ad propria remeasset is de quo agimus, causa intercessit qua eum Hugo Cenomanensis comes conueniret. Siquidem imminebant ipsi per maxima queque negotia, que eo inconsulto, diligebat namque illum  caritate libera, sibi timebat nocitura. Cumque ex omnibus quibus eum consulturum pararat egregie accepisset responsa, demumque ad inuicem familiaria quedam alternarent colloquia, inter hec et illa, comes, ut uidetur Domino inspirante, abbatem rogat utrum sibi ad tanti operis supplementum boni afflueret ubertas, an se circumcingeret, uti in recentibus sepe accidit, rerum tenuitas. At ille: »Plurimis, inquit, si de temporalibus disputas, bonorum ad explendum abundo omnium copiis, sed quid mihi ex iis solaminis, dum sanctorum pigneribus careo sacrosanctis?« Cumque allegantis modo nonnulla replicaret: »Sed quoniam mihi tibique orta est hinc fabula, uenerabile caput tuum deprecor, latissimos  memorie campos percurrendo retracta, ac si quid preuales, prebe unde sitis mee ardor capiat refrigeria.« Ad hec admodum attonitus comes primum quidem paululum uerba faucibus occludit, deinde: »Quoniam, inquit, nequaquam hec tui tantum reor petere causa, quin potius multorum commodi gratia, et, ut legimus, plus aliorum quam nostra nos querere decet opportuna presidia, tale quale postulas in quadam iuris mei Ecclesia thesaurum progenitorum meorum reseruauit industria, quo, tua obstrictus dilectione, me exspolio, tibique hunc liberum concedo.« Fuit siquidem Iesu Christi seruus uocabulo Rigomerus, cuius uiri leguntur actus et apud nos crebris refulget miraculis, cuius forsan nec famam acceperas hactenus.  Mecum itaque aliquem arcani fidum custodem necnon et religione probatum dirigito. Ego autem eius assignatione ad usquequo inferendus est locum digno, in quantum ualuero, dignissimo prosequar obsequio. His auditis uir uenerandus quanto tripudiauit gaudio, quamque festiue summo Domino tantique boni largitori multipliciter innumeras rependit gratias reticeo, quoniam quidem summorum oratorum pemata his succcumbere credo. Deligitur tandem communi consilio frater quidam et bonitate celeberrimus, et huiusmodi negotii, ut ferunt, ordinator peritissimus, comitique longe sub alius operis intimatione associatur. At ubi Cenomanicam urbem ingressi sunt, intimat monacho prefatus  comes ut a sui consortio se subtrahat, et quoquo potuerit, ac si eum a se pepulerit, hospitandi gratia diuertat; rebus nocte decoloratis, ad sui suasionem legati se quam celerrime adeat. Hec uerbis ille; factis haud aliter suppleuit iste. Denique ingreditur ille comitatum, familiaribus se aliqua sanctorum loca expetere uelle orationis causa simulat, sagmarios demum itemque sufficientem apparatum, prout longioris uie necessitas postulasset, parari officialibus sub eiusdem noctis articulo imperitat. Finito autem die, cum omnes sui monitis eius parando opportuna perstreperent, urbs uero omnis peregrinari eum uelle opinaretur, rem nimirum subsecuturam nec ullus quidem leuissime saltem suspicaretur, clam idem comes accersito  secundum significatum fedus fratre de quo superius dicebamus, una cum eo ecclesiam Rigomeri gloriosi penetrat, custodes quatenus rem occulant, iureiurando obligat; deinde, suppliciter premisso oratu, ad glebam que sanctissimum prelibati Patris retinebat corpus appropiat; postremo, patefactis eiusdem glebe ostiis, sacrosanctos artus inde cum indicibili abstrahens reuerentia in scriniis ad hoc opportune paratis transfert, omnique diligentia signat. Cumque hec agerentur, subito inopina concrepant tonitrua, densissimaque coruscant fulgura, licet paulo ante temperies adesset quam serena. Mox quoque rei procuratores, preter comitem ac monachum, sese hinc subtrahentes, metu correpti,  conclamabant priori debere restitui loco sancta pignera, alioquin nequaquam euasuros huiusmodi discrimina. Que idcirco, ut credimus, diuina egit potentia, quatenus is qui transferri conabatur, solidiori ueneraretur et coleretur diligentia. Enimuero paulo post reddito sereno, uolente Christo, congrue omnibus que res flagitabat dispositis, uiri ecclesiam egrediuntur acceptoque itinere eadem die ad usque Andegauense oppidum mira celeritate proficiscuntur. Et, quoniam ipsa eadem die anniuersarie solemnitatis beati Albini episcopi urbis Andegaue plebs festa recolebat, misse adipiscende uoto, sancti thesauri baiuli in basilica eiusdem sancti diuertunt, scrinia deponunt, officium cuius causa edem sacram adierant expetunt, sed  quid tunc noui per exanimata nostri Rigomeri membra effecerit Arbiter supremus proferendum quam tacendum uidetur gratius. Ut namque hinc paululum ludendo canam:

uirtus tecta parum refert, uitiumque sepultum. Porro autem dum sacrosancta mysteria prestolarentur uiri, et scrinia, que, ut diximus, sacris erant pignoribus ditata, quodam ecclesie loco exposita haberentur, protinus quidam paralyticus pene omnis corporee ualetudinis expers portitoris officio illo adfertur, casuque supra predicta scrinia orandi gratia nescius quid in se retinerent recubans, plus solito obrigitur, deinde tot incommodi infestationibus agitatur, ut sibi uitalem flatum amisisse uideretur.  Paulo post uero, mirum dictu! stupentibus qui aderant omnibus, adest inopina salus, ac per mortui membra, uiuenti medela diu prestolata porrigitur. Quo patrato, dum plebs que illuc solemnizandi causa conuenerat una cum meliorato egroto exsultaret pro miraculo in Domini laudibus; nullusque rei certitudinem agnosceret, preter comitem ac socios eius; ipsi autem timore Fulconis eiusdem urbis comitis, ad quem attinebat et Cenomanensis comitatus, de S. Rigomeri deportatione et ab eo collata egroto sospitate conticerent penitus, prodigium illud magnifice beati Albini laudibus ascribitur. uerum sancti thesauri latores moras omnes rumpentes, acceptum iter studiose persequentes, sequenti die cenobium petiuere Burguliense. Et quoniam  Theodelinum prefatum Patrem illuc suspicabantur, nam spoponderat occurrisse, atque aduentum eorum opperiri ualde sollicite, apparatum quoque nichilominus tante rei sufficientem uigilanter prouidere; e sociis aliquem premittunt, se adesse, itemque cuncta que optarant, auctore Domino Christo, gnauiter, sed et ultra quam sperarant, qui intimaret complesse. Quo uir Dei accepto, quanto letificatus est tripudio, quantoque exhilaratus iubilo, quando id alicuius expediet etiam rhetoris oratio? Tandem accersitis eiusdem cenobii fratribus, rem patefecit, atque ut sese ad susceptionem celestis protectionis prepararent supplex implorauit. Illi uero hoc solemnissime exsequentes omni studio receperunt, et  in ecclesia Burguliensi quam decenter exposuerunt, felices hos pronuntiantes quibus tale Deus dirigebat patrocinium.

Interea Pater Theodelinus ipsa eadem hora quodam citissimo accito ueredario, negotii totius seriem Malliacensibus fratibus intimauit, quidque ipsis in procinctu exceptionis sitite prouidendum potissimumque procurandum necessario instaret litteris ordinauit. Cuius Malliacenses nutibus haustis legatarios circumquaque emittunt, multorum populorum cateruas, itemque monachorum et clericorum non minimum cetum mira agilitate colligunt. Nocte interim illa qua emigrata sacrosancte gaze Malliacensi monasterio erant inferende, quidam fratrum in eo quiescens, Barcinons natione, Tezo nomine,  immensum luminis splendorem ab Oriente in somnis emergere [uidit], deinde pedetentim omne cenobii corpus complere, nec multo post innumeram populorum frequentiam undique concurrere, ac mirum nescio quid in eodem lumine suspensam exspectare, itemque sibi quasi submurmurando promittere. Et ipsum quidem hactenus beati Rigomeri latebat aduentus. Si autem mortalium somnis nostra coniectura digne porrigitur, uidetur haud absurde non unius tantum illius diei solemnem letitiam, quin potius largifluam bonorum omnium affluentiam ac egrotantium non solum carne, sed etiam animis consolationem, quam ad beati Rigomeri suffragia concurrentibus confert Dominus, portendere optatam.  uerum ubi latores superius assignati una cum Theodelino uenerando pretiosissimam gemmam Malliacensi insule intulerunt, clamor ingens utrinque oboritur, adest sacer conuentus fratrum, hinc quoque et inde multiplex frequentia turbarum laudem Domini undique resonantium: ministri necnon, cum crucibus et cereis circumstantibus aliis, humeris ouantes sanctum corpus imponunt, reliqua uero multitudo, flexis poplitibus, Rigomeri gloriosi cum multis lacrymis, oppido licet exoptarent, rogitant patronicium. Tandem sane supplicatione debita completa, antiphonaque imposita, Malliacensi inducunt ecclesie iam olim a Domino predestinata carismata, circumquaque concrepante letitia. Et quoniam maior eiusdem ecclesie crypta infecta adhuc  his diebus manebat, in dextro membro componunt omni cum diligentia, quo sancte Dei Genitricis ac perpetue uirginis habetur et ara.

De miraculis sane deinceps per eum ibidem gestis, que tot ac tanta sunt ut ea plene referre nullus hominum, ut aiunt, sufficiat, ad presens quidem tacemus; si uitam autem Deus dederit aliquantulum longam, que uel quanta seniorum probatissimorum assertione de his accipimus, quolibet sermone, ad laudem Domini nostri Iesu Christi, qui fecit que futura sunt, exarare aggrediemur. Terminum autem istic, quoniam et breuitatem nostri ingenii et narrationem paulo amplius quam decuerit forte protelatam mensuramus, terminum, inquam, chartule  posuissemus, nisi adhuc paucula capitula huic ordini necessaria subiungere congruum decreuissemus Composito igitur sancto Domini loco et ordine pretitulato, adhuc inconcussa perstabat beatissimi Aquitanorum patroni Hilarii basilica, quam precedenti libellulo edificauimus coram principis aula. In qua nonnulla patrata feruntur miracula, que, dum compendio operam damus, satius ducimus reticenda. Porro uero in sepe taxato cenobio, quidam Constantius, cui agnomen erat Brizaldus, prepositure officio potiebatur, quoniam secularium expeditionum industrius apprime putabatur. Hic ergo die quadam Theodelinum patrem conueniens, multitudinem ecclesiarum insule omnino exprobrabat, atque conquerendo aliquam earum merito  conuellendam garriebat. Cuius primum suggestionibus uir Dei resultans, postmodum uero eius instigationibus addictus, eius uoluntati rem dimisit. At ille inde egressus, multitudinemque uirorum colligens ad ecclesiam beati Hilarii accessit, eamque funditus euertit. Quantum nimirum eius Domino grata fuerit opera, ultio detexit manifeste subsecuta. Namque nec dum penitus corruerat paries ultimus, cum ecce idem presumptor monachus lethali morbo correptus, de equo cui insederat proruit, denique caduco incommodo est fatigatus. Postremo grandi emenso interuallo parumper cessante morbo respirauit, et que erga se gesta fuerant, dum ipse nesciret, a uidentibus accepit. Tum  itaque publice se peccasse, se grauissime errasse confessus est; deinde officio famulorum ad monasterium defertur, casus eius Patri ac fratribus reseratur. Quo audito ualidus omnes timor corripuit, communique consulto ad locum dirutum aliquos e fratribus Dominum reuerentes dirigunt, altarisque lapides et cementum quod intactum remanserat caute nimis colligere, atque in monasterio ad se afferre precipiunt. Illi quidem alacres obaudiunt; isti uero ipsum idem altare in capite designati monasterii in honorem eiusdem sancti Hilarii erigunt. Frater sane ille cuius temeritas locum profligauerat, quatuor quidem, ut aiunt, menses superstes exstitit, nec tamen aliquod doloris leuamen adipisci promeruit. Sed et Patri sepe taxato Theodelino, sicut  in prima fronte multa prospera, ita e contrario iuxta uite terminum nonnulla obuiauere aduersa. Et primo quidem rerum possessarum creberrima et grauissima damna, deinde suo corpori, ac familiarum amicorum prosperitati pene importabilia ingruebant incommoda; postremo dum ipse noctu decubaret in domo infirmorum, cogente necessitate egritudinis preualida, subito euaginatis gladiis, duo quidam seruorum ex sancti Petri familia, quorum alter Hercambaldus, sequens uero Galterius dictus in baptismate eius filius erat, super eum irruunt, mortem inferre gestiunt omni audacia. Tum autem quam Dominum timuerit idem Pater liquido claruit, dum ceruice extra stratum exerta neque ueniam  aliquam deprecans, nec uerbum aliquod pro ereptione sui protulit, sed ac si mutus regulare silentium custodiuit. Tandem uero, donante Domino, qui circumiacebant, horrore nescio quo propulsi euigilantes, fures adesse deprehendunt, effugant, et a timore hominem liberant. Rursus quoque Pictauis e simili discrimine sed a dissimilibus personis illato mirabiliter diuina eripuit dignatio. Preterea multa sibi accidere infestissima, que incredibili tolerauit sufferentia. Sed exsequamur proposita, omittentes ista. Ea uero tempestate quidam ditissimus uir uocabulo Ainricus multis muneribus, multis blandimentis Patrem Theodelinum circumueniens, ab eo ut ecclesiam ad portum Malliaci construeret impetrauit. Impetrauit heu proh nefas! et Simoniace edificauit. Sed de hoc satis sit dictum.

 uerum dux de quo in superioribus dicebamus cum de Patris Theodelini prouectu loqueremur, sexagesimo primo, ut fertur, etatis anno, regni uero trigesimo septimo, filiis in principatu relictis anno ab Incarnatione Domini et Saluatoris nostri millesimo trigesimo defungitur, atque in Malliacensi claustro honorifice sepelitur. Post cuius decessum quindecim uenerabilis Pater Theodelinus annis in corporea carne mansit, atque millesimo ab Incarnatione Domini ac quadragesimo quinto anno Kalendis Ianuarii apud Burguliense cenobium sanctis mysteriis initiatus, corpus terris, spiritum reddidit seculis eternis, Abrahe, ut credimus et optamus, sinibus locatus, Christi fruitur bonis. Cui succedens  uir mansuetissimus et humilis uocabulo Humbertus quindecim annis Malliacense cenobium sat modestie  rexit, atque patientie et longanimitatis sue clarissimum karissimis filiis specimen relinquens, millesimo sexagesimo anno ab Domini Incarnatione uiuendi finem fecit.

Post hunc quoque eidem regimini quidam prefuit Goderannus, natione, uti ego accepi, Gallus, alterius quidem monasterii monachus; sed necessario, ut multis uidetur, illuc exstitit subrogatus. Nam de eo tenet sermo quod, si rebus tum gestis quando electus est digna imponatur consideratio, uere, secundum uiri prudentis assertionem, ipse in tempore ire factus est reconciliatio. Sed quoniam dum hec scribimus adhuc humanis interest rebus, eius ex actibus silentium nobis indicimus, ne adulatoris notam incurramus. Utrum autem amore Domini an odio dignus sit posteris iudicandum seruemus:

 Hic riuulum uerbi libuit defigere nostri.
Ne protracta nimis tedio sit pagina doctis.
Alia manu: Et est notandum quod Guillermus fundator Malleacensis in fine dierum suorum effectus est monachus, et tempus totius uite sue fuit 71 annorum, et obiit ac sepultus in choro dicti loci, anno Domini 1019.

Cum oraculum uatis diuinitus inspirati ut laudare Dominum in sanctis eius atque in uirtutibus eius merito debeat humana propago, adhortetur, quandoquidem holocausta laudis bono animo emissa aditus quodammodo fit, quo sibi unigenitus filius ostendatur Filius Dei qui passim in diuinis lineis aut salutare Dei dicitur, eo quod saluos faciat suos, aut  brachium siue dextra: Cetera desiderantur in codice ms. quo usus sum.




ANNO DOMINI MLXXIII.
ALEXANDER II PONTIFEX ROMANUS.





NOTITIA HISTORICA IN ALEXANDRUM II.


 Agebatur annus salutis sexagesimus primus supra millesimum, cum, Nicolao II uita functo, ingens seditio de nouo pontifice deligendo clerum populumque Romanum inuasit. Alii enim, Cesare Henrico inconsulto, pontificem dicere constituerant. Alii uero, more per id temporis in aliquot Romanorum pontificum creationibus usurpato, et Cesaris uoluntate pontificem creari petebant. Quorum caput Hugo Candidus, Tridentinus, presbyter cardinalis tituli Sancti Clementis erat. Cesar, maximo episcoporum conuentu Basilee habito, auctoribus maxime Giberto Corrigia Parmensi, Cesaree aule cancellario, Placentino, et  uercellensi episcopis, Cadaloum Palouicinum, episcopum Parmensem, absentem ad suum episcopatum, summum pontificem designari curauit. Qui, electionis decretum probans, Honorii II nomen accepit, eique Cisalpini omnes episcopi obtemperauerunt. Que dum in Germania gererentur, cardinalium et populi Romani pars maior, auctore Hildebrando archidiacono qui unus omnium maxime laborauit, Anselmum, de Bedagio nobilem, Mediolanensem, doctrina et uite integritate illustrem, Anselnis uiri olim in ea urbe primarii filium, tunc episcopum Lucensem etiam absentem, Romanum  pontificem renuntiauerunt. Is, dudum canonicus regularis in monasterio Lateranensi factus, ex eo ordine ad Ecclesiam Luccensem promotus fuerat. Lucca accitus, Romam illico uenit; ubi antequam Cadalous ut consecraretur accederet, pridie Kal. Octobris, die Dominico, in basilica Sancti Petri, ab episcopis cardinalibus inauguratus, Alexandri II appellationem sibi imposuit, seditque, Cesare Henrico Iu, annos undecim, menses sex, dies uiginti duos.

Hec audiens Cadalous, imperatorem Auguste uindelicorum adiit, et insignia pontificalia, illi ab Urbe transmissa, usurpans, se pontificem maximum appellabat, et bellum contra Alexandrum adornans, in Italiam uenit, et haud contemnendis Longobardorum copiis comparatis, armata manu Romam, ut  apostolicam sedem ui consequeretur, accessit. Cui Cincio quodam nobili Romano, Stephani prefecti filio, urbs Leonina, arx S. Angeli, pons Miluius prodita fuere, que ualido presidio ab eo munita sunt. Cadaolo superueniente, in pratis Neronianis grauis pugna committitur, qua multi utrinque cecidere; pars tamen Cadaloi preualere uisa est, plurimis Alexandrinorum cesis. Alexander tum Laterani armato presidio se continebat. Superueniens interim dux Gothefridus, ambas partes discedere ab armis iussit, suasitque ut controuersia, non ferro, sed iure finiretur. Quieuere aliquantisper factiones. Alexander, media Quadragesima anni 1062, synodo episcoporum Laterani coacta, Cadaloum excommunicauit. Cadalous, Parmam reuersus, idem cum  consentientibus episcopis aduersus Alexandrum fecit, maiorique exercitu coacto, anno qui secutus est, ad urbis oppugnationem rediit. At uero, erumpentibus Romanis cum Gothefridi ducis copiis, tantus terror Honorianos inuasit ut omnes in fugam acti sint, et paulum abfuerit quin Cadaolus, a suis desertus, in hostium potestatem ueniret, quem Cincius, facto cum suis cuneo, per media ciuium agmina, egre in Hadriani arce perduxit. Ubi aliquandiu cum obsessus et nullam sibi libere abeundi facultatem esse uideret, trecentis argenti libris Cincio persolutis, incolumis dimissus est. Cum magnas urbi duplici oppugnatione calamitates intulisset, turpi fuga cum paucis aliquot actus, Parmam rediit,  et pontificalia munia usurpabat. At uero cum schisma in longum protraheretur, actum est ut Mantue concilium indiceretur in Quadragesima proxima, anno Domini 1064.

Aduenere ex Germania uanno, archiepiscopus Coloniensis, cui regni administratio et pueri imperatoris tutela ab imperii principibus, matre Agnete exclusa, commissa fuerant, et uinceslaus Altaichii episcopus, Annalium Baiorum scriptor, multis episcopis comitati, et ex Italia episcopi et abbates multi; ad quod Alexander cum cardinalibus accessit. Honorius ad Aquas Nigras subsistens, eo accedere recusauit, nisi ex officio suo synodo preesse permitteretur, cuius superbiam et pertinaciam cuncta synodus damnans, eum quod uenire  grauatus esset pontificatu priuauit, et Alexandrum, ut legitimum pontificem, complectitur. Qui obiecta sibi Simonie, et aduersus Cesarem cum Normandis conspirationis, crimina diluit. Tum ab omnibus episcopis, et presertim Longobardis, qui eius creationem maxime oppugnauerant, ut uerus Christi uicarius ueneratur; quos blandissime allocutos, sibi amicissimos, et fidos dimisit. Rebus omnibus ex sententia compositis, et Mantuana synodo absoluta, Alexander Romam uersus iter cepit; Cadalous Parmam, et alii ad urbes suas reuersi sunt. Atque hac ratione, archidiacono Hildebrando precipuo auctore, Romana Ecclesia in creatione pontificum suam libertatem recuperauit. Alexander, Romam rediens, Lucce tandiu subsistit quoad archidiaconus  Rome res Normannorum tumultu turbatas componeret.

Lucce ecclesiam, cuius antea episcopus fuerat, dedicauit, et multis priuilegiis exornauit. Quo anno Hugo Candidus cardinalis, totius schismatis auctor, penitentia ductus, ueniam supplex ab Alexandro petiit et impetrauit.

Anno salutis 1065, rebus omnibus Hildebrandi diligentia in urbe pacatis, Alexander Romam rediit, cuius suasu Hildebrandus, Gothefridi ducis et Mathildis comitisse auxiliaribus copiis fretus, que schismatis tempore Normanni in Campania de Ecclesia Romana ui abstulerant, recepit, pacemque cum iis renouauit, et ipsorum dux Robertus Guiscardus principatus sui possessionem beneficiario iure ab  Alexandro secundo, quemadmodum etiam a Nicolao secundo etiam tum primum fecerat, suscepit; pontifex postea in Campaniam profectus, Cassini aliquot monachos Cassinates uariis dignitatibus, etiam cardinalatu, Hildebrandi rogatu, exornauit. Apud urbem Melphim primum, post schisma, concilium alterum Laterani in urbem reuersus celebrauit. Petrum Damiani Ostiensem episcopum ad imperatorem Henricum Iu cum legatione misit, ne legitimam uxorem, pellice inducta, sine causa eiiceret. Eumdem imperatorem ad satisfactionem Romam uocauit pro labe Simoniaca sibi obiecta, quippe qui episcopatus et abbatias plus offerentibus et hominibus his honoribus indignis uendidisse diceretur. Carolum episcopum  Constantiensem, de Simoniaca labe conuictum in synodo Moguntie coacta, episcopatu eiici iussit; Robertum Augiensem abbatem, eiusdem criminis reum, opera Hugonis abbatis Cluniacensis legato apostolico priuante. Cassinatem ecclesiam, ab abbate Desiderio a fundamentis edificatam, magno Italie episcoporum et procerum numero congregato, Kal. octobris anni 1061 multa cum solemnitate dedicauit. Interfuerunt tante celebritati pontifex cum cardinalibus, archiepiscopi, episcopi XLIu, et totius Apulie et Calabrie proceres.

Eidem cenobio pontifex monasterium Palladium Rome et Tarracinam concessit. Anno qui secutus est pontifex aliud Laterani concilium quintum egit, in quo episcopos aliquot et abbates Teutonicos, de  Simoniaca labe conuictos, damnauit, et legatum ad eam reprimendam misit Hugonem abbatem Cluniacensem. In sequentis anni synodo alia Lateranensi, que sexta fuit earum quas ab eo congregatas constat, aliquot prelati honoribus exuti sunt. Gibertus Corrigia Parmensis, olim imperialis aule cancellarius, rogatu Auguste Agnetis, archiepiscopus Rauennas ab Alexandro papa, quanquam fere inuito et reluctante,  consecratus est, cum quanta mala Dei Ecclesie eum illaturum esse uir sanctus presageret. Et haud longe post, festis paschalibus celebratis, Alexander papa, senio confectus, Rome in palatio Lateranensi beato fine quieuit. Cuius corpus in basilica Constantiniana, cuius olim canonicus fuerat et in qua eumdem ordinem collapsum restituerat, sepultum est. Non uacauit sedes.





NOTITIA HISTORICA ALTERA.


 Alexander, patria Mediolanensis, episcopus Luccensis, antea Anselmus nuncupatus, post tres menses interregni, a cardinalibus sancte Romane Ecclesie legitimo ritu pontifex Romanus huius nominis secundus electus est anno Christi 1061, tempore regnantis Henrici Iu. Cum obitus Nicolai pape innotuisset, comites Tusculani et Galeriani aliique Romani proceres, propter fedus cum Nortmannis initum sancte Romane Ecclesie cardinalibus infensi, habita pseudosynodo Basileensi, comitem quemdam Galerie deputarunt, qui coronam auream et insignem patriciatus titulum, ad regem Henricum deferens, pro Romano pontifice ex Longobardia eligendo sollicitaret. Cardinales, circumuentione eorum cognita, idem prestiterunt, et ad eumdem regem  Stephanum cardinalem presbyterum, quondam Cluniacensis cenobii monachum, ablegarunt. Qui cum, regiis ministris obstantibus, contra ius gentium ad colloquium regis non admitteretur, rediit ad suos, quidque sibi euenisset coram omnibus exposuit. Facta relatione, circa Kalendas Octobris cardinales pontificem elegerunt, non quem uellent, sed quem regi gratum fore putabant: nimirum Anselmum, patria Mediolanensem, episcopum Luccensem, regis familiarem, auleque regie quasi alumnum et domesticum. Sed quid accidit? Audita electione Anselmi, que inscio et inconsulto rege contigisset, conclamata est ab omnibus in aula regis iniuria regi illata. Hortatu ergo Guiberti Parmensis cancellarii, duo episcopi publico concubinatu infamati cum Gerardo  ille Galerie comite et sacrilego predone, quem Nicolaus in Romano concilio excommunicauerat, ipso festo Simonis et Iude conuenientes, Cadaloum Parmensem episcopum iam antea excommunicatum elegerunt, nouumque schisma concitarunt. Petrus Damiani schismaticum per litteras increpauit, sed tantum abest ut homo pestilens litteris Petri exterritus cessaret, ut etiam ipse turpissimus turpissime uiueret, aliisque turpiter uiuentibus conniueret. Cumque ea re incontinentium clericorum omnium animos sibi conciliaret libidinique frena laxaret, dicti sunt Cadaloite, qui antea Nicolaite dicebantur.

Alexander Hildebrandum, statura quidem paruum  sed uiribus ingenii et gratia Spiritus sancti admirabilem, ex archidiacono creauit cancellarium, cui uniuerse Romane Ecclesie administratio ex officio committeretur. Cadalous, corruptis auro proceribus Urbis, Romam armata manu ingredi tentauit: sed repulsus magna sui confusione ad propria reuertit. Cumque hec omnia fierent studio, instinctu et opera istius Guiberti principis, quem imperatrix cancellarium fecerat, singulari Dei consilio accidit ut sancto Annoni Coloniensi archiepiscopo  regis custodia et regni administratio, habitis desuper  comitiis, demandaretur. Hanc potestatem consecutus, ad res Ecclesie componendas atque schisma nouum plane exstirpandum contulit se in Italiam, et Romam usque peruenit. Inde in Germaniam reuersus, hortatu Petri Damiani in presentia regis episcoporum Germanie et Italie synodum conuocauit: qua, post disputationem inter Romane Ecclesie defensorem et aduocatum regium habitam, omnium acclamatione Cadalous pseudopontifex est damnatus, Alexandri autem electio comprobata. Quod cum Patres Mantuani concilii, cui Anno Coloniensis legatione regis nomine functus interfuerat, sua sententia confirmassent et schismaticus secundo Urbem infeliciter expugnare tentasset, tandem pseudopontifex a schismate recedens, petita et obtenta uenia  Alexandro, paucis post diebus malam mortem incurrit. Augusta que nefarie Cadaloi promotioni fauerat, penitentiam actura Romam uenit ad limina apostolorum, seque non tantum imperio, uerum etiam seculari cura et honore totam abdicauit. Alexander pontifex sedem apostolicam quiete adeptus, legationem misit ad Eduardum regem Anglie pro Wulstano Wigorniensis Ecclesie episcopo eligendo. Petrum Damiani ablegauit in Gallias propter angustias quibus Cluniacenses monachi affligebantur; eumdem misit Florentiam ad schisma ibidem conflatum denuo componendum.

Heresim Nicolaitarum, qui clericorum incontinentium  coniugia pertinaciter defendebant, per Damianum confutauit et eradicauit. Incestuosorum uero heresim, que auctoritate Iustiniani imperatoris asserebat, eadem ratione qua in successionibus numerandos esse gradus consanguinitatis, non tantum per epistolam Petri Damiani, uerum etiam duobus pluribusque Rome habitis conciliis impugnauit. Contra nouos hereticos hoc tempore emergentes, qui docebant episcopatus a principibus laicis absque crimine Simonie licite emi posse, quosque Petrus Damiani scriptis suis grauiter insectatus est, decretum edidit quo omnis beneficii ecclesiastici uenditionem et emptionem interdixit.

Per Godefridum Tuscie marchionem, Romanam Ecclesiam liberauit a Nortmannis: cum iam Richardus  Nortmannorum princeps Aquinum usque uictor peruenisset, Urbem proxime inuasurus, ut a pontifice imperatoris insigne consequi posset. Ad Guillelmum comitem Nortmannie, quem Edwardus, uirgo uirginem habens uxorem Editham, nulla prole relicta, successorem regni constituerat, misit uexillum, ut Haroldum tyrannum Anglie regnum occupantem post obitum sancti Edwardi regis expelleret, atque ut legitimus successor eodem regno potiretur. Pro componendis seditionibus per Simoniacos et fornicarios clericos exortis, legationem misit ad Mediolanenses. Decreta autoritate apostolica ipsis prescripta infra subiunguntur. A Guilielmo comite Burgundie, et compluribus Francorum nobilibus, pro defendenda Romana Ecclesia, quoties opus erat,  iuratam promissionem accepit. Usum mitre, laicis hactenus inconcessum, uratislao duci Bohemorum concessit. Henricum regem, qui iuuenili furore Bertam  coniugem repudiare parabat, per Petrum Damiani apostolica legatione a proposito reuocauit. Argentinensem episcopum, Guarnerum nomine, ob crimen Simonie episcopatu priuauit. Cum Moguntino et Bambergensi de Simonie crimine accusatis sanctum Annonem ad se uenientem, et pro reis episcopis intercedentem, honorifice excepit, brachio sancti Cesarii donauit; eiusque fauore, citra munerum acceptionem, ut cum iniuria pontificis suspicatur Lambertus, predictos absoluit. Per legatos a latere suo in Angliam missos in concilio Wintoniensi Stigandum, Cantuariensis Ecclesie inuasorem, deposuit; Lanfranco eidem subrogato duplex pallium concessit. Petrum Anagnine ciuitatis episcopum, ad Michelem uII, Orientis imperatorem, apocrisiarium  misit; unde eumdem imperatorem cum Romana Ecclesia communione coniunctum fuisse aperte colligitur. Basilicam Sancti Benedicti in monasterio Cassinensi ipse in presentia omnium cardinalium dedicauit. Henricum regem, quem propter Simoniacas abbatiarum et episcopatuum nundinationes, aliaque plura delicta, Saxones et principes imperii apud pontificem accusauerant, quemque sanctus Anno, abdicata hanc ob causam regni cura et administratione, ab impietate et sacrilegiis apud eumdem pontificem graphice descripserat, per litteras Romam citauit: uerum morte preuentus, causam regis successori diiudicandam reliquit. Mortuus est pontifex, miraculosa demonis expulsione et claudi hominis cura celeberrimus, Rome, decimo Kalendas Maii,  anno 1072, cum sedisset annos undecim, menses sex, et dies uiginti duos.





NOTITIA DIPLOMATICA.


 In Alexandri II bullis  hec insunt sententie: MAGNUS DEUS NOSTER ET MAGNA uIRTUS EIUS;---DEUS NOSTRUM REFUGIUM ET uIRTUS;---EXALTAuIT ME DEUS IN uIRTUTE BRACHII SUI.


Testes subscripserunt:

    Bonifacius episcopus Albanensis .
    Petrus Damianus episcopus Ostiensis .
    Ioannes episcopus Portuensis .
    Leopertus episcopus Prenestinus 
    Mainardus S. Rufine episcopus .
    Hubaldus episcopus Sabinensis .
    Ioannes episcopus Tusculanensis .
    Desiderius presb. card. rom. Eccl. et abbas S. Benedicti .
    Ioannes, qui et Minutus, card. tit. S. Marie trans Tiberim .
     Stephanus uocatus cardinalis .
    Hildebrandus S. R. E. archidiaconus .

Scripte bulle sunt per manum:
    Rainerii scriniarii et notarii sacri palatii .
    Guinizonis notarii sacri palatii sancteque R. E. .
    Stephani notarii regionarii et scrinarii S. R. E. .
    Octauii scriniarii et notarii sacri palatii .
    Ioannis notarii et regionarii ac scrinarii s. sed. apost. .




Date, Mense ianuario 1063: Per manum: Mainardi s. Ecclesie Silue Candide episcopi et apost. sed. bibliothecarii .


A Ianuario 1063 ad Ianuarium 1069: Per manum: Petri bibliothecarii .

     Petri bibliothecarii S. R. E. acolythi uice domini Annonis Coloniensis archiepiscopi et ipsius S. R. E. archicancellarii .
    Petri S. R. E. subdiaconi et cancellarii uice domini Annonis Coloniensis archiepiscopi et sed. apost. archicancellarii .
    Petri S. R. E. subdiaconi atque bibliothecarii .
    Rembaldi subdiaconi .
     Petri clerici fungentis uice Petri S. R. E. subdiaconi et bibliothecarii .




A Ianuario ad Iunium 1070: Per manum: Petri clerici fungentis uice Petri S. R. E. cardinalis et bibliothecarii .


Ab Octobri 1070 ad Martium 1073: Per manum: Petri S. R. E. cardinalis presbyteri ac bibliothecarii .





ALEXANDRI II PONTIFICIS ROMANI EPISTOLAE ET DIPLOMATA.



[GENUINA.]



I. Alexandri II Epistola ad Mediolanenses conterraneos suos.---Excitat eos ad uirtutum exercitia. 
[MANSI, Concil. XIX, 941.]


ALEXANDER episcopus, seruus seruorum Dei, omnibus Mediolanensibus clero et populo salutem et apostolicam benedictionem.

Diuini iudicii dispositione prouisum est ut Mediolanensis Ecclesie filius, et Ambrosianis uberibus sublactatus, ad famulatum apostolice sedis indignus ascenderem ac matri omnium Ecclesiarum pastoralis cure sollicitudine deseruirem. Unde cum totius uniuersalis Ecclesie cura nobis non leuis incumbat, propensius circa uos ipsa natura nos prouocat esse  peruigiles: ut unde nos constat originis duxisse primordium, ibi etiam maioris ad eternam salutem habeamus sollicitudinis incrementum. Nam et ignis ea primum ligna conflagrat ex quibus oritur, et fons ante omnia illas terre uenas infundit ex quibus fluens deriuatur. Unde uos, dilectissimi, interne dilectionis studio cohortans, rogo, ut ad celum se uester spiritus erigat, deceptoria terrenarum rerum et caduca lucra contemnat, ab amore cenosi huius mundi se prudenter expediat, ad Creatoris sui desiderium medullitus inardescat. Estis enim, sicut beatus dicit apostolus, gens sancta, populus acquisitionis: ut uirtutes annuntietis eius, qui de tenebris uos uocauit ad admirabile lumen suum . Quibus ergo hereditas incontaminata, immarcescibilis, conseruatur  in celis: absit ut eorum mens per amorem rebus sit inuoluta terrenis.

Plane, quia etiam uulgaribus loquimur, uulgatum Scripture testimonium libentius exhibemus. Mementote itaque, fratres mei, quod in oratione Dominica  dicitis: Pater noster, qui es in celis . Quem itaque Patrem uocamus, ad eius hereditatem tota mentis concupiscentia festinare debemus. De terrena porro hereditate scriptum est: Hereditas, ad quam in principio festinatur, in nouissimo benedictione carebit . Cur ergo, cum dicimus: Pater noster, presto subiungimus: Qui es in celis, et non potius, qui es in terris, uidelicet que nobis notiores sunt; siue, qui es in aquis, aut in abyssis, cum ubique Deus sit, nichilque ab eius presentia uacuum sit? sed cum dicimus: Pater noster, idcirco addimus: Qui es in celis, ut ad illam celestem hereditatem sese noster animus erigat atque, in tam sublime germen adscitus ut sit heres Dei, terrena quelibet ignobiliter non requirat. Enim uero  Pater fidei, Abraham, plures habuit filios, sed solus ille nobilis, qui fuit uxoris; qui uero ex concubinarum sunt ignobilitate suscepti, paterne hereditatis successione leguntur exclusi. Porro autem, dum eos aluit Abraham, omnes dicebantur filii Abraham; at uero, cum testamentum uenit, qui esset legitimus heres, qui fieri deberet exheres patenter ostendit. Nam, Scriptura testante, dedit Abraham omnem hereditatem filio suo Isaac; filiis autem concubinarum dedit munera, et segregauit eos a filio suo Isaac .

Ecce itaque omnes dicebantur filii, sed non omnes hereditatis paterne sunt iura sortiti. Sic profecto fratres quamplures sunt hodie Christiane professionis titulo decorati, qui uidelicet in Christi  hereditate nequaquam merentur ascribi; et nunc quidem paterno uocabulo gloriantur, sed nequaquam ad hereditanda paterna bona perueniunt, quia, uelut spurii, non celestia, sed terrena ignobiliter concupiscunt. uos autem, dilectissimi, membra mea,  uiscera anime mee, sic satagite per uiam mandati celestis incedere ut mens nostra merito semper debeat de sancta consanguineorum suorum conuersione gaudere. Speramus autem in eo qui de uirgine dignatus est nasci quia, nostri ministerii tempore, sancta clericorum castitas exaltabitur, et incontinentium luxuria cum ceteris heresibus confundetur. Omnipotens Deus, dilectissimi fratres mei, ab omni uos prauitate custodiat, et per iustitie semitam ad celestia uos regna perducat.



II. Alexandri II epistola ad Landulfum et Arialdum clericos.---Non ita esse indulgendum periuris ut periurandi detur occasio. 
[MANSI Concil. XIX, col. 980.]

 Possumus in periurio aliquo crimine lapsis misericordie manum porrigere, sed non debemus ad future perditionis exemplum licentiam dare.



III. Alexandri II epistola ad Haraldum Noruegie regem.---Hortatur cum ad obediendum Adalberto Hamburgensi archiepiscopo. 
[MANSI, Concil. XIX, 942.]

ALEXANDER episcopus, seruus seruorum Dei, HARALDO Nortmannorum regi salutem et apostolicam benedictionem.

Quia adhuc rudes in fide existitis et in ecclesiastica disciplina quodammodo claudicatis, oportet nos, quibus totius Ecclesie est commissum regimen,  diuinis admonitionibus uos frequentius uisitare. Sed quia ob longarum difficultatem uiarum per nos hoc agere minime ualemus, sciatis nos Alberto [Adalberto] Bremensi archiepiscopo uicario nostro hec firmiter commisisse. Predictus itaque archiepiscopus legatus noster suis nobis est conquestus epistolis quod episcopi uestre prouincie aut non sunt consecrati, aut data pecunia contra Romana priuilegia que sue ecclesie sibique data sunt in Anglia uel in Gallia pessime sunt ordinati. Unde ex auctoritate apostolorum Petri et Pauli uos admonemus ut, sicuti apostolice sedi reuerentiam subiectionis debetis exhibere, ita prefatam uenerabili archiepiscopo uicario nostro et uice nostra fungenti, uos uestrique episcopi impendatis, etc.



Iu. Alexandri II epistola ad episcopos Danie.---Precipit ut Edbertum, episcopum Farriensem, ab Adalberto, archiepiscopo Hamburgensi, per triennium ad synodum uocatum, inducere ad inobedientiam desistant. 
[ADAMI Gesta Hamburg. Pont., apud PERTZ, Monum. Germ. hist., Script. tom. uII, p. 365.]


ALEXANDER episcopus, seruus seruorum Dei, omnibus episcopis in regno Danorum constitutis, apostolice sedi et nostro uicario obedientibus, salutem et apostolicam benedictionem.

Adalbertus, Hammaburgensis archiepiscopus uenerabilis, uicarius noster, litteris et legatis suis conquestus  est quod quidam Edbertus, Farriensis episcopus, multis criminibus inuolutus, ad synodum suam per triennium uocatus, uenire contempserit; quod quia consilio quorumdam uestrorum dicitur esse factum, mandamus et apostolica auctoritate precipimus, ut ab huiusmodi recedatis omnino consilio, eumque ad audientiam predicti fratris nostri ire admoneatis, quatenus post factam examinationem canonice iudicetur.



u. Bulla Alexandri pape II pro stabilitate bonorum Riuipollensis monasterii contra cuiuscunque persone infestationem. 
[COCQUELINES, bullarum Collectio, tom. II, p. 4.]

 ALEXANDER episcopus, seruus seruorum Dei, fratribus in Riuipollensi cenobio sub Dei Genitricis tuitione degentibus, salutem et apostolicam benedictionem.

Quoniam, diuina fauente clementia, cum apostolice sedis regimine cunctarum Ecclesiarum sollicitudo nobis incumbit, idcirco iustis petitionibus quorumcunque fidelium nos conuenit annuere, et ad nostre pietatis auxilium confugientes auctoritatis apostolice clypeo munire. Quocirca dilectionis ac fraternitatis uestre litteras per fratrum S. suscipientes, et quod in eis expetere uidebamini diligentissime perpendentes, quoniam iustam petitionem et auctoritate nostra ad perficiendum non indignam iudicauimus, uestris petitionibus acquiescere non recusauimus.  Unde uos debita caritate monemus ut professionis sancte propositum, quod Deo aspirante suscepistis, pro uiribus semper custodiatis, nec ab illo in neutram partem ullo modo deflectatis. Episcopos autem, comites, principes, magistratus, et potentes uestra uicinia incolentes, paterna sollicitudine commonemus ut uestri cenobii semper in omnibus adiutores, defensores ac propagatores existant, et quoscunque contrarios, uel ad nocendum auidissimos esse uiderint, digna censura cerceant, quatenus et a Deo retributionem percipiant, et apostolice simul ac nostre benedictionis participium habeant. Illos uero qui predia, que uobis iure debentur, dono abbatum non satis digne presidentium, seu rapina, uel inuasione, siue qualicunque iniusta occasione possidere  uidentur, auctoritate apostolica conuenimus, et insuper interminando mandamus ut illa nequaquam retineant, sed sicut Dei esse noscuntur, ita Deo quantocius reddere studeant. Quod si postquam hanc nostre paternitatis interminationem audierint, infra sex mensium spatium reddere distulerint, sciant se a totius Ecclesie corpore separandos, et perpetue excommunicationis iaculo feriendos, donec resipiscant et digna penitudine satisfaciant. Porro commonemus et apostolica simulque canonica auctoritate precipimus ut nullus amodo et deinceps uestri cenobii regimen per Simoniacam heresim obtineat, nec qualicunque ingenio ante uel post acceptum honorem per pecunias locum abbatis arripiat. Quod qui presumpserit,  quandiu retinere tentauerit, telo iustissime damnationis subiacebit. His igitur uestri uoti peractis, hortamur dilectionem uestram ut semper ad meliora proficere studeatis, et pro nobis ac totius Ecclesie statu intentissimas et assiduas preces indesinenter ad Deum effundere non negligatis, quatenus diuine protectionis et apostolice benedictionis participes esse ualeatis. Amen.

Data XII Kal. Iunii, anno millesimo sexagesimo tertio Natiuitatis Christi, indictione Xu.



uI. Alexandri II epistola ad Suenonem regem Danorum.---Exigit censum a Suenone Danorum rege, quem maiores eius persoluere consueuerunt. 
[MANSI, Concil. XIX, 943.]


ALEXANDER episcopus, seruus seruorum Dei, SUENONI regi Danorum.

Quapropter prudentiam tuam admonemus ut censum regni tui, quem predecessores tui sancte apostolice Ecclesie persoluere soliti sunt, nobis et successoribus nostris transmittere studeat, ita tamen ut non, sicut oblatio, in altari ponatur, sed, ut supra diximus, tam nobis quam successoribus nostris, ut certius approbetur, presentialiter offeratur.



uII. Alexandri II epistola ad Geruasium Remensem archiepiscopum. Mandat ut monasterium Corbeiense a Guidonis Ambianensis iniuriis tueatur. 
[MABILL. Annal. Bened. Iu, 623.]


ALEXANDER GERuASIO.

Clamor ad aures nostras perlatus est super Ambianensi episcopo Guidone quod, contra decreta sedis apostolice, monasterium Corbeiense frequenter inquietet, habens, prout sibi uidetur, ad sui defensionem decreti uerbum: »Nisi quantum canonicus ordo permittit.« Quod si bene perpendat, inueniet priuilegii auctorem hoc dicto precedentia sequentiaque minime infirmasse. Esset quippe ridiculosum, si que prius corroborauerat ipse etiam uiolanda mandaret. Unde tibi apostolica mandamus auctoritate ut, quia illum monasterium specialiter sub protectione sedis apostolice fouetur, tue fraternitatis diligentia defensetur. Nam, sicut te specialiter  ulnis caritatis amplectimur, sic te que nostri iuris specialiter esse uidentur diligere mandamus. Igitur episcopus et ablata altaria loco restituat et ab omni inquietudine monasterii desistat. Quod si noluerit, et decretum apostolice sanctionis irrumpere tentauerit, fretus apostolica auctoritate ei episcopale officium interdicas. Abbati uero quem suspendit officium suum restituas, et in omnibus negotiis suis auxilium tue protectionis exhibeas. uale.



uIII. Alexander II papa confirmat canonicam in Pisana ecclesia erectam, et bona ad eam pertinentia. 
[COCQUELINES, Bullarum, priuilegiorum ac diplomatum Romanorum pontificum amplissima collectio. Rome 1739, 8, tom. II, pag. 4.]


ALEXANDER episcopus, seruus seruorum Dei, GERARDO uenerabili canonico, salutem et apostolicam benedictionem.

Ad apostolice sedis speculam sublimati, et ad sollicitudinem et curam omnium Ecclesiarum non nostris meritis, sed diuina solummodo dignatione promoti, oculos discretionis manusque consilii debemus auidius extendere, ubi pie religionis exercitia et sollicitudinis ecclesiastice instantiam comperimus fore. Proinde iuste petitioni tue, quam respectu superne remunerationis super incolumitate ecclesie Sancte Marie, que Pisane ciuitatis dignoscitur principalis, audientie nostre approbauimus  allate, auctoritatis nostre patrocinium consulentes exhibemus, et ut magis magisque pristinum deuotionis tue augeatur studium, benignissime exhortamur. Igitur, iuxta sincere petitionis tue affectum, canonicam supradicte ecclesie quam tenes, sibique iuste pertinentia omnia, et quidquid a te iuste acquisitum, uel Deo consentiente acquirendum est, apostolatus nostri auctoritate et per huius nostri priuilegii paginam confirmamus, per omnia quidem interdicentes ut neque imperator, neque marchio, neque episcopus, neque cuiuslibet ordinis homo, prefatas res agere uel causare, seu per aliquod ingenium presumat diminuere. Quod si huic nostre confirmationi aliquis ex his quos supra memorauimus debite obedientie non inclinauerit, et  supra dictis rebus contemptor apostolice sedis aliquo modo nocere presumpserit, condigne excommunicationis gladio feriendum et a communione sancte Ecclesie se omnimodis nouerit esse separandum, et insuper uiginti libras auri, medietatem camere nostre et medietatem tibi, sciat se esse compositurum.

Datum Lucce per manus Mainardi sancte Ecclesie Candide cardinalis, apostolice sedis bibliothecarii, anno Dominice incarnationis 1063, indictione I.



IX. Bulla Alexandri pape II pro ecclesia Sancti Donati Luccensi. 
[FIORENTINI, Memorie della gran contessa Mathilda, Documenti, p. 38.]


ALEXANDER episcopus, seruus seruorum Dei, dilectis filiis ordinariis S. Luccensis ecclesie dedicate in honorem S. confessoris Donati in perpetuum.

Quoties a nostra mansuetudine illa postulantur que a recti itineris ratione non deuiant, non solum deneganda non sunt nostris fidelibus, uerum etiam prompta et beneuola sunt largitione concedenda; et si erga laicorum personas, in quantum iustitie ratio non contradicat, munificos et largos nos esse oportet, quanto magis erga deuotum clericorum ordinem strenuos condecet esse, ut iustis remunerationibus eorum recompensemus labores, qui assidue in Dei uinea nostri cooperatores inueniuntur. Quapropter  ego Alexander, sancte Romane Ecclesie diuina prouidentia pontifex et episcopus Luccensis Ecclesie, pro uestro qui supra memorati estis seruitio, et beneuola erga nos dilectione per hoc apostolice sedis priuilegium concedo et confirmo uobis prememoratis unam petiam de terra Luccensis nostri episcopatus, sitam iuxta prefatam ecclesiam S. Donati, cum casa, et horto, et omni suo edificio, et intratoriis, et egressionibus eius, et cum omnibus rebus que ibi sunt aut quas in antea tibi Dominus dederit: tenentem scilicet ambo capita unum latus in terra domni regis, aliud uero latus in muro prefate ecclesie, et in terra que fuit Leonis et Germanorum: cum eo uidelicet ordine ut libere et quieti ipsi et successores eorum cum omnibus suis cohabitantibus  in dictam terram, et casam, et cum omnibus que prediximus integre teneant et possideant, et ibi habitent, remota omni molestia, et inquietudine nostra nostrorumque successorum, qui uoluimus et firmiter constituimus ut non solum illi nostri prefati Dei, et illorum successores cum omnibus suis cohabitatoribus, sicut dictum est, habeant, et teneant, et habitent memoratam terram, et casam cum omni suo edificio, et intratoriis, et egressionibus, atque omni pertinentia sua, uelut superius dictum est, sed etiam similiter omnes illi qui in dicta nostra ecclesia ordinati fuerint, et ibi communem uitam ducere uoluerint et canonice uixerint, et obedierint, et rectam fidem portauerint, et non inique insidiati  fuerint mihi meisque successoribus. Si quis autem ordinarius de sepe dicta ecclesia deinceps in antea Dei iudicio de hoc seculo migrauerit, et talis clericus a uobis inuentus fuerit qui moribus et officio utilis uideatur predicte ecclesie, et canonice uiuere promiserit, illum talem constituimus et omni stabilitate confirmamus ad uiuendum regulariter sine mala intentione ordinari a proprio episcopo in loco defuncti absque pretii acceptione, nullaque uenalitas pro predicta ordinatione iam dictis clericis irrogetur, uel alicuius pretii illatio ab eis exigatur, si tantum pro obedientia quam suam debent exhibere episcopo per singulos annos si a suo presule moniti fuerint semel et una uice aut ad domnum papam Romam cum eodem episcopo unus eorum  pergere debeat, uel, si necesse fuerit, ultra montes ad regem, scilicet si ipse episcopus stipendium itineris eis largitus fuerit; ut autem hec nostra decreta, que de me et meis successoribus superius dicta sunt, firmiter in perpetuo maneant, uolumus et decernimus, atque cum omni firmitate constituimus, ut nulli liceat ea unquam malo ordine infringere aut uiolare; unde si quis episcopus aut quelibet magna paruaque persona memoratam petiam de terra cum casa et omni suo edificio, et intratoriis, et egressionibus eius, et cum omnibus rebus que ibi sunt, aut quas in antea ibi Dominus dederit, atque cum omni pertinentia sua ab eo ministerio, et que ad quod eam concessimus subtraxerit, uel malo ordine tulerit aut inuaserit, seu de ordinatione clericorum  aliter quam dictum est fecerit, componat auri optimi libras centum, medietatem camere domni regis, et medietatem illis quibus iniuria illata fuerit, et insuper perpetuo anathemate inretitus omni maledictione subiaceat. Ut autem hec uerius credantur, manu propria subscribentes hanc paginam roboramus.

 Datum uII Idus Ianuarii in comitatu Senensi, anno uero II domni Alexandri II PP., per manus Petri bibliothecarii an. 1063, indict. prima.



X. Alexandri II epistola ad Burchardum Halberstadensem episcopum.---Laudes eius commendat, et pallium pro merito concedit. 
[MANSI Concil. XIX, pag. 983.]


ALEXANDER episcopus seruus seruorum Dei dilectissimo in Christo BURCHARDO Halberstadensi episcopo in Domino salutem et apostolicam benedictionem.

Inter multa que Magister et Doctor gentium, minister quidem Christi et secundum Dei gratie donum dispensator mysteriorum eius, discrete et spiritualiter instituit, quosdam in Ecclesia sancta non ut hospites et aduenas, sed ut ciues, et coheredes et concorporales in habitaculum Dei cedificatos, in area quoque Dominica comparticipes et  cooperatores singulari munificentia excellenter donari premonuit. Dum tempus, inquit, habemus, bonum operemur ad omnes, maxime autem ad domesticos fidei . Unde etiam, mi dilectissime fili Burcharde, uenerande cepiscope, fidei tue que per caritatem operatur , et iustitie tue que ex fide est , plurimum congratulamur. Temporibus autem istis, in quibus uenit ira Dei in filios diffidentie, de quibus uere possumus cum Apostolo dicere: uidete canes malos operari concisionem , opus ministerii tui, et edificationem corpus [corporis] Christi ad honorem apostolorum Petri et Pauli, ad uoluntatem et iussionem dilectissimi nostri filii Henrici Iu regis,  scilicet ut ecclesiastice pacis inquietudinem regius aduocatus propulsares, quod cum omni gaudio suscepisti. Itaque post susceptum legationis obsequium, semper unanimis uno spiritu et sincera affectione pro nobis ac Romana Ecclesia nobis cum sollicitus fuisti, non tamen querens que tua quantum que sunt Iesu Christi. Pro tanto igitur Deo eiusque sanctis apostolis a te collato seruitio, in primis ipsi gratias laudesque debitas referimus qui dilectissimo filio nostro, prenominato regi, tam sanctum opus tibi iniungere tibique suscipere inspirauit. Deinde quia sancta Romana Ecclesia, que bene fundata est super firmam petram, hoc semper habuit uere caritatis iudicium, ut aut nunquam aut raro ab aliquo gratis habere uellet beneficium, competit nostro apostolico  moderamini aliquod honestum, aut singulare donatiuum pro nostro iure tibi tueque Ecclesie priuilegiorum auctoritate concedi. Itaque et locum et nomen filii spiritualis singulari ac familiari affectu tibi concedimus, sancte quoque Halberstadensi Ecclesie tue, ut sit filia Romane Ecclesie prerogatiuam quamdam attribuimus. Insuper quoque pio paternoque affectu pallio te adornare decreuimus, salua tamen auctoritate aut magisterio sancte metropolis Moguntine Ecclesie, saluo quoque fratrum tuorum cepiscoporum et ordine et loco. Sed tuum est ut sicut nos forinsecus, ita te ipse adornes intrinsecus, ut docendo et faciendo quecunque sunt iusta, quecunque honesta, ante et retro esse possis conspicuus. Pallium in determinatis diebus, ad sacra missarum  solemnia celebranda tibi concedimus, in natali Domini, in festo S. Stephani protomartyris et S. Ioannis euangeliste, in epiphania Domini, in purificatione, et assumptione et natiuitate sancte Marie, in cena Domini, in S. Sabbato, in die Resurrectionis, in ascensione Domini, in Pentecostes festo S. Ioannis Baptiste, in festo Ioannis et Pauli, inuentione corporis S. Stephani, in festo S. Sixti, et S. Micheli, et Omnium Sanctorum, ut natiuitate apostolorum Petri et Pauli, et Andree, in dedicatione ecclesiarum, in faciendis ordinibus. Crucem etiam ante te et ante successores tuos portandi licentiam donamus. In stationibus quoque festiuis super Naccum  equitandum  permittimus tibi et successoribus tuis. Insuper mitras tibi, et successoribus tuis ac canonicis excellentioribus, scilicet presbyteris et diaconis, inter missarum solemnia ministraturis, subdiaconis in maiori ecclesia tua et suprascriptis festiuitatibus portandas concedimus. Et omnia que priuilegiorum auctoritate tibi et tue Ecclesie a predecessoribus nostris, uidelicet summis pontificibus, insuper etiam siue regum, siue imperatorum confirmationibus, seu quarumlibet personarum donationibus iuste collate sunt, nostro quoque auctoritatis priuilegio confirmamus. Preterea quoque statuimus coram Deo, ac terribili eius examine futuro, et per huius nostri priuilegii et apostolici  seriem ac constitutionem sancimus, ac B. Dei genitricis semperque uirginis  Marie, nec non beatissimorum apostolorum Petri et Pauli, sanctorum etiam martyrum Stephani ac Xixti [Sixti] ceterorumque omnium sanctorum auctoritate, in quorum nomine prenominata tua ecclesia dedicata est, decernimus atque obtestamur tam apostolice sedis futuros pontifices quam qui ecclesiasticas administrauerint actiones, cunctosque Christianorum titulo insignitos, ut nullus hanc licentiam  de his omnibus, que eidem Ecclesie a predecessoribus nostris per priuilegia iuste concessa, uel a nobis data uel danda, aut ab aliquibus fidelibus uiris ac mulieribus prefate Ecclesie tradita sunt, uel futuris temporibus contradentur, tam in abbatiis. quam in monasteriis, ac xenodochiis,  tam in familiis quam in terris, et comitatibus, seu aliquibus possessionibus conuellendi, disuestiendi, molestandi uel alienandi.



XI. Monasterium Fructuariense sub apostolice sedis protectione recipitur; confirmaturque permutatio terre cuiusdam, inter abbatem et Albertum Ypporegiensem episcopum inita. 
[COCQUELINES, Bullarum, priuileg. etc. ampl. Collect. tom. II, pag. 2, ex uet. cod. uatic.]

ALEXANDER episcopus, seruus seruorum Dei, ALBERTO uenerabili abbati Sancte Fructuariensis ecclesie, suisque successoribus, salutem et apostolicam  benedictionem.

Cognoscentes quod Fructuariense cenobium, quod constructum est a domno Willelmo abbate Diuionensis cenobii, iam olim a predecessoribus nostris, Ioanne, et Benedicto, item Ioanne, Clemente atque Leone totius libertatis et securitatis munitum est, et nos humillimis precibus abbatis ipsius monasterii, nomine Alberti, corroboramus nostri etiam priuilegii firmitate, ut sub tuitione apostolice sedis constitutum nullius alterius Ecclesie potestati, ullo modo subdatur. Ideo Dei, sanctique Petri ac nostra auctoritate statuimus ut neque in mundanis neque in ecclesiasticis rebus, uel ordinationibus nullus homo, etc., aliqua grauamina uel preiudicia  audeat inferre, sed omnia que collata sunt eidem cenobio et usque in finem seculi conferenda, in quibuscunque rebus mobilibus et immobilibus, in potestate et ordinatione abbatum ipsius loci sine alicuius contradictione consistant. Igitur precipientes precipimus et statuentes statuimus ex auctoritate beati Petri principis apostolorum ut nulli liceat, etc.

Insuper etiam confirmamus, et ex nostra auctoritate constituimus ut supradictum monasterium in perpetuo teneat et possideat sine alicuius contradictione terram et decimas quas Albertus Ipporegiensis episcopus commutauit cum Alberto abbate predicti monasterii, sicut in chartula commutationis continetur, anno ab incarnatione Domini nostri  Iesu-Christi 1063; secundo die mensis Februarii, inductione prima. Sed ne iis sanctis ordinationibus quispiam inuidus uel audax rebellis presumat obuiare, apostolica censura interdicimus et prohibemus sub diuini iudicii obtrectatione, atque anathematis interminatione. Idcirco, etc.

Datum in sacro Lateranensi palatio, decima Kalendas Aprilis, per manus Petri bibliothecarii S. Romane Ecclesie acoluti, uice domni Annonis Coloniensis archiepiscopi, et ipsius Sancte Romane Ecclesie archicancellarii, anno uero secundo domni Alexandri II pape, ab incarnatione Domini 1063, indictione prima.



XII. Synodica ad omnes episcopos de rebus in synodo Romana I gestis. 
[MANSI, Concil. XIX, 1023.]


ALEXANDER episcopus, seruus seruorum Dei, omnibus episcopis catholicis, cunctoque clero et populo, salutem et apostolicam benedictionem.

uigilantia uniuersalis Ecclesie regiminis assiduam sollicitudinem debentes omnibus, que in Constantiniana synodo nuper celebrata coram centum amplius episcopis, licet nobis immeritis presentibus, sunt canonice instituta, uobis notificare curamus, quia ad salutem uestram exsecutores eorum uos esse optamus et apostolica auctoritate iubendo  mandamus.


CAPITULA.

1. Primo namque inspectore Deo, sicut a sancto papa Leone, et a sancte memorie papa Nicolao primum statutum est, erga Simoniacos nullam misericordiam in dignitate seruanda habendam esse decernimus; sed iuxta canonum sanctiones, et decreta sanctorum Patrum, eos omnino damnamus, ac in Ecclesia non preesse apostolica auctoritate sancimus.

2. De his autem qui non per pecuniam, sed gratis sunt a Simoniacis ordinati, quia quesita iam a longo tempore diutius uentilata est questio, omnem nodum dubietatis absoluimus, ita ut super hoc capitulo neminem deinceps ambigere permittamus. Quia  igitur usque adeo hec uenenata pernicies hactenus inoleuit, ut uix quelibet Ecclesia ualeat reperiri que hoc morbo non sit aliqua ex parte corrupta, eos qui usque modo gratis sunt a Simoniacis ordinati, non tam obtentu iustitie quam intuitu misericordie, in acceptis ordinibus manere permittimus, nisi forte alia culpa ex uita eorum secundum canones eis obsistat. Tanta quippe talium multitudo est, ut dum rigorem canonici uigoris super eos seruare non possumus, necesse sit ut dispensatione ad pie condescensionis studium nostros animos ad presens inclinemus. Ita tamen, ut auctoritate sanctorum apostolorum Petri et Pauli omnimodis interdicamus ne aliquis successorum nostrorum ex hac  nostra permissione regulam sibi, uel alicui sumat, uel prefigat; quia non hanc aliquis antiquorum Patrum iubendo aut concedendo promulgauit, sed temporis nimia necessitas permittendo a nobis extorsit. De cetero autem statuimus ut si quis in posterum ab eo quem Simoniacum esse non dubitat, se consecrari permiserit, et consecrator et consecratus non disparem damnationis sententiam subeant, ut uterque depositus agat penitentiam, et priuatus ab ea propria dignitate persistat.

3. Preter hec autem precipiendo mandamus, ut nullus missam audiat presbyteri, quem scit concubinam indubitanter habere, uel subintroductam mulierem. Unde sancta synodus hec a capite sub excommunicatione statuit. dicens: »Quicunque sacerdos  uel diaconus post constitutum beate memorie predecessoris nostri sanctissimi pape Leonis aut Nicolai de castitate clericorum, concubinam duxerit palam, uel ductam non reliquerit, ex parte omnipotentis Dei, et auctoritate apostolorum Petri et Pauli precipimus, et omnino interdicimus, ut non cantet missam, neque euangelium, neque epistolam ad missam legat, neque in presbyterio ad diuina officia cum his, qui prefate constitutioni obedientes fuerint, maneat, neque partem ab ecclesia suscipiat.«

4. Et precipientes statuimus ut hi predictorum ordinum, qui iisdem predecessoribus nostris obedientes castitatem seruauerint, iuxta ecclesias quibus ordinati sunt, sicut oportet religiosos clericos,  simul manducent et dormiant, et quidquid eis ab ecclesia competit, communiter babeant. Et rogantes monemus ut ad apostolicam communem uitam summopere peruenire studeant, quatenus perfectionem consecuti, cum his qui centesimo fructu ditantur in celesti patria mereantur ascribi.

5. Ut decime, primitie seu oblationes uiuorum et mortuorum, reddantur a laicis, et in dispositione episcoporum sint; quas qui tenuerit, a sancte Ecclesie separetur communione.

6. Ut per laicos nullo modo quilibet clericus aut presbyter obtineat ecclesiam nec gratis nec pretio.

7. Nec aliquis presbyter duas ecclesias obtineat.

8. Ut per Simoniacam heresim nemo ordinetur  uel promoueatur ad quolibet officium ecclesiasticum, neque ecclesiis preficiatur.

9. Et ut de consanguinitate sua nullus uxorem ducat usque ad septimam generationem, uel quousque parentela cognosci poterit. Quod prius a Nicolao II statutum fuit.

10. Et ut laicus uxorem simul habens et concubinam, non communicet Ecclesie.

11. Ut nullus habitum monachalem suscipiat, spem aut promissionem habens ut abbas fiat.

12. Ut nullus laicus ad quemlibet gradum ecclesiasticum repente promoueatur, nisi prius, mutato habitu seculari, diuina consecratione inter clericos fuerit comprobatus. uos ergo hec et  alia sanctorum Patrum statuta fideliter et Christiana reuerentia obseruate, si uultis sancte Ecclesie Romane et apostolice sedis pace et communione atque benedictione et absolutione gaudere. ualete. [1Kb] [3Kb]



XIII. Alexandri II priuilegium pro monasterio uindocinensi. 
[MANSI, Concil. XIX, 970.]

 ALEXANDER episcopus, seruus seruorum Dei, dilectissimo filio ODRICO abbati, uindocinensis monasterii, cunctisque successoribus eius ibidem regulariter promouendis in perpetuum.

Omnibus uotis que de iusto ac puro desiderio procedunt succurrere nos debere ipsa apostolica censura monemur. Quanto enim quisque altius effert oculos mentis ad diuine speciem contemplationis, tanto nos eius intentionem studiosius animare et exaltare debemus, ut ad illum qui est fructus et merces operum bonorum possit peruenire desiderium bonum. Confirmamus igitur atque per huius nostri priuilegii paginam corroboramus monasterium Sancte Trinitatis apud castrum uindocinum  situm, quod uidelicet Gaufredus Andegauensis comes, et uxor eius Agnes Pictauensis comitissa, fundauerunt et beato Petro in allodium et patrimonium cum uniuersis rebus ad eumdem locum pertinentibus pia deuotione obtulerunt. Hoc itaque monasterium, studio bone uoluntatis fundatum et iuri beati Petri contraditum, iuxta fundatorum institutionem et tue religionis petitionem, carissime fili abba Odrice, ita apostolica auctoritate munimus, quatenus inter prime et apostolice sedis pontificem et uindocinensis monasterii abbatem nulla cuiuscunque dignitatis uel ordinis persona sit media habeatur. Concedimus etiam omnibus huius loci abbatibus ecclesiam Beate Prisce, sancti Spiritus iudicio  decernentes ut nulla deinceps ecclesiastica secularisue persona predictam Beate Prisce ecclesiam seu ecclesie dignitatem eis auferre presumat; abbas uindocinensis, qui alodiarius beati Petri noscitur, ab episcopo, uel a quolibet nostre sedis uicario, ad concilium nullatenus uocetur. Hoc etiam presentis decreti auctoritate prohibemus ut nulla, nisi solius pape persona, potestatem aliquam aut dominationem in predicto uindocinensi cenobio exercere audeat, uel pro aliquibus rebus eiusdem loci abbatem siue fratres sollicitare contendat. Sed si quis contra eos causari uoluerit, pape presentia requiratur, cuius monasterium ipsum et res ad monasterium pertinentes esse noscuntur. Quod si legatus, a nostro uel nostrorum successorum latere missus, ad  partes Transalpinas descenderit et predictum locum Beati Petri placuerit uisitare, ibi caritatiue suscipiatur, et ei que corpori erunt necessaria, iuxta loci possibilitatem, ministrentur. Ipse uero in eodem loco nichil disponat, nichil corrigat, nec occasione legationis quidquam molestie loci habitatoribus inferat; sed si quid agnouerit corrigendum, pape notificare licebit. Preterea statuimus ut defuncto abbate ipsius loci, successor ei eligatur de eadem congregatione: si tamen sancto regimine dignus inueniatur. Si apud eos dignus prelatione inuentus non fuerit, a Cluniaco, seu a Maiori Monasterio, uti undecunque melius poterunt, procurent monachi Patrem sibi secundum Deum eligere. Electus autem, ad nos, uel ad nostros successores, ordinandus  accedat, et a sede beati Petri apostoli cuius est iuris, baculum et consecrationem accipiat. Si uero graue fuerit electo pro sua ordinatione statim Romam uenire, licentiam habeat a quocunque uoluerit catholico episcopo abbatis benedictionem suscipere. Quomodo tamen uel qualiter electio ipsa uel ordinatio facta exstiterit, studeant monachi eiusdem loci pape litteris intimare ut aut emendet, si opus fuerit emendandum, aut si fuerit secundum Deum et Beati Benedicti regulam facta, bono studio gratuletur et sua auctoritate firmetur.

Neque illud omittendum est, magis autem huic nostre confirmationi adnectendum, quod Theodericus Sancte Marie Carnotensis Ecclesie episcopus,  in cuius diecesi predictus uindocinensis locus situs noscitur, Clementi pape epistolam suam transmiserit, rogans eum quatenus hic locus, consilio eius et uoluntate beato Petro oblatus, tali per eum corroboraretur auctoritate ut neque illi, neque successoribus suis huius loci rebus uim uel calumniam inferre, siue de his quidquam subtrahere, uel pro qualicunque causa excommunicare siue interdicere, seu quamlibet potestatem aut dominationem in ipso loco exercere liceret, uel qualibet occasione rectorem loci uel fratres molestare presumeret. Quod benigne Clemens papa annuit et sua auctoritate firmauit. Et nos nostra auctoritate dignum annuere censemus, et perpetuo anathemate predicti episcopi damnamus successorem  his preceptionibus refragantem, et calumniam inferre tentantem, donec resipiscat et Romane Ecclesie satisfaciat. Omnia autem, que prefatum monasterium usque hodie possedisse noscitur, firma, inconcussa eidem loco manere sine cuiusquam retractatione sancimus. Censum uero duodecim solidorum de moneta illius patrie Beato Petro per unumquemque annum reddi uolumus. Si comes uindocinensis, uel quilibet de hominibus suis aduersus predicti loci abbatem querelam habuerit, in curia abbatis. pro dignitate loci. querela ipsa finiatur. Dimidia tamen sors torfacti, secundum constitutionem fundatorum monasterii, condonetur. Quicunque igitur contra huius nostre auctoritatis preceptionem scienter fecerit, nisi se correxerit digna satisfactione,  maledictione Dei omnipotentis Patris, et Filii, et Spiritus sancti damnetur, confundatur, pereat, in cuius honore et nomine locus ipse constructus est. Deinde incurrat iram Dei genitricis, et apostoli Petri et omnium sanctorum, et nostra auctoritate sit excommunicatus, ut nunquam regnum Dei uideat, sed cum diabolo et Iuda traditore omnibusque impiis sit damnatus et in tenebris maneat et umbra mortis. Qui autem conseruator huius nostre apostolice confirmationis et tuitionis exstiterit, ipse benedicatur omni benedictione, et partem habeat in regno Dei et gaudeat letitia sempiterna in illa luce et claritate celorum, ubi est omne bonum in secula seculorum. Amen.

 Scriptum per manus Rainerii scriniarii et notarii sacri palatii in mense Maii, indictione I.

Datum Laterani per manus Petri sancte Romane Ecclesie subdiaconi atque cancellarii, uice domini Annonis Coloniensis archiepiscopi, uIII Idus Maii, anno II domni Alexandri II pape, ab Incarnatione Domini 1063, indict. I.



XIu. Alexandri II epistola ad Hugonem abbatem Cluniacensem.---Quod nemo sine apostolico iudicio potest excommunicare monachos Cluniacenses, nec interdicere. 
[MANSI, Concil. XIX, 973, ex Biblioth. Cluniac.]

ALEXANDER episcopus, seruus seruorum Dei, dilectissimo filio HUGONI abbati monasterii, quod dicitur  Cluniacum, in honore beatorum apostolorum Petri et Pauli consecratum, in comitatu Matisconensi situm, et per te cunctis successoribus tuis abbatibus in perpetuum.

Cum omnium fidelium perditionibus et necessitatibus subuenire debeat apostolice caritatis gratia, multo magis his est impertienda eius beneficii clementia quos singulariter proprios, et specialiter se gaudet filios habere sancta Romana mater Ecclesia, et sue utilitatis gratia, et precedentium Patrum auctoritate egregia. Quorum etiam desideriis et uotis eo plenius parere debet auctoritas apostolice sublimitatis quo certius constat eos non nisi illa desiderare et expetere que sunt ad honorem sancte  pietatis et utilitatem uere religionis. Et quoties in sue necessitatis commodis nostrum assensum et solitum apostolice auctoritatis studuerunt humiliter requirere presidium, ultro benignitatis intuitu nos conuenit subuenire et rite pro magna securitate solidare, ut ex hoc nobis potissimum premium a Conditore omnium, Deo, in sidereis arcibus conscribatur. Et ideo quia postulasti a nobis ut prefatum monasterium apostolice auctoritatis serie muniremus, et omnia eius pertinentia perenni iure ibidem inuiolabiliter permanendo confirmaremus et absque omni iugo seu ditione cuiuscunque persone, constabilire nostri priuilegii pagina studeremus, propterea tuis flexus precibus, per huius nostre auctoritatis priuilegium statuentes decernimus ut cuncta loca et monasteria,  ad supradictum Cluniacum cenobium pertinentia, que ab aliquibus fidelissimis Christianis, regibus, episcopis, ducibus, seu principibus eidem loco sunt concessa et ab antecessoribus tuis acquisita, Bernone uidelicet, Odone, Eymardo, et beate recordationis S. Maiolo, et bone memorie Odilone predecessore tuo, uel quecunque ad eumdem locum pertinere uidentur, absque ullius contradictione, cum magna securitate quietus debeas possidere; et per te, uniuersi successores tui in perpetuum. Necnon sub diuini iudicii promulgatione et confirmatione, et anathematis interdictione, corroborantes decreuimus ut nullus episcopus, seu quilibet sacerdotum, in eodem cenobio, pro aliqua ordinatione siue consecratione ecclesie, presbyterorum  uel diaconorum, missarum celebratione, nisi ab abbate eiusdem loci inuitatus fuerit, uenire ad agendum presumat. Sed liceat monachis ipsius loci, cuiuscunque uoluerint ordinationis gradum suscipere, ubicunque tibi tuisque successoribus placuerit. Interdicimus autem sub simili anathematis promulgatione ut idem locus sub nullius cuiuscunque episcopi, uel sacerdotis, deprimatur interdictionis titulo, seu excommunicationis uel anathematis uinculo. Non enim patitur sancte sedis apostolice auctoritas ut ullius cuiuscunque persone obligatione proscindatur a se cuilibet concessa liberalis libertas; neque ipsius loci fratres ubicunque positi, cuiuscunque episcopi maledictionis uel excommunicationis uinculo teneantur astricti. Inhonestum enim nobis uidetur ut  sine nostro iudicio a quodam anathematizetur sancte sedis apostolice filius, ueluti cuiuscunque subiecte Ecclesie discipulus. Si qua uero competens ratio aduersus eos quemquam mouerit, et hoc aliter determinari nequiuerit, iudicium apostolicum, quod nulli preiudicium pretendere patitur, supra hoc patienter prestoletur et humiliter requiratur. Decernimus etiam et illius cuius uice, quamuis indigni, fungimur, auctoritate sancimus, ut isdem locus omnibus ad se ob salutem confugientibus sit misericordie sinus, sit totius pietatis et salutis portus. Obtineat in eo locum iustus, nec repellatur penitere uolens iniquus. Prebeatur innocentibus caritas mutue fraternitatis, nec negetur offensis spes salutis  et indulgentia pietatis. Et si aliquis eumdem locum expetierit sue humilitatis et salutis gratia, minime a uenia et optata misericordia excludatur, sed oleo medicamenti salutaris fouendus benigniter colligatur, quia et iustum sic est ut in domo pietatis et iusta prebeatur dilectio sancte fraternitatis, et ad ueniam confugienti peccatori non negetur medicamentum indulgentie et salutis. Sit autem omnibus ibi aduenientibus causa salutis, hic et in perpetuum diuine miserationis et pietatis refugium, et apostolice benedictionis et absolutionis presidium. Decernimus preterea et omnino constituimus ut, predicti loci obeunte abbate, non ibi alius cuiuscunque persone uiolentia constituatur ordinandus, sed ab ipsa congregatione loci, secundum timorem Dei et institutionem  legislatoris Benedicti, Pater qui sibi preesse debeat eligatur, et ad eum ordinandum, quicunque illis placuerit episcopus aduocetur. Quascunque uero terras nunc tenes, et quas tu tuique successores acquirere potueritis, in perpetuum possidendas concedimus uobis. Si quis autem temerario ausu, quod fieri non credimus, contra huius nostre apostolice confirmationis seriem uenire aut agere tentauerit, sciat se Domini nostri Iesu Christi et apostolorum principis Petri anathematis uinculo innodandum, et cum diabolo eiusque atrocissimis pompis, atque cum Iuda traditore Domini et Saluatoris nostri Iesu Christi in eternum ignem concremandum, simulque in uoraginem, tartareumque chaos demersum cum impiis deiiciendum. Qui  uero custos et obseruator nostri priuilegii exstiterit, benedictionis gratiam et uitam eternam a Domino consequatur, etc.



Xu. Alexandri II epistola ad archiepiscopos Gallie.---Mandat ut Petro Damiano Ostiensi episcopo, legato sedis apostolice, in omnibus fidem habeant et debite obediant. 
[MANSI, Concil. XIX, 358.]

ALEXANDER episcopus, seruus seruorum Dei, GERuASIO Remensi, RICHERIO Senonensi, BARTHOLOMAEO Turonensi, M . . . . . . . . . . Bituricensi, T . . . . . . . Burdigalensi, archiepiscopis, salutem et apostolicam benedictionem.

 Non ignorat sancta uestra fraternitas, dilectissimi, quod ex auctoritate sedis apostolice, cui nos indignos clementia diuina prefecit, totius uniuersalis Ecclesie regendus ac disponendus nobis status incumbit. Quoniam igitur pluribus Ecclesiarum negotiis occupati, ad uos ipsi uenire non possumus, talem uobis uirum destinare curauimus quo nimirum post nos maior in Romana Ecclesia auctoritas non habetur, Petrum uidelicet Damianum Ostiensem episcopum, qui nimirum et noster est oculus et apostolice sedis immobile firmamentum. Huic itaque uicem nostram pleno iure commisimus, ut quidquid in illis partibus, Deo auxiliante, statuerit, in ratum teneatur et firmum ac si speciali nostri  examinis fuerit sententia promulgatum. Quapropter uenerabilem sanctitatem uestram fraterna caritate monemus, et insuper apostolica uobis auctoritate precipimus ut talem tantumque uirum, tanquam nostram personam, digna studeatis deuotione suscipere, eiusque sententiis atque iudiciis, propter beati Petri apostolorum principis reuerentiam, humiliter obedire. Quisquis enim fastu superbie, quod absit! inflatus, illius iudicio contradictor uel aduersator exstiterit, usque ad dignam satisfactionem, nostram uel Romane Ecclesie gratiam non habebit. Quia uero, cum ad uos Girelmum misimus, adhuc aduentum prefati domini Petri nos impetrare posse nullatenus speraremus, uolumus ut si quid apud uos Girelmus cepit, ad domini Petri magisterium ueniat,  et per eius manum quidquid agendum est, fiat.



XuI. Alexandri II epistola ad Geruasium Remensem archiepiscopum.---Prohibet ne consecret Iosselinum Suessionensem episcopum de Simonia conuictum. Beluacensem episcopum corrigi, et Ambianensem, ob iniuriam Corbeiensi abbati illatam, ad satisfactionem adigi precipit. 
[MANSI, Concil. XIX, 956.]

ALEXANDER episcopus, seruus seruorum Dei, GERuASIO uenerabili Remorum archiepiscopo, salutem et apostolicam benedictionem.

Pestem Simoniacam, que hactenus uestris in partibus  quasi timida serpere solebat, nunc caput accepimus extulisse et gregi Dominico, tam timore quam pudore remoto, grauissimam iacturam instantissime inferre. Unde non mediocri merore afficimur, quippe qui nobis creditos et Christi sanguine redemptos quorumdam peruersitate perire uideamus. Quod totum sane archiepiscopis imputamus; nemo enim Simoniacus emptionem iniret, si se consecrandum fore desperaret. Sed quia archiepiscopi sine discretione consecrant, multi indiscrete ad episcopatus aspirant. uerum cum tempus acceperimus, adiutore Deo, et de consecratis et de consecratoribus iustitias iudicabimus. At uero audito tuo erga sanctam religionem bono studio, non modice gaudemus; quem strenuum cultorem ita in uinea Domini  operari audiuimus ut nulla Simonis propago in ea, quantum ad te attinet, radicare possit. Et quanquam admonitione non uidearis egere, te tamen admonemus, atque precipimus ut Iosselinum Suessionensis Ecclesie non consecres episcopum qui, archidiaconatum Simoniace obtinuisse non contentus, episcopari etiam pecunia contendit. Beluacensem autem episcopum, quem res ecclesiasticas et populum Dei atrociter disperdentem audiuimus, si uerum est, iubemus ita uirga sancte auctoritatis ferias ut ceteros, si qui sunt similes eius, exemplo corrigantur. Porro Ambianensis episcopus, a nobis admonitus ab iniuria Corbeiensi abbati illata, non ueritus nostram auctoritatem, non modo non desistit, uerum etiam  in dies eam multiplicat. Quare utrumque ad te maturius conuoces, eorum contentioni finem canonice impositurus. Quod si per te nequiueris, rem totam ad sedem apostolicam tempestiuius per epistolam referas, ut apostolica auctoritate hec contentio sospita conquiescat. Hec agas et aliis quoque Ecclesie utilitatibus hortamur inseruias, ut laboris tui Dominum Iesum quandoque habeas largissimum retributorem, et nostram erga te beneuolentiam sentias certiorem.



XuII Alexandri II epistola ad Iocelinum archidiaconum Parisiensem.---De eo qui episcopatum per Simoniam et homicidium acquisiit. 
[MANSI, Concil. XIX, 978.]


Litteris ad sedem apostolicam allatis comperuimus te, contempto sanctorum Patrum anathemate, archidiaconatum non modo pecunia, uerum etiam homicidio acquisiisse, et nunc, tanta sceleris contagione maculatum, Suessionensem episcopatum per detestabile Simoniace heresis commercium comparasse. Unde apostolica auctoritate tibi interdicimus ut ordinationem suscipere non presumas, donec ante nos uel legatum nostrum purificare te super hac infamia studeas



XuIII. Alexandri II epistola ad Widonem episcopum Ambianensem.---Iubet ut desistat ab inquietatione abbatis et monasterii Corbeiensis; alioquin suspendit ipsum ab officio, et excommunicat, donec abbati coram archiepiscopo Remensi satisfaciat. 
[MANSI, Concil. XIX, 973, ex apographo Sirmondi.]


ALEXANDER, seruus seruorum Dei, Widoni Ambianensi episcopo, salutem et apostolicam benedictionem.

Miramur fraternitatem tuam, neglectis sanctorum canonum auctoritatibus, postposita quoque sancte apostolice sedis reuerentia, iniuste et sine ulla ratione monasterium Corbeiense inquietare et abbatem, a predecessore nostro pie memorie Leone ordinatum, temeraria presumptione excommunicasse; altaria quoque, iuri ipsius monasterii pertinentia, contra sanctorum canonum instituta, aliis, unde maxime indignamur, collata, dato ab  eiusdem monasterii abbate pretio, non reddidisse, ita uidelicet ut in his predictis omnibus priuilegia, ab antecessoribus nostris canonica et apostolica auctoritate confirmata, pro nichilo duceres et sancte uniuersali Ecclesie nullius obedientie reuerentiam exhiberes. Unde monemus et apostolica auctoritate omnino precipimus ut ab istiusmodi presumptionibus manum retrahas et iniuriam prefato monasterio et abbati ulterius inferre non presumas. Quod si huic nostre admonitioni aurem debite obedientie non inclinaueris et supra memoratum monasterium ulterius inquietare tentaueris, apostolica auctoritate sancimus ut idem chrisma, et ordinationes, et cetera, que a te solitus est recipere, ab archiepiscopo  Remensi, uel a quolibet alio quem sibi opportunius prouiderit, deinceps recipiat. Si autem superbia elatus, his nostris preceptionibus obuiaueris et supra dicto monasterio iniuriam amplius inferre presumpseris, scias te omni episcopali officio et sacerdotali priuatum esse, donec tumorem superbie debitam per humilitatem dimiseris et nobis et sancte apostolice sedi per condignam obedientiam satisfacere studueris. Si autem, secundum duritiam et impenitens cor tuum, iram tibi apostolice sedis, spreta hac nostra admonitione, thesaurizaueris, omnino tibi sacrosanctam communionem interdicimus, nisi, cum in periculo mortis fueris constitutus, donec ante presentiam fratris nostri Remensis archiepiscopi, cuius iudicio omnem hanc causam commisimus,  supra dicto abbati satisfacias.



XIX. Alexandri II epistola ad Geruasium archiepiscopum Remensem, de Cadaloi pseudopontificis uinculis, et de Simoniacis exstirpandis. 
[MANSI, Concil. XIX, 945.]

ALEXANDER episcopus, seruus seruorum Dei, carissimo confratri GERuASIO Remensi archiepiscopo, salutem et apostolicam benedictionem.

uisis fraternitatis tue litteris euidenter intelleximus eam matri sue, sancte Romane Ecclesie, sinceram compassionem exhibere, ipsamque, si facultas daretur, presentia corporis uelle uisitare. Et quia  sollicitudinem tuam de eiusdem prosperitate letari, quemadmodum de infortunio contristari, non dubitamus, annuntiamus tibi, diuina suffragante clementia, Cadaloi presumptionem, extollentem se aduersus apostolicam sedem, tanto amplius ad maiorem sui ignominiam deuenisse quanto ipse sperauerat altioris superbie culmen ascendisse. Siquidem proprii nominis etymologiam euidenter intelligens ad reparandam pecuniam, in periculum capitis sui a fautoribus suis distributam, cuiusdam turris presidio gemebundus seruatur.

Unde per misericordiam Dei speramus nullo modo posse euadere, donec quidquid contra sanctum Petrum nequitia sua presumpsit, satisfecerit digna emendatione. Quod igitur Simoniace hereseos pestem,  que in partibus illis uires adhuc obtinet eius dolo, uelle insequi significasti, non parum deuotionis tue studio congaudemus. In quo nimirum adeo specialem dilectionem a nobis et filiis sancte Romane Ecclesie promeruisti, ut a nonnullis, te odio habentibus, odium nobis euidentibus indiciis exhiberi declaretur. Super Aurelianensem denique, qui Simoniace episcopatum obtinuisse et inde periuriunt, tribus aliis sibi adhibitis incurrisse probatur, sententiam dare archiepiscopum Senonensem litteris nostris admonuimus; quem nimirum, ut cum ipso conuenias et negotium illud pariter agas, apostolica auctoritate hortamur. Abbatem quoque Sancti Medardi, iam pridem excommunicationis uincula  innodatum, omnibus modis operam dare studeas, ut de abbatia quam iniuste retinet eiiciatur, et alter digne et canonice substituatur.

Cetera uero que in litteris tuis continentur ad presens distulimus, presertim cum in presentia tui, quam desideramus uidere, id melius fieri existimamus; non enim panis securi, neque arbor cultro succidi solet. De causa autem Amelrici iterum et iterum te admonemus ut quod in apertis litteris nostris continetur, omni studio omnique sollicitudine peragas.



XX. Alexander II papa Lanfranci abbatis monasterium, »quod Cadomi construitur,« tuendum suscipit. 
[MABILL., Annal. Ord. S. Bened. Iu, 643.]


Charissime fili Lanfrance abbas, quia in tantam te excreuisse religionem cognoscimus, ut non solum de propria salute studiosus existeres, uerum etiam communem uitam eligentibus monasterium construeres ac formam religionis prouideres, inclinati precibus tuis, monasterium tuum quod Cadomi construitur sub tutela et defensione apostolice sedis recipimus, et omne ius ipsius monasterii ad sollicitudinis tue tuorumque successorum studium decernimus pertinere.



XXI. Alexander papa II confirmat donationes et priuilegia Conuentriensi cenobio ab Edwardo rege concessa. 


ALEXANDER episcopus, seruus seruorum Dei, dilecto filio EDWARDO regi Anglorum, salutem et apostolicam benedictionem.

Scriptorum uestrorum eloquia, incolumitatem uestram significantia, leti suscepimus. Gratias itaque omnipotenti Deo retulimus, qui cordis uestri sinceritatem ad omnia utilia sancte matris Ecclesie compungit. Proinde, iuxta scripta uestra, monasterio Sancte Marie de Conuentria ubi seruorum Dei constituta est congregatio a reuerende memorie Leofrico, duce nuper exstincto, huiusmodi priuilegia presentis auctoritatis nostre indulgemus, concedimus atque confirmamus, statuentes ut ipse  locus, regiis preceptis et priuilegiis apostolicis fultus, per omnia tempora sine uexatione cuiuscunque diecesani episcopi, aut alicuius iudiciarie potestatis, cuiuscunque ordinis uel dignitatis sit, et semper, sicut preoptat et expetit beneuolentia tua regalis, futuro tempore permaneat. Fratres igitur eiusdem loci idoneos ex se, uel ex qua uoluerint congregatione, abbates siue decanos sibi per successiones eligendi habeant potestatem; et ne impediantur auctoritate apostolica prohibemus. Preterea quidquid illi loco contulerunt, uel collatum est, uel conferetur, diuina et nostra auctoritate roboramus. Nec non priuilegia uestra ad honorem Dei pertinentia que ibi instituere uolueris, gratanti  affectu annuimus, confirmamus et confirmando in perpetuum stare decreuimus. Et infractores eorum eterna maledictione damnamus.

Acta anno Dominice Incarnationis millesimo [leg. sexagesimo] quadragesimo tertio.



XXII. Alexandri II epistola ad Geruasium Remensem archiepiscopum eiusdemque suffraganeos.---Excommunicationis sententiam in Reginaldum monasterii Sancti Medardi inuasorem a Petro Damiani latam confirmat, eamque exsecutioni mandari precipit. 
[MANSI, Concil. XIX, 958.]

Si quod officii uestri est exsequeremini, non abbatem, sed maleficum Reginaldum, a Petro Ostiensi  episcopo et a uobis in conciliis iusta ratione, ut nobis relatum est, condemnatum, ab ipso Sancti Medardi, quod Simoniace inuasit, cenobio penitus eliminaretis. Quod, si causa cupiditatis, aut amore uel timore alicuius potentis persone, explere renuistis, hec omnia Dei omnipotentis timori preposuistis et nullum dispersis monachis solatium regrediendi prebuistis. Quapropter eiusdem Rainaldi malitia magis multiplicatur et crescit. Hec uero idcirco mandare curauimus, quia ex iisdem dispersis monachis quidam ad nos uenerunt flentes et eiulantes, alii litteras direxerunt lamentabiles, iustitiam sancti Petri, nostramque consolationem pro tali iniustitia requirentes. Unde supradicti Petri uestramque nostra auctoritate corroboramus sententiam, eumdemque  Rainaldum ei consentaneos eius anathematizamus, ipsumque cenobium, quandiu in eo manserit, interdicimus, et ut idem faciatis uobis mandamus.



XXIII. Alexandri II epistola ad Geruasium Remensem archiepiscopum.---De amoto Carnotensis Ecclesie Simoniaco inuasore Geruasio et regi gratias agit; Aurelianensem eadem de causa amoueri petit. 
[MANSI, Concil. XIX, 959.]

ALEXANDER episcopus, seruus seruorum Dei, carissimo fratri GERuASIO Remensi archiepiscopo, salutem et apostolicam benedictionem.

Debitas fraternitati tue grates rependimus quod, in eiectione Hi . . . a nobis damnati, quod Carnotensem  Ecclesiam Simoniace inuaserat, te promptum sollicitumque ostendisti, quodque, ut alter dignus et idoneus eidem Ecclesie canonice substitueretur carissimo filio nostro, Philippo, Francorum regi, consilium dedisti. Cui nimirum suisque optimatibus ut dignas super hoc grates rependas prudentiam tuam inuitamus. Nouerit etiam fraternitas tua nos confratrem nostrum Senonensem archiepiscopum admonuisse quatenus Aurelianensis Ecclesie inuasorem  nostra apostolica auctoritate excommunicet. Claret enim ipsum Simoniace episcopatum obtinere, et ad obtegendam reatus sui improbitatem periurium in Cabilonensi synodo incurrisse, suaque fraudulentia confratrem nostrum Petrum  Ostiensem episcopum, a quo eadem synodus celebrata est, decepisse Super hec etiam, ad augmentum criminum suorum, litteras apostolatus nostri, quibus ad hec examinanda uocabatur, omnino refutauit. Quapropter caritatem tuam apostolica auctoritate admonemus ut prefato Senonensi archiepiscopo in damnatione Aurelianensis inuasoris, contempto timore et gratia omnium, te socium et adiutorem adhibeas.



XXIu. Priuilegium Alexandri II pape pro monasterio Saluatoris et S. Bonifacii Fuldensis. 
[DRONKE, Codex diplomaticus Fuld., pag. 370.]

+ A. episcopus, seruus seruorum Dei, WIDERATO  pio et religioso abbati uenerabilis monasterii Saluatoris Domini nostri Iesu Christi et Sancti Bonifacii, quod situm est in loco qui uocatur Bochonia iuxta ripam fluminis quod uocatur Fulda, et per te eidem uenerabili monasterio tuisque successoribus in perpetuum.

Conuenit apostolico moderamini pia religione pollentibus beneuola compassione succurrere et poscentibus iuste et religiose alacri deuotione assensum impertiri. Ex hoc enim lucri potissimum premium a conditore omnium, Deo, procul dubio promeremur, si uenerabilia loca opportune ordinata ad meliorem fuerint sine dubio statum perducta. Igitur, quia postulastis a nobis, decreuimus nostra apostolica preceptione reconcedere ac reconfirmare  perpetualiter uobis uestrisque successoribus predictum monasterium Saluatoris Domini nostri Iesu Christi et Sancti Bonifacii, situm in loco qui uocatur Bochonia iuxta ripam fluminis quod dicitur Fulda, cum omnibus rebus mobilibus et immobilibus sibi pertinentibus, quas nunc habet. et in futuro, Deo auxiliante, habebit. Concedimus etiam atque donamus uobis, carissime ac dilectissime fili, uestrisque successoribus abbatibus in perpetuum pro magno nostro amore nimiaque dilectione, quam circa uos habemus et habere deinceps cupimus, monasterium Sancti Andree apostoli, quod uocatur Exaiulum, situm Rome iuxta ecclesiam Sancte Dei genitricis Marie semper uirginis, que uocatur Ad Presepe, cum omnibus mansionibus, caminatis, cellis  uinariis, et coquina, cum uineis, hortis, diuersisque generibus pomorum, cum curte et puteo et introitu per portam maiorem a uia publica, et cum omnibus ad idem monasterium generaliter pertinentibus, tam intra quam extra urbem sitis, que ei iuste ac recte pertinere dignoscuntur. Prohibemus autem omnem cuiuslibet Ecclesie sacerdotem in idem uestrum Fuldense monasterium quamlibet ditionem habere, uel auctoritatem, preter nostram apostolicam sedem; specialiter episcopum in cuius diecesi constructum iesse uidetur, ita ut, nisi ab abbate monasterii fuerit nuitatus, nec missarum solemnia ibidem celebrare presumat. Dona uero, et oblationes decimasque fidelium, absque ullius persone contrarietate, firmitate  perpetua ipsi monasterio uestro, secundum predecessorum nostrorum priuilegia, confirmamus et corroboramus. Decernimus etiam ne alicui persone magne uel parue liceat aliquam uim uel controuersiam inferre eidem monasterio in rebus ac familiis eius, et ne femina unquam illuc ingredi presumat nostra apostolica interdicimus auctoritate, et ne quis unquam placitum ibi habeat uel in ceteris eius locis nec seruos nec colonos ad aliquod seruitium constringat, nisi cui abbas ad utilitatem sue necessitatis assensum prebuerit. Eligendi quoque abbatem sibi, quando opus fuerit, fratres inter se potestatem habeant secundum regulam sancti Benedicti, sine ullius contradictione persone.

Ceterum uero hoc deliberantes decernimus ut,  congruis temporibus, nostre sollicitudini ecclesiastice intimetur qualiter religio monastica regulari habitu dirigatur, concordiaque conuenienti ecclesiastico studio mancipetur, ne forte, quod absit! sub huius priuilegii obtentu, animus gressusque rectitudinis uestre a norma iustitie aliquo modo retorqueatur. Concedimus etiam tibi, quem bene eruditum et bene eloquentem uirum esse nouimus, dulcissime fili, predicare uerbum Dei auctoritate sancti Petri apostoli Dei et nostra eius uicarii, et ut tam uos quam successores uestri ante alios abbates Gallie seu Germanie primatum in omni loco conuentuque nostra apostolica auctoritate obtineatis. Usum quoque dalmatice et sandaliorum in missarum solemniis licentia nostre apostolice auctoritatis  concedimus tam uobis quam successoribus uestris, secundum quod in priuilegiis predecessorum nostrorum habetur. Abbas uero nonnisi a nostra apostolica sede benedicatur, a qua benedici debet, et si in aliquo crimine accusatus fuerit, de eadem nostra apostolica sede tantum iudicium exspectet. Illud etiam generaliter addendum dignum duximus ut, quidquid auctoritate antecessorum quorumlibet nostrorum, regum et imperatorum, ipsi uestro Fuldensi monasterio constat fuisse concessum, sit etiam nostra apostolica auctoritate per hoc nostrum priuilegium confirmatum atque corroboratum, statuentes apostolica censura, sub diuini iudicii obtestatione, ne quis unquam nostrorum successorum pontificum Romanorum, regum, ducum, marchionum, comitum,  et preterea archiepiscoporum, episcoporum, aut cuiuslibet dignitatis uel conditionis hominum contra hoc nostrum priuilegium quidquam audeat attentare. Quod si quis presumpserit, sciat se nostri anathematis uinculo usque ad dignam satisfactionem insolubiliter innodatum. Qui autem pio intuitu se custodierit, et ne in aliquo infringatur a se obseruauerit, benedictionis gratiam et peccatorum suorum absolutionem a retributore omnium bonorum Deo consequi mereatur ut in celesti sede glorietur.

Datum per manus Petri, sancte Romane Eccleclesie subdiaconi, et uice domni Annonis Coloniensis archiepiscopi, cancellarii in Lateranensi palatio,  anno ab Incarnatione Domini nostri Iesu Christi millesimo sexagesimo quarto, indictione III.



XXu. Alexander II papa concedit priuilegium monasterio Sancti Miniatis. 
[LAMI, Ecclesie Florentine Monumenta, tom. II, pag. 1183.]

ALEXANDER episcopus, seruus seruorum Dei, OBERTO monasterii Sancti Miniatis abbati, suisque successoribus, in perpetuum.

Nostre intentionis tunc bene implemus officium, cum iuste petentibus facile prebemus auditum. Ideo enim apostolica sedes, cui, Deo propitio, presidemus, infirmissime petre posita est specula, ut undique  puro mentis spiritu circumspiciens, et per deuia gradientes, equitate iudice, corrigat, et ad salutis portum tendentibus ducatum diligenti sollicitudine porrigat; tanto siquidem caritatis precepta melius implemus, quanto studiosius Deo famulantibus auxilii manum prebemus: necessitatibus quippe sanctorum uere communicamus, si eorum sacratissima corpora custodientibus et adiutorii subsidium et defensionis presidium damus. Sic denique sacrarium exauditionis nobis aperiri speramus, si in oratione quotidie perseuerantes pia deuotione adiuuamus. Quapropter, fili carissime, o uenerabilis abbas, te prelibatumque monasterium prefati martyris Miniatis, suorumque septem comitum,  in specie septiformis gratie sancti Spiritus sanguine consecratum, ac eodem prefulgente octo beatitudinum similitudine decoratum, inclinati precibus tuis in tutelam apostolice defensionis suscipimus, atque, quia in predicto insigni monasterio, sito in monte Florentino, non longe ab urbe premissorum octo beatorum martyrum suorumque innumerosorum sociorum corpora requiescunt, illud apostolice auctoritatis uigore roboramus, sibique confirmamus omnia quecunque possidet, et que reges et imperatores, et Hildebrandus, Lambertus, Attho, etc., Gerardus, Florentini presules, contulerunt, nominatim Montem Regis, in quo predicto Miniatis martyris ecclesia posita est, cum omni pertinentia eiusdem curtis, et campum Martii, et Bisarium  a flumine Arno usque ad uiam publicam, stabiliter cum omnibus castellis, agris, uineis, siluis atque familiis a prelibatis regibus siue imperatoribus atque presulibus collatis, inuiolabili sanctione concedimus, et concessa in sepe dicto monasterio ad monachorum hospitumque usum in perpetuum permansura mandamus.

Confirmantes quoque sibi ecclesiam Sancte Marie Albuini, sitam in Albarito cum omnibus pertinentiis suis, et omnia castella et ecclesias, curtes atque terras, et familias cum omnibus pertinentiis suis que iam dicto monasterio Sancti Miniatis dederunt Azo, Azonis filius, et uxor eius Amaldruda, et Guelfredus, filius Teuzonis, et uxor eius Maria, et  Azo, filius Ramerii, et Ermingarda filia prelibati Azonis; et Raimbertus, filius Addolfi, et mater sua, et Rodulfus, qui Feuscolus uocatur, Gerardii filius; et Theodicius, filius Rainerii, et uxor et filii eorum; ecclesiam quoque Sancti Petri, iuxta Imam fluuium positam, cum omnibus pertinentiis suis. Hec et omnia que supra dicta beati Miniatis martyris ecclesia per diuersa tempora a principio sui iuste recepit uel acquisiuit, aut receptura uel acquisitura est in futurum, constituimus, sancimus atque inuiolabiliter eidem ecclesie duratura stabilimus, ita ut nullus rex, nullus dux, nullus marchio, nullus uicecomes, castaldio uel curialis, nulla prelata uel priuata, magna siue parua persona, te prefatumque monasterium in bonis suis minuere, uexare, inquietare, aut  molestias inferre temeraria presumptione audeat, salua tamen Florentini episcopi reuerentia, cuius iuri eidem monasterium legaliter subiicitur. Si quis autem sciens hanc nostram apostolicam constitutionem contumax infregerit et admonitus non emendauerit, anathematis iaculo confossus cum Iuda traditore pereat. Si quis autem deuotus conseruator exstiterit, Christo duce, ac intercedente Petro, antique promissionis et noue redemptionis patriam sine fine possideat. Cetera desunt.



XXuI. Constitutio Alexandri pape II pro monasterio Sancti Petri Perusini. 
[MARGARINI, Bullar. Casin., tom. II, pag. 98, ex archiu. S. Petri Perusini.]


ALEXANDER episcopus, seruus seruorum Dei, uenerabili monasterio beati Petri apostoli, sito extra, imo et iuxta ciuitatem Perusiam, in loco qui dicitur Caprarius, et per illud RAYNERIO abbati, eiusque successoribus ibidem iure et regulariter promouendis in perpetuum.

Cum uniuersalis sancta mater Ecclesia per gloriosos apostolorum principes, Petrum scilicet piscatorem hominum, ac Paulum doctorem gentium, pre ceteris cooperatoribus maxime sit coadunata, instituta et ditata, conuenit eis confirmari et detineri omnia, que sue ditionis ac potestatis reperiuntur specialia. Quapropter ad huius supradicti  monasterii honorem semper augendum et nunquam minuendum concedimus, per hoc apostolice defensionis priuilegium, ut teneat et habeat pacifice et quiete quod hactenus tenuit et habuit, et nunc tenet et habet, scilicet cellas suas et ecclesias, cortes suas ac plebes, fundos etiam et casales, plebem scilicet Sancti Constantii, et Sancti Ruphini, ac Sancti Martini; ecclesiam Sancte Marie in Agellione, cum suis pertinentiis; cortem de Casale, et cortem Sancti Iustini, cortem de Petroniano, ecclesiam Sancti Andree de Aliano cum sua pertinentia, ecclesiamque Sancte Marie in Petiniano, et ecclesiam Sancti Clementis, atque medietatem ecclesie Sancti Donati in ciuitella, necnon et terram Ugonis,  nepotis Bernonis de Monte Nigro. Apostolica quoque auctoritate tibi corroboramus quod in priuilegio predecessoris nostri beate memorie Nicolai continetur, uidelicet in comitatu Perusino bona quedam ecclesie sanctorum Apollinaris, Blasii, nec non et Montani, quod ecclesie Farfensi Sancte Marie dedit Hugo Alberici filius, cum suis adiacentiis, quidquid sit, seu castellum, seu uille, siue serui, siue ancille, seu terra culta uel inculta, seu postea quidquid omnibus suprascriptis ecclesiis ab ipsis monachis acquisitum, uti hoc predictum bonum, ut prelibauimus, abbas Farfensis predecessor Berizoni abbati suisque successoribus, sub censu definito, singulis annis persoluendo, duodecim scilicet solidorum monete Papiensis, contulit. Insuperque  confirmamus eidem monasterio in perpetuum massas tres in comitatu Perusino positas, unam que uocatur Pusulo, alteram Filoncio, et aliam que nuncupatur Casalini, cum ecclesiis, casis, uineis, campis, hortis, montibus cultis et incultis, omnibusque suis pertinentiis. Monasterium quoque Sancti Angeli in comitatu Arisati, in loco qui dicitur Tolliano, et Limisano, cum cellis et capellis suis et cum omnibus sibi pertinentibus, necnon quidquid deinceps prefatum Sancti Petri monasterium, quouis modo diuinis uel humanis legibus cognito, acquirere potuerit huius nostri apostolici priuilegii tenore confirmamus. Licentiam quoque damus tibi de omnibus tuis clericis, tam in monasterio degentibus, quamque etiam foris in possessionibus tuis  manentibus, a quocunque uolueris idoneo et canonice locato episcopo eos ordinandi, et chrisma in suis plebibus accipere; si tamen ab episcopo, in cuius diecesi prefatum monasterium situm est, nec ordinationes, nec chrisma potueris canonice et gratis obtinere, aut impetrare, et de ecclesiis consecrandis eodem modo. Et nullus episcopus ad idem monasterium pertinentem excommunicare, aut damnare audeat, si in causa sua nostrum ac sancte apostolice sedis patrocinium et examen flagitat. Romani autem pontificis donum abbatie et abbas ipse et consecratio abbatis sit in perpetuum. Etenim remota excusatione, nisi canonica, ad synodum quandocunque a summo pontifice uocatus fuerit,  ueniat. Porro oblationes, eidem monasterio collate uel conferende, tam pro uiuis quam pro defunctis, a nullo episcoporum peruadantur, sed ex integro proficiant monasterii utilitatibus, ac fratrum necessitatibus. Decime autem eiusdem monasterii in susceptione hospitum et peregrinorum ad portam ipsius monasterii conferantur. Seruitium quoque et quod uulgariter dicunt Foderum, nec imperatori, nec regi, nec marchioni, nec alicui hominum liceat ex eodem monasterio, aut ex pertinentia eius requirere nisi soli apostolice sedi nostre. Insuper et ibidem sepeliri nequaquam prohibeat mortuum. Episcopus uero publicus missas et stationes ibidem facere non audeat, nisi ab abbate ipsius monasterii fuerit inuitatus, ne, sicut beatus Gregorius dicit, in  seruorum Dei secessibus ulla occasio prebeatur popularibus conuentibus; et simpliciores ex hoc animos plerumque, quod absit, in scandalum trahat, frequentior quoque mulierum introitus. Quod si, inuitante uel annuente abbate, episcopus missas publicas ibidem facere uoluerit, his tantum diebus id agat, scilicet secunda feria Pasche, et beatorum Petri et Pauli natalitiis, sed nullas inde oblationes tollat ipse aut aliquis clericorum eius, inuito abbate ac fratribus.

Statuimus quoque ut, obeunte abbate monasterii ipsius, nec episcopus nec aliquis clericorum eius, in distribuendis prouidendisque acquisitis, acquirendisue eiusdem monasterii rebus, nulla se occasione permisceant. Abbatem uero eidem monasterio  non alium, sed quem dignum moribus atque aptum discipline monastice, communi consensu, congregatio tota poposcerit, si ex se habuerit; uel si ab alia congregatione sibi elegerit, absque aliqua uenalitate, a Romano pontifice conseruandum.

Decernimus etiam ut omnes eidem monasterio charte contrarie et nociue, omnino uacue et inanes existant. Preterea apostolica nostra auctoritate constituimus et confirmamus ut nullus imperator, rex, episcopus, dux, marchio, comes, uicecomes, castaldio, aut aliqua quelibet magna paruaque persona, predictum abbatem suosque successores canonice intrantes de iam dicto monasterio, uel de omnibus suis rebus et proprietatibus, mobilibus et immobilibus ac sese mouentibus molestare, deuestire  aut inquietare audeat. Si quis ergo contra huius nostri apostolici priuilegii decretalem paginam temere agere tentauerit uel presumpserit, auctoritate sancte et indiuidue Trinitatis, et beatorum apostolorum Petri et Pauli, et nostra, perpetue maledictionis anathemati se subiacere nouerit, donec resipiscens satisfecerit; insuper compositurus existat duodecim libras auri; medietatem nostro sacro palatio, medietatem ipsi monasterio. Qui uero pio studio hanc obseruare uoluerit, et prefatum monasterium in nulla sua iustitia, uel rebus suis fraudauerit, siue qui ei reuerentiam habens, pro Deo, de suis aliquid contulerit, benedictionis gratiam a Domino Deo consequatur, et per clauigerum principem celi,  ianuas regni celestis introduci mereatur.

Scriptum per manum Guinizonis notarii sacri palatii, sancteque Romane Ecclesie, in mense Aprilis, et indictione tertia.

Datum Laterani Xu Kal. Maii, per manus Petri sancte Romane Ecclesie bibliothecarii, anno Iu domni Alexandri pape II.



XXuII. Alexandri pape II priuilegium pro abbatia Sancti Dionysii. 
[DOUBLET. Hist. de l'abbaye de Saint-Denis, p. 466.]

ALEXANDER episcopus, seruus seruorum Dei, regibus et ducibus, principibus atque dominatoribus,  et eis omnibus qui tunc sunt et uenturi sunt futuris temporibus.

Quoniam iustis petitionibus assensum nos prebere, et Ecclesie sancte uigilanter utilitatibus oportet inseruire, Deo nostro sine dubio per hoc speramus nos placere, si res et ecclesiasticas constitutiones a sanctis Patribus ita ut constitute sunt cogamus permanere, et ne deinceps ab iniquis impune corrumpantur, nostra auctoritate corroborare. Quapropter notum facimus presentibus et futuris omnibus, uidelicet regibus et ducibus, principibus et dominatoribus, seu cunctis apostolice sedis fidelibus, quod uenerabilis abbas Rainerius, et monachi monasterii beati Dionysii martyris, ubi ipse sanctus in corpore quiescit, nostram presentiam adierunt,  suppliciter postulantes quatenus priuilegia, eidem monasterio a domno Dagoberto, Francorum rege, ipsius loci fundatore concessa, sed et Clodouei, filii ipsuis Dagoberti, regumque simul eorum omnium immunitatum confirmationes, quicunque suam illi monasterio beati Dionysii martyris auctoritatem promulgantes prestiterunt, sed et priuilegium quod fecit dominus et uenerabilis Landericus Parisiace urbis episcopus, una cum consensu suorum canonicorum pariterque regionis illius episcoporum, de libertate et emissione clericorum in suis ordinibus omnibus, quod uidelicet omnes secundum metas a se discretas in circumscripto ecclesiis deseruientes, a sua et omnium suorum successorum potestate absoluit, et abbati et fratribus monachis supradicti  monasterii regendum et disponendum contradidit, sanctorumque predecessorum nostrorum Romanorum pontificum, Zacarie, Stephani, Leonis, Adriani, Nicolai atque beate memorie domini Leonis priuilegiorum decreta, sancta et apostolica auctoritate confirmata, nec non priuilegium episcoporum illius patrie de predicti loci corroboratione temporibus Caroli regis factum, nos demum manum imponentes, nostra etiam auctoritate dignaremus roborare.

Prouidentes ergo eidem Ecclesie, et ad munimentum prelati ibi abbatis, atque fratrum presentium et futurorum, qui in ipso uenerabili monasterio Deo militare uident r utile fore auctoritate beati Petri  apostoli  et nostre priuilegio pagine predictorum regum, seu predecessorum nostrorum et eiusdem patrie uenerabilium episcoporum decreta roboramus, regum omnium potentiam, siue successorum nostrorum a Christo creditam auctoritatem obtestantes, ne locum sancti Dionysii Christi martyris, suis auctoritatibus et priuilegiis roboratum, uel per se, uel sibi subditos, quoquomodo temerare patiantur in euum. Sancientes etiam promulgamus ne ullus aliquando Parisiace urbis, uel aliarum Ecclesiarum episcopus, quaqua ratione uel quacunque causa ab abbate, uel a fratribus predicti loci, uel ab his omnibus qui sub eorum potestate, secundum Patrum  predictorum decreta, sunt constituti, aliquid in piis priuilegiis a nobis corroboratum audeat utcunque repetere. Precipimus quoque ne quis eorum episcoporum a quibus ista postulare uoluerint, eis oleum, chrisma, tabulas, benedictiones, consecrationes, ordines, suis temporibus  presumat denegare, et ne quis episcopus Parisiace sedis hec eis deneget, uel alium qui eis contulerit pro hoc interpellare tentet, omnino interdicentes prohibemus. Hoc insuper etiam iubemus, ut, pro causis et responsis ecclesie sue, nostram atque nostrorum successorum audientiam licenter habeant appellare et adire, nullusque eos interim condemnare, uel res eorum inuadere conetur. Quod a nostris utique  predecessoribus eis ante constitutum est.

Quod si quisquam cuiuscunque potentie, uel persona cuiuscunque ordinis uel etatis, hoc nostre nostrorumque predecessorum auctoritatis priuilegium quoquomodo ausus fuerit uiolare, sempiterno damnetur anathemate, ligatus beato Petro nobisque a Deo concessa potestate; conseruatores autem perpetua fruantur benedictione.

Datum Laterani secundo Nonas Maii, per manum Petri sancte Romane Ecclesie subdiaconi atque bibliothecarii, anno quarto pontificatus domni Alexandri secundi pape, indictione quarta. Hildebrandus, sancte Romane Ecclesie archidiaconus, consensit. Desiderius, cardinalis Sancti Petri et abbas  Sancti Benedicti, cons. Bonifacius Albanensis episc. cons. Ioannes Portuensis episc. cons. Petrus Damianus Hostiens. episc. cons. Mainardus de Sancta Rufina episc. cons. Hubaldus Sabin. episc. cons. Ioannes Tusculanens. episc. cons. Ioannes Thiburtine episc. cons. Hubertus Ariminensis episc. cons. Andulfus Feretranensium episc. cons. Guuinieldus Sinogaliens. episc. cons. Clotharius Acsimanensium episc. cons. Benedictus Fossabrunensis episc. cons. Aginus Asisinatensium episc. cons. Dominicus Balbinofiscium episc. cons. Ioannes Piscencium episc. cons. Rainerius Forianensecium episc cons. Dominicus Pensauriensecium episc. cons. Gisilbertus Tuscanecium episc. cons. Ioannes Balneoregense ciuitatis episc. cons. Ieronymus Frequatinecium  episc. cons. Petrus Castellanecium episc. cons. Atinolfus Gatensis episc. cons. Adelbertus Marimens. episc. cons. Ioannes Subtrensis episc. cons. Mainardus Urbinens. episc. cons. Bernardus Populonensis episc. cons. Leo Pistoriensis episc. cons. Lanfrancus Elusine ciuitatis episc. cons. uuido Pisanecium episc. cons. Ioannes Biternecium episc. cons. Constantinus Aretinus episc. cons. Dominicus Granden sis patriarcha cons. Andreas Spoletinus episc cons. Alto Folomensis episc. consensit. Hermen fredus Sedunens. episc. cons. Drogo Matisconens. episc. cons. Gaufredus Parisiensis episc. cons. Harro Aurelianensis episc. cons. uuido Beluacensis episc. cons. Hugo Trecassinus episc. cons. Gaufredus Antissiodorensis  episc. cons. Goscelinus Burdegalensis episc. cons. Willelmus Engolisme episc. consentit.



XXuIII. Alexandri II epistola ad Geruasium Remensem archiepiscopum.---Priuilegia monasterio Sancti Dionysii a predecessoribus contra Parisiensem episcopum concessa confirmat. 
[MANSI, Concil. XIX, 957.]

ALEXANDER, seruus seruorum Dei, carissimo fratri GERuASIO Remensi archiepiscopo, salutem et apostolicam benedictionem.

Deuotioni tue notum fieri uolumus quod abbas monasterii Sancti Dionysii martyris apud nostram audientiam super episcopo Parisiensi semel et secundo fuerit questus, uidelicet quod ipse, contra  ius priuilegiorum, a sanctis et apostolicis uiris salubriter eidem monasterio multoties concessum, contraque Francorum regum et episcoporum ipsius patrie constitutiones, subripere, sibique uindicare iam dicti monasterii potestatem at tentauerit. Ad que nimirum dirimenda ad sedem apostolicam utcunque uenire inuitauimus, ut ibi congregatis ecclesiarum iudicibus huius causam litigii canonice determinaremus. His igitur in sancto concilio representatis, post longam discussionem, post uarias utriusque partis oppositiones, claruit iustitiam prefato monasterio fauere, nec tot aut tantorum pontificum auctoritate absque horrendo anathemate aliquem posse obuiare. Unde consilio totius  sancti conuentus, que a sanctis predecessoribus nostris sancte sunt instituta, firmauimus atque corroborauimus. Rogando itaque fraternitatem tuam admonemus quatenus, si inuitatus fueris ab abbate uel fratribus eiusdem monasterii, chrisma et oleum et cetera que eis ex episcopali officio uidentur necessaria, tribuas ac tuos suffraganeos tribuere precipias.



XXIX. Bulla Alexandri pape II ad clerum uelitrensem. 
[MITTARELLI, Annal. Camaldul. tom. II, pag. 201, ex autographo tabularii ecclesie uelitrensis, apud Alexandrum Borgiam archiepiscopum Firmanum in Historia uelitrensi, pag. 183.]

ALEXANDER episcopus, seruus seruorum Dei, dilectissimis  in Christo Iesu filiis, TITO archipresbytero uenerabilis ecclesie sancti Christi martyris Clementis, que ponitur in episcopatu ueletrensis ciuitatis, ceu Gregorius archipresbyter ecclesie Sancti Angeli in castello, nec non Dominicus archipresbyter Sancti Ioannis de Plagis, simulque archipresbyter Petrus Sancti Martini, atque Ioannes sancti Antonini, Adrianus presbyter Sancti Laurentii, et Ioannis presbyter Sancti Saluatoris atque Stephanus archipresbyter Sancti Pauli ceterisque aliis presbyteris in eadem ciuitate uelletri commanentibus intus et foris, successoribusque uestris in perpetuum.

Si extraneis laicisque personis apostolica suffragia irrogamus, quanto elegantius agitur, si sancte  nostre Ecclesie militantibus fideliaque seruitia exhibentibus, ecclesiasticis rebus collocemus. Quapropter fidelissimis seruitiis uestris expressis a Petro Damiani nostro cepiscopo ex nostro dono confirmauimus uobis, ut nullus ex uobis quodlibet seruitium atque angariam faciatis, foderum autem non detis, hostem uero minime faciatis, neque bandum, neque ullam donationem aut quoquo modo promissionem detis; solum episcopalis redditum, scilicet tertiam partem oblationis trium missarum et quarta pars decimarum, a presenti tertia indictione successoribus uestris in perpetuum, statuentes apostolica censura, sub diuini iudicii obtestationibus et anathematis interdictis, ut nullum quam nostrum, nostrorum successorum pontificum, uel alia cuiuslibet  magna paruaque persona cuiuscunque ordine sit uel dignitate, contra hoc nostrum apostolicum priuilegium aliquam inferre calumniam, si quis quod non optamus, temerario ausu uenire tentauerit et ita perficere non dimiserit, sciat se, nisi resipuerit, anathematis uinculo esse innodatum, et insuper compositurus existat auri optimi solidos quinquaginta, medietatem sacri palatii et medietatem uobis ceterisque successoribus . Qui uero pio intuitu custos et obseruater huius nostri priuilegii exstiterit, benedictionis gratiam iusto iudice Deo nostro consequi mereatur.

Scriptum per manus Stephani notarii regionarii et scriniarii sancte Romane Ecclesie, in mense Iunio et indictione suprascripta tertia.

Ioannis Portuensis episcopus subscripsi.

 Ego Hildebrandus archidiaconus subscripsi.

Bene ualete.

Datum Rome III Idus Iunii per manus Petri sancte Romane Ecclesie bibliothecarii, anno Iu pontificatus domni Alexandri pape secundi, indictione tertia.



XXX. Alexandri II priuilegium pro monasterio Deruensi. 
[MABILL. Annal. Bened., Iu, 665.]

ALEXANDER episcopus, seruus seruorum Dei, cepiscopis RICHERIO Senonensi, HUGONI Trecassino, ROGERO Catalaunensi, salutem et apostolicam benedictionem.

Quoniam quidem omnium Ecclesiarum sollicitudinem nobis commisit dignatio diuina, instantius, ut  nostis, procurare debet prouisio nostra ne quid detrimenti seu inquietudinis quelibet earum incurrat nostra sub custodia. Unde iam annis anterioribus fraternitati uestre precepisse meminimus super aduersis Ecclesie Deruensis, que sibi inferuntur a nonnullis minus Deum timentibus, auctoritate apostolica precipientes uobis ut ex aduerso ascenderetis, et murum pro defensione eiusdem Ecclesie opponeretis. Quod aliquandiu diligenter exsecuti estis; uerum nunc aliquantulum intepescit feruor zeli prioris. Proinde iterato dirigimus apices huius nostre commonitionis, ut uirga ecclesiastice animaduersionis eorum impudentiam qui aduersus eam insurgunt, cercere curetis, ne quam posthac querimoniam infundere  querat auribus nostris. Et quoniam abbatem ecclesie ipsius uirum uirtutis nouimus esse, nobisque iam pridem deuinctum familiari dilectione, quem predecessor noster bone memorie Leo papa tanto sue caritatis dignum duxit amore ut eum sui nominis, dicti Brunonis, quod ante apostolicatum in baptismate sortitus fuerat, donaret honore, nolumus quemquam sibi suisque in aliquo molestum esse. Quod si fiat a quibuscunque, concedimus ei apostolica auctoritate, et omnibus successoribus ecclesie ipsius quoscunque insurgentes contra eam frangere anathematis ultione ut cum securiori quiete Deo ualeant liberius uacare.

ualete.



XXXI. Bulla Alexandri II pro monasterio Gellonensi. 
[Gall. Christ., tom. uI, pag. 273, ex chart. Gellon.]


ALEXANDER episcopus, seruus seruorum Dei, PETRO abbati monasterii Gellonensis, suisque successoribus, secundum regulam sancti Benedicti, intraturis.

Quia diuina clementia nos uniuersaliter sue Ecclesie preesse uoluit, omnibus ubique terrarum constructis ecclesiis consulere auxiliique manum porrigere ex ipsius sancte apostolice sedis consideratione debemus, quatenus Ecclesiarum Dei ministri nostre apostolice auctoritatis robore fulti atque muniti, securius et deuotius omnipotenti Deo seruire,  sibique debitas preces et laudes queant persoluere. Unde quia carissimus confrater noster Rostagnus, Luteuensis episcopus, significauit sancte apostolice sedi quedam munimina priuilegiorum, Gellonensis monasterii, ubi corpus sancti Guillelmi requiescit, igne esse consumpta, nos ipsius iustis petitionibus inclinati, idem monasterium sub tutela et defensione sancte apostolice sedis suscepimus, et omnia que iuris ipsius queque a triginta annis retro pacifice tenuit, sed et omnia que in futuro tempore ibidem sunt conferenda in quibuscunque rebus mobilibus et immobilibus priuilegii nostri pagina confirmamus atque corroboramus. Statuentes itaque apostolica censura, et sub diuini iudicii obtestatione interdicentes, sancimus ut nullus rex, dux, marchio  comes, uicecomes, sed neque archiepiscopus, aut episcopus, seu alicuius dignitatis persona uel conditionis, de his omnibus, que prefato monasterio presenti pagina confirmamus, auferre, alienare, seu diminuere presumat. Quod si aliquis temerario ausu huius nostre sanctionis auctoritatem infringere tentauerit, et admonitus supradicto uenerabili loco digne non satisfecerit, sciat se usque ad condignam emendationem auctoritate beatorum principum apostolorum Petri et Pauli uinculo excommunicationis innodatum. At uero qui custos et obseruator fuerit, et eidem uenerabili loco de propriis rebus aliquam oblationem dare studuerit, absolutionem peccatorum suorum a remuneratore omnium bonorum, et in  celesti sede sanctorum consortio feliciter glorietur.

Datum Rome uII Idus Martii, per manus Petri sancte Romane Ecclesie subdiaconi atque bibliothecarii, anno u pontificatus domni Alexandri pape II, indictione Iu.



XXXII. Alexander II monasterium S. Michelis Siegburgense munimine apostolico confirmat. 
[WURTWEIN, Noua Subsidia diplomatica, tom. Iu, p. 41, ex autographo.]

ALEXANDER episcopus, seruus seruorum Dei, ANNONI sancte Coloniensis Ecclesie uenerabili archiepiscopo, in Christo Iesu fratri carissimo.

 Quod a nobis, Deo dilecte frater, expetis, ex officio suscepto et auctoritate apostolica uniuersis debemus ecclesiis, uidelicet ut cum aliquis fidelium in uinea Domini Sabaoth laborans propagines eius extenderit, nos eam sepiendo munire conuenit, ne uel a pretereuntibus conculcetur, uel a latrunculis in labores alienos detur aditus. Quare mihi, in Deo dilecte frater, tecum agendum est longe aliter, quippe apud uirum religiosum, et reuera tam operibus quam nomine episcopum, quique cum fidelis seruus et prudens totis anhelans uisceribus proprie deseruis Ecclesie; de medio laborum matrem laborantem respiciens pios ei subponis humeros, ne labori succumbens, cum per multa incedas obstacula, declines a uia regia, atque hoc est, quod nos preter  commune pensum in omnem uoluntatem tuam excitas, etiamsi ab apostolica sede petisses aliquid difficillimum: queris igitur, in Deo dilecte frater, quatenus cenobium monachorum quod in honorem sancti Michelis, archangeli in Monte pie deuotionis edificare laboras studio, nos munimine confirmemus apostolico; cui iuste postulationi tue tam facilem quam debitum prebemus assensum. Itaque ex parte Domini nostri Iesu Christi et sancte Dei genitricis Marie. sanctorumque apostolorum Petri et Pauli, omniumque sanctorum electorum confirmamus et corroboramus cenobium, seu abbatiam supradictam in perpetuum, scilicet ne qua persona magna uel parua, non aliquis successorum tuorum, non rex aut comes, nullus, inquam, hominum  ex ea quidquam ad destructionem illius loci demoliri audeat, uerum omnibus inibi iniuste collatis atque conferendis pax sit permanens et inconuulsa. Illud quoque auctoritate statuimus apostolica quatenus prima ista, que modo instituitur, apud monachos ipsius loci permaneat consuetudo, sitque illis libera de abbate elatio; siue de semetipsis in ipso cenobio, seu utilius eis uisum fuerit undecunque magis religiosum sibi proponendi liberum habeant arbitrium, secundum regulam S. Benedicti. Si quis igitur huius nostri priuilegii temer uiolator exstiterit et monitus canonice emendare contempserit, perpetui anathematis uinculo innodandum nouerit, nisi forte resipiscens digne satisfacerit.  Qui uero pia deuotione obseruator esse studuerit, precibus apostolorum principum Petri et Pauli peccatorum suorum omnium ab omnipotenti Deo consequatur ueniam, et eterne beatitudinis mereatur gloriam.

Datum Laterani, Id. Maii, per manus Petri sancte Romane Ecclesie subdiaconi atque cancellarii, uice domni Annonis Coloniensis archiepiscopi et sancte sedis apostolice archicancellarii, anno u pontificatus domni Alexandri II pape, indictione Iu.



XXXIII. Sancte Prisce monasterii donatio uindocinensibus facta. 
[MABILL. Annal. Bened., Iu, 755, ex archiu. uindocinensi.]


ALEXANDER episcopus, seruus seruorum Dei, ODRICO dilectissimo filio uindocinensi abbati, et post eum cunctis successoribus eius in perpetuum.

Conuenit apostolico moderamini iustis petitionibus assensum prebere et piis admonitionibus manum auxilii porrigere. Unde, carissime fili Odrice abbas uindocinensis monasterii, quoniam petis, ut conuenientiam, quam cum carissimo filio nostro Heldiprando archidiacono atque cenobii Sancti Pauli economo de ecclesia Sancte Prisce que sita est in monte Auentino, fecisti, apostolica auctoritate confi memus. Conuenit enim prefatus filius noster Heldiprandus, Sanctique Pauli monasterii rector, tibi tuisque successoribus uindocinensis monasterii  abbatibus, predictam Sancte Prisce ecclesiam cum omnibus suis pertinentiis in perpetuum largiri ad utendum, fruendum, possidendumque dignitate cardinali, eo uidelicet tenore ut ita prefatum Sancte Prisce monasterium ordinare ac disponere studeas, ut semper ibi ad seruiendum Deo duodecim, nunquam autem minus octo, monachi regulariter ualeant conuersari. Pensio uero et cetera omnia, sicut in charta, quam uobis predictus Heldiprandus archidiaconus ac Sancti Pauli rector cum monachorum Sancti Pauli generali capitulo consensu tradidit et firmauit, continetur, persoluentur. Ergo utrarumque ecclesiarum utilitatem in hoc negotio perpendentes, beatorum Petri et Pauli principum apostolorum auctoritate prefatum Sancte Prisce monasterium, secundum  predictum tenorem, cum omnibus suis ubique pertinentiis confirmamus, sancti Spiritus iudicio decernentes ut nullus unquam Sancti Pauli abbas, prior uel monachus, nullaque prorsus ecclesiastica secularisue persona infringere uel auferre tibi uel tuis successoribus abbatibus uindocinensis monasterii presumat. Quod qui fecerit, nisi dignos penitentie fructus exhibeat, sit anathema, maranatha. Qui uero conseruator et obediens apostolice auctoritati fuerit, benedictione et gratia omnipotentis Dei perfruatur, et inter prospera humilis et inter aduersa maneat securus, ut diuina misericordia munitus ualeat per beatum Petrum celestia regna intrare et cum Christo in eternum gaudere. Scriptum  per manus Rainerii, scriniarii et notarii palatii, in mense Iulio, indictione quarta.

Datum Laterani, Kal. Iulii, per manus Petri, sancte Romane Ecclesie subdiaconi atque cancellarii, uice domini Annonis Coloniensis archiepiscopi, anno quinto pontificatus domni Alexandri pape secundi, indictione quarta.



XXXIu. Alexander II Ecclesie Cremonensis possessiones et iura confirmat. 
[UGHELL., Italia sacra, Iu, 597.]

ALEXANDER episcopus, seruus seruorum Dei, Charissimo fratri HUBALDO Cremonensi episcopo, suisque successoribus.

 Pastorali sollicitudine erga salutem Dominicarum ouium seu reparationem bonorum ecclesiarum uigilantibus tanto promptius apostolice auctoritatis protectione debemus prouidere quanto eos tam ea que Iesu Christi constat, quam que sua sunt, querere. Unde, carissime frater, quia religionem tuam eorum magis pontificum formam qui laboris sui diligentia pauperes ecclesias sibi commissas ditaret, studes per omnia imitari quam eos qui deliciis et secularibus pompis ecclesiasticas diuitias in miserabilem redigunt paupertatem, iuste petitioni tue assensum prebemus, et memores inconcusse fidelitatis tue erga apostolicam sedem, ea que tue ecclesie sunt iuste collata, seu in futurum conferenda, queque in precepto karissimi filii nostri regis Henrici  continentur sub tutela sancte Romane Ecclesie suscipimus, et per huius nostri priuilegii paginam confirmamus tibi tuisque successoribus quidquid . . . telonei, atque portatici, seu ripatici, de Cremonensi ciuitate ad publicam functionem pertinuit, quam de ipsis ciuitatibus comitatus, quam de parte curtis Sexpile, nec non ripas, et piscarias, a uulpariolo usque in caput Addue, cum molendinis et cum uniuscuiusque nauis solito censu, sicut continetur in precepto et nouitiis tuis, seu cum per solutionem omnium nauium causa nauigandi Cremonam adeuntium, tam ueneticorum quam ceterorum nauium, et cum curata omnium negotiorum que fiunt in predicta ripa; districtionem uero ciuitatis, infra et extra, per quinque milliariorum spatia; altare quoque  Sancti Hymerii, canonicam, portas, multones, equos, tractus, opera, districtus, legationes, hostes, munera, sotrum, et cetera que in prefato precepto continentur; curtem quoque, que Barianum dicitur, Maleum, Crottam, Moneodanum, Nualtellam, Monterionem cum castris, et uillis eorumque pertinentiis; castrum de Romenengo cum omni sua integritate, medietatem curtis Botariano infra Castrum, et cetera, et partes in curtibus Gabiano, uidalasco, Terciolasco, publica intra et extra, seu Manzanello, Fontanella et quecunque prudentie tue studio prenominate ecclesie iuste acquisita, uel acquirenda sunt, presenti apostolice sanctionis nostre pagina corroboramus, statuentes sub diuini iudicii obtestatione  ut nullus imperator, rex, dux, marchio, comes, uicecomes, neque ulla magna paruaque persona, de his omnibus, que supra leguntur; presumat aliquo malo studio auferre, seu te tuosque successores inquietare. Quod si aliquis temerario ausu contra huius nostri priuilegii auctoritatem agere presumpserit, et post notitiam huius auctoritatis emendare contempserit, auctoritate beatorum apostolorum Petri et Pauli omniumque sanctorum sciat se usque ad dignam satisfactionem excommunicatum et a regno Dei alienum. At uero qui custos et obseruator exstiterit, a misericordissimo Domino omnipotente, Domino nestro Iesu Christo, consequatur eternam uitam.

Datum Laterani, III Kalend. Nouemb., per manus  sancte Romane Ecclesie subdiaconi, ac bibliothecarii, anno uII pontif. D. Alexandri pape II, ab Incarnatione uero Domini 1066, indict. u.



XXXu. Alexander II monasterii Gellenensis totam ordinationem et dispositionem abbati et congregationi Anianensi asserit. 
[Mabill. Annal. Bened. Iu, 679.]

Anianensi in Septimania monasterio hoc anno  preerat Emmeno abbas, antea Gellonensis monachus, dein cenobii Sancti Petri de Salue, quod Gelloni suberat, in pago Nemausensi prior, ac demum ante circiter annos Pontio Aniane abbati subrogatus. Eius tempore Gellonenses, qui ab origine Aniane subiecti fuerant, Anianensium iugum excutere moliebantur, et proprios, inconsultis Anianensibus, sibi proficere  abbates. Id non passus Emmeno, tametsi olim Gellonensis monachus, hoc de re expostulauit apud Alexandrum papam. Ad eius querelas breue apostolicum rescripsit Alexander, uetuitque ne quiuis episcopus in loco Gellonensi abbatem benedicere presumat; statuens ut tota ordinatio et dispositio illius celle in manu abbatis et congregationis Anianensis consistat.

Datum Lateranis uII Idus Nouembris per manum Petri S. R. E. subdiaconi atque bibliothecarii, anno ab Incarnatione Domini 1066, anno quoque pontificatus Alexandri pape secundi Iu, indictione Iu.

uerum his litteris nequaquam deterriti Gellonenses, proprios sibi abbates nichilosecus asciuerunt. Qua de re querelas apud Gregorium uII Emmeno iterauit.



XXXuI. Alexandri II epistola ad clerum Cremonensem. 
[Bonizonis Lib. ad. am., apud eFELE Rerum Boicarum Script., II, 808.]


ALEXANDER, seruus seruorum Dei, Cremonensis Ecclesie religiosis clericis, et fidelibus laicis, salutem et apostolicam benedictionem.

Inspiratori omnium bonorum Deo et bone uoluntatis auctori uberes referimus gratias, qui uos aduersus hostem humani generis uirtutum suarum telis armauit, et ad destruendam Simoniacam heresim ac fornicationum spurcitias clericorum feruenter accendit. Erexistis enim, sicut in litteris uestris cognouimus, contra uersutiam serpentis antiqui, et qui, uelut biceps coluber, per fistulas geminarum faucium nequitie sue super uos uenena nequiter  euomebat, sancti zeli uestri zelo perfossum atque precisum se uirtutis uestre pugione suspirat. Plane qui serpenti dudum in paradiso damnationis eterne iudicium intulit, ipse uos aduersus modernam occulti draconis astutiam unanimiter incitauit. Quam ob rem sanctis conatibus uestris et huius sancte sedis apostolice accedat uigor, hoc ipsum apud uos per omnia decernimus obseruandum quod a sanctis predecessoribus nostris et a cunctis pene sanctorum canonum conditoribus non ambigimus institutum, uidelicet ut tam subdiaconi quam diaconi sed et permaxime sacerdotes, qui mulieribus carnali commercio admiscentur et Simoniaca sorde polluti sunt, et ecclesiasticis careant beneficiis et percepte priuentur officio dignitatis. Indignum est enim ut qui uel  per incontinentiam carnis, uel per commercium sacrilege uenalitatis suscepti ordinis priuatur honore, ecclesiastica potiatur ulterius facultate.

Ceteros autem clericos, qui uidelicet inferioribus potiuntur officiis, si legalibus coniugiis sunt obligati in suis gradibus manere precipimus, et competentia ecclesiastici sumptus beneficia non negamus. Sed quia nonnulla preter hec que uobis sunt admodum necessaria, ut a nostra respondeatur auctoritate consultu hortamur ut synodale concilium, quod auctore Deo post proximum Pascha celebraturi sumus, prudentes ex uobis uiros uenire non pigeat qui nobis quidquid exigendum est, uestrisque utilitatibus conferendum non per iudicia litterarum, sed per uiue uocis officium patenter exponant.  Huic enim bello, quod zelo diuini feruoris estis aggressi, non segniter sed omni uirtutis instantia Romana sedes accurrit, brachium porrigit, clypeum defensionis opponit et uos, ut magis ac magis circa membra diaboli non eneruiter  insurgere debeatis, accendit. Igitur unusquique uestrum diuine uirtutis mucrone precinctus dicat: Si quis est Domini iungat se mecum, sicque cum Moyse quasi de porta in portam castrorum tanquam feruidus bellator in sacrilegos irruat, ut Simoniace uenalitatis et clericalis adulterii ianuas, per quas diabolus in uestram fuerat ingressus Ecclesiam cesis cadaueribus claudat. Omnipotens, dilectissimi filii, sua uos dextera benedicat et per officium beati apostoli  sui Petri ianuam uobis celestis regni aperiat. Amen.



XXXuII. Alexandri II epistola ad Geruasium Remensem archiepiscopum.---Compatitur afflicto statui Ecclesie Remensis; illatamque iniuriam legitime uindicandam pollicetur. 
[MANSI, Concil. XIX, 952.]

ALEXANDER, seruus seruorum Dei, dilectissimo fratri GERuASIO archiepiscopo, salutem et apostolicam benedictionem.

Dilectionis tue litteras diligenter accepimus, et gratanter amplectentes, intento mentis intuitu caritatiue perspeximus. Sed querelis et doloribus plenas cernentes, caritatiue compatimur et condolemus,  tum quia Ecclesia tua antiquitus inter ceteras occidentales, Deo propitio, nitore prudentie atque religionis resplenduit, ac per apostolicam, cui Deo auctore licet indigni deseruimus, sedem, magnificata emicuit, cum eadem, a prioribus Patribus et predecessoribus non discrepans, in sinu suo te retinere et caritatis dulcedine fouere desiderat. Que querele, etsi inter damna Ecclesie que referunt, inter dolores et gemitus cordis tui quos depingere contendunt, saltem [al., salutem] pectoris tui et fidelitatem quam nostre Romane adhibes, et unicam et sinceram dilectionem quam tue Remensi seruas Ecclesie, satis urbane et honeste monstrauerint, nos tamen utcunque arguunt quia uindicem gladium manu apostolice ultionis in aduersarios tuos iam  [for., non iam] porreximus; siquidem antiqui hostis inuidia, Antichristum per iniquitatis conceptionem suorum uiscerum egerens de sentina, tantis eo ingruente Romanam Ecclesiam per quinquennium, nunc callida tergiuersatione, nunc hostili inuasione oppressit periculis, ut intestina nostre specialis Ecclesie negotia uix possemus uentilare, nedum longinqua ad plenum extricare. uerum post longam tempestatem et crebras procellas, sereno, nube expulsa, Deo iubente, reddito, forensibus iam occurrere ualemus, quia, Deo propitio, unde ire debeamus uiam uidemus.  Non tamen iuste, ut uestra diligentia nouit, potest fieri ut prius quis a quoquam prelato excommunicetur quam missa synodica canonice  ad respondendum uocetur. Age modo, debitum tenentes ordinem et aduersariis tuis uocatorias litteras dirigemus, et tibi tueque Ecclesie iustitiam exsequi procul dubio pollicemur. Quapropter, quia, ut aiunt, nunquam consequimur uictoriam, nisi prius precedat pugna; ut tue, sicut amantissimus sponsus et egregius patronus, Ecclesie uiriliter subuenias, et Romane per beatum Petrum, uelut bonus filius, strenue adiuuando obedias, et uinee Domini indefessus collaborator centenum fructum tempore messionis recipias, ad synodum, Deo annuente, quinto decimo die post proximum Pascha cum presentie tue dilectione celebrandam, sanctitatem tuam uenire desideramus, ac sancto conuentui interfore apostolica auctoritate inuitamus. Ad hec si  dilectus filius noster Petrus sancte Romane Ecclesie subdiaconus, et noster cancellarius, quem pro responsis ecclesiasticis uestras ad partes misimus, per uos transierit, ita erga eum se tua fraternitas habeat ut quemadmodum nos diligat ostendat. Quod autem citius apicibus tuis non respondimus, non nobis, sed tui legati nimie deputes festinationi.



XXXuIII. Alexandri II epistola ad Geruasium Remensem archiepiscopum.---Condolet necessitatibus Ecclesie Remensis, eique auxilium pollicetur. 
[MANSI, Concil. XIX, 955.]

ALEXANDER, seruus seruorum Dei, GERuASIO Remensium  diligentissimo archipresuli, atque in Christo dilectissimo fratri, salutem et apostolicam benedictionem.

uisis fraternitatis tue litteris, cepiscoporum quoque tuorum, nec non et clericorum flebilibus auditis querelis, sensibiliter intelleximus quam maximis cladibus et erumnis, preter solitum, Remensis gloriosissima opprimatur Ecclesia, quantoque tua religiosa dilectio immerito uersetur [f. uexetur] incommodo. Quapropter uera affecti compassione, tum ex loci cui immeriti presidemus, sollicita consideratione, tum etiam ex tue prudentie necessitudine, quam pio diligimus sinceri cordis amore, graui gemitu detrimento tue condolemus Ecclesie, nec non fastidio tuo, carissime, procul dubio compatimur  precipue. Auxilii quoque dexteram, quam a nostra tantopere postulare studuisti apostolica sede, integro affectu prompti sumus, pro uiribus nostris proque temporis qualitate, necessitati tue benigne impendere atque apostolice auctoritatis clypeum omnibus Remensis Ecclesie aduersariis libenter opponere. Sed prenuntii tui festinatione, qui se asserebat collegas nullo modo posse relinquere, tue cause habiles, utpote in momento temporum, minime tunc, absentibus etiam nostris fratribus cardinalibus, reperire ualuimus consilium. Ipsi autem post paululum, tue legationis communicata supplicatione, et aptum consilium inuenire et inuentum una cum legato, quem a latere nostro poposcisti, auxiliante Deo, quam citius poterimus, curabimus  partibus uestris dirigere. Interim uero hanc nostram responsionem suffraganeis tuis episcopis, qui similiter nostrum per litteras implorauerunt suffragium sue matri Ecclesie Remensi, intimare ne negligas, apostolice sedis, nisi morte fuerimus preuenti, certissime prestolando legatum.



XXXIX. Alexandri II epistola ad Geruasium Remensem archiepiscopum.---Monet iterum ut duorum clericorum Remensium causam terminet. 
[MANSI, Concil. XIX, 9.]

ALEXANDER episcopus, seruus seruorum Dei, GERuASIO uenerabili confratri Remorum archiepiscopo, salutem et apostolicam benedictionem.

 Miramur diligentiam tuam, dilectissime frater, auctoritatem nostram ita paruipendere ut ea que crebris orationibus nostris digne admoneris atque rogaris minime uidearis perficere. Si enim aliquis in tui auxilii fauore confisus, a partibus nostris ad te ueniendi fastidium arriperet et in confidentia sua deceptus nichil proficeret, credimus quod caritas tua non parum doleret. Ut enim de patientia nostra interim taceamus, qua fiducia beatissimum Petrum, celestis regni clauigerum, in tuis petitionibus uales inuitare cum iam per biennium ii qui eius patrocinium longis itineribus grauibusque laboribus petierunt fere nichil, nobis uice sua instantibus, adhuc potuerunt impetrare? Cum enim in hac petra, in  qua Christi Ecclesia edificata est, singulare sit refugium tribulantibus constitutum, ut qui ad eam confugiunt semper soleant inuenire solatium, huiuscemodi tempore nostro euacuari Romane Ecclesie priuilegium dissimulando ferre non possumus. Quapropter fraternitatem tuam his nostris affatibus diligenter admonemus, atque admonentes precipipimus ut ita te nunc in causa Manasse et Amalrici Ecclesie tue clericorum pium reddas, ita benignum exhibeas quo ulterius aures nostre inde querelam non audiant, quatenus sicut in uno cepisti restaurationem, ita iusta exsecutione perficias in utroque, quia non incipientibus, sed perseuerantibus promittitur premium. Si autem in hac re uerba nostra tibi leuia fuerint, amicitia inter nos durare non  poterit



XL. Alexandri II epistola ad Geruasium Remensem archiepiscopum.---Hortatur ut in causa abbatisse e Laudunensi monasterio iniuste eiecte cognoscenda, Elinando Laudunensi episcopo, iuxta tenorem commissionis apostolice, consilio assistat. 
[MANSI, Concil. XIX, 955.]

ALEXANDER episcopus, seruus seruorum Dei, carissimo fratri GERuASIO Remensi archiepiscopo, salutem et apostolicam benedictionem.

Proclamatio delata est sancte apostolice sedi, quod abbatissa Laudunensis, monasterii scilicet  Sancti Ioannis, sine canonica audientia et iudicio episcopi sui a regimine suo eiiciatur. Quod nimirum quia canonicis institutionibus omnino uidetur esse contrarium, admonuimus confratrem nostrum Elinandum Laudunensem episcopum ut hanc causam diligenter discutiat atque canonice definiat; ita tamen, ut eadem abbatissa, priusquam discussio fiat, regimini suo, sicut sacri canones precipiunt, restituatur. Inuitamus igitur fraternitatem tuam, ut manum adiutorii tui ad hec exsequenda sibi tribuat, et, ut hoc negotium iuxta tenorem litterarum nostrarum quas tibi misimus, determinetur, te adiutorem et cooperatorem adhibeas. Quod quidem sollicitudinis studium, etiamsi apostolatus nostri litteris premonitus non esses, oporteret tamen deuotionem  tuam impendere, ipsumque Laudunensem episcopum, quia parochianus tuus est, ad hoc peragendum incitare. Non dubitet igitur prudentia tua hunc laborem arripere seque pro domo Isrel murum opponere. Et quia officii tui est pacem diligere, sicut iam te sepius admonuimus, iterum admonemus ut pacem cum carissimo nostro duce Godefrido studeas componere. Periculosum est enim Ecclesiam tuam tanto discrimine fatigari ei nobis importabile tot accusationibus pulsari.



XLI. Alexandri II epistola ad Geruasium Remensem et ad Senonensem, archiepiscopos, eorumque suffraganeos.---Causam diuortii inter Radulfum comitem eiusque uxorem, utrique diiudicandam committit. 
[MANSI, Concil. XIX, 959.]


 ALEXANDER episcopus, seruus seruorum Dei, carissimo fratri GERuASIO Remensi archiepiscopo omnibusque suffraganeis suis, necnon Senonensi archiepiscopo suisque suffraganeis, salutem et apostolicam benedictionem.

Mulier ista, presentium litterarum portatrix, apostolorum limina adiens, conquesta est quod ei comes Radulphus omnia bona sua abstulerit, eaque dimissa, crimine fornicationis fallaciter obiecto, alteram ducere uelit; quod quam sit diuinis et humanis legibus contrarium fraternitas uestra perpendat.  Quapropter studeat religio uestra ipsum conuenire; et si causa talis est ut ista asserit, redditis propriis bonis, ut ipsa ab eodem recipiatur satagite. Quod si ipse rationi acquiescere recusauerit, uos super eum canonicum deliberate iudicium quod nos, sequentes sanctorum Patrum auctoritatem ubi sententiam uestram audierimus, confirmabimus



XLII. Alexandri II epistola ad Geruasium archiepiscopum Remensem.---Ut corpus sancti Menni, ab ecclesia sua indebite per Catalaunensium episcopum translatum, ad propriam ecclesiam comminatione censurarum ecclesiasticarum referatur. 
[MANSI, Concil. XIX, 960.]

 ALEXANDER episcopus, seruus seruorum Dei, GERuASIO Remensi episcopo, confratri dilectissimo, salutem et apostolicam benedictionem.

Quoniam ad uniuersalem sedem, cui diuina prouidentia presidemus, lacrymabilis et inaudita ecclesie Sancti Menni querimonia est allata, sanctissimi scilicet eius corporis absentia desolata, domibus quoque et ceteris omnibus bonis impie et sine more denudata, lacrymas nos et Romanam fundere cogit Ecclesiam. Unde fraternitati tue rogando curauimus mandare ut corpus sanctissimi uiri, ab episcopo Catalaunensium a propria sede deportatum et, quod lacrymabilius est, cruentis armatorum militum manibus, uelut in partem prede, discissum, ad propria redire remota omni excusationis simulatione facias.  Euersionem quoque domorum et direptionem ceterorum bonorum, sicut iustum est et officium magisterii tui decet, ut emendare compellas ex parte beatorum apostolorum Petri et Pauli precipiendo mandamus. Quod si sententie nostre, imo tue iuste deliberationi, parere noluerit, uirga magistratus tui, ex auctoritate sancti Petri, ardentissime feriatur.



XLIII. De episcopis duobus depositis. 

Ernolfus Santonensis, in Francia, et Landus Nucerinus, in Italia, episcopi, multis certisque criminibus  accusati, alter, quod ecclesiarum ecclesiasticorum ordinum consecrationem Simoniace et interueniente pecunia fecerit; alter, quod officium ab apostolico sibi interdictum presumpserit, conuicti, sunt synodali iudicio depositi.



XLIu. Alexandri II epistola ad Geruasium Remensem archiepiscopum.---Blandinensis et alterius cenobii inuasores, nisi rationi acquiescant, excommunicari iubet. 
[MANSI Concil. XIX, 953.]

ALEXANDER episcopus, seruus seruorum Dei, GERuASIO Remensi archiepiscopo, salutem et apostolicam benedictionem.

Licet Carnotensium causam, contra preceptum  sancte apostolice sedis et pristine rectitudinis tue zelum, reprehensibiliter neglexisse proberis, tamen, quia messis multa et operarii pauci, ad definienda ecclesiastica negotia que nobis deferuntur prudentiam tuam nobis cooperatricem esse exposcimus. Presentium itaque portitoris lacrymabiles querimonias audientes, compassionem, ut oportuit, exhibuimus. Deplorauit enim se honore proprie abbatie, altero Simoniace subrogato, priuatum, seque nullam inde iustitiam consequi potuisse. Litteras etiam Blandinensis cenobii nobis attulit quod quidam Euerelmus monasterium illud Simoniace inuaserit, ipsiusque bona eiectis monachis ad nichilum redegerit, uitamque suam adulteriis uariisque criminibus,  ultra humanam consuetudinem, polluerit. Admonemus itaque caritatem tuam ut utrumque inuasorem conuenias, et, si res ita est, hanc presumptionem in partibus illis ulterius locis uenerabilibus obesse non permittas. Quod si prefati inuasores canonice rationi acquiescere contempserint, et quibus debentur ipsa monasteria dimittere noluerint, nostra eos apostolica auctoritate studeas cum omnibus fautoribus suis excommunicare.



XLu. Alexandri II epistola ad Geruasium Remensem archiepiscopum.---Cur monasterium Corbeiense ab episcopo exemerit. 
[MANSI Concil. XIX, 957.]

ALEXANDER episcopus, seruus seruorum Dei, fratri  GERuASIO, salutem et apostolicam benedictionem.

Priuilegia cenobii Corbeiensis, ab antecessoribus nostris instituta antiquitus, nouerit nos tua dilectio confirmasse et, ut in perpetuum rata sint, auctoritate sanctorum Petri et Pauli roborasse. Quod nostre sanctionis edictum te quoque obseruare uolumus et per omnia obseruari facias pia sollicitudine commonemus. Miramur autem tue prudentie uideri predicta priuilegia dissentiri ecclesiastico canoni, cum constet apud te alias esse leges Ecclesiarum que sunt generales, et alias esse eas que specialiter, in priuilegiis, quibusdam prerogantur Ecclesiis ad immunitatem, ne quorumlibet importunitate patiantur inquietudines. Causam uero, que  summa et principalis erat inter episcopum et abbatem, canonice in concilio discussam scias nos penitus terminasse, eumdemque episcopum nobis et sancte Romane et apostolice sedi, cui Deo auctore presidemus, coram fratribus et cepiscopis nostris satisfecisse in synodo, ipsumque pro inobedientia sua suspensum fuisse ab officio. Cetera autem, de quibus abbas conqueritur, mandamus fraternitati tue ut audias, et, secundum quod tibi iustum uidebitur, definias. Chrisma uero et ordinationes si episcopus spiritu superbie inflatus dare noluerit, nostra licentia prefato monasterio concedas et in omnibus negotiis auxilium tue protectionis exhibeas.



XLuI. Alexandri II epistola ad Geruasium Remensem archiepiscopum.---Monet ut controuersiam que est inter clericos citra affectum componat. Significat comitibus esse scriptum, ut Ecclesie lese satisfaciant, uel ad synodum futuram Rome compareant. 
[MANSI Concil. XIX, 953.]


ALEXANDER episcopus, seruus seruorum Dei, GERuASIO Remensi archiepiscopo, fratri carissimo, salutem et apostolicam benedictionem.

Si sacerdotale quod administramus officium mentis integritate pensemus, sic nos cum filiis nostris indiuidue caritatis debet unire concordia ut, sicut patres in nomine, ita affectu probemur in opere. Ideoque desideramus ut quos diuersitas uoluntatis ab alterutra dilectione facit esse diuisos, eos ad  concordiam redeuntes caritas faciat esse in gratia unitos. Litteras itaque sanctitatis uestre suscipientes solita diligentia relegimus; in quibus continebatur controuersia que inter uos et clericos uestros M. et A.  uertitur; et damna, que M. et R. comites, Ecclesie uestre atque canonicis inferunt. Unde ipse professus es te ante legatos nostros aut satisfaciendo corrigere, aut plenissime purgare. Quapropter dilectionem tuam intente hortamur ut ante legatos nostros P. sancte Romane Ecclesie bibliothecarium, atque u. cardinalem presbyterum, si ipsi adesse potuerint, congregatis suffraganeis tuis, admisso etiam Laudunensi, cui instans negotium commiseramus, episcopo, ita equitatis  lance terminetur ut neutra pars de iniustitia amplius causetur. Illi tamen, quia ad beatissimi Petri sacratissimum corpus uenerunt, in quo totius Christianitatis est singulare refugium, sibi sentiant adesse presidium quo per nos non uideamini moti ad iracundiam, quia si proximorum necessitatibus benigna mente compatimur, nostris procul dubio petitionibus clementem Dominum reperimus. Ita ergo, frater beatissime, stude quatenus, dum ad synodum, ad quam pro adiutorio sancte Ecclesie inuitatus es, Deo auxiliante, ueneris, de his expeditus, solummodo ad ecclesiastici negotii uaces concilium, et sancte tue uniuersali matri Ecclesie. ut prudentissimus consiliator et fortissimus propugnator, contra hostes suos ultionis atque defensionis impendas  auxilium. Comitibus autem illis, qui Ecclesie tue, aduersantur iterum scripsimus, ut aut ante legatos nostros mala que Ecclesie tue intulerunt satisfacientes digne emendando corrigant, aut ad prefatam synodum omni posthabita occasione ad respondendum de obiectis ueniant. Ubi si rebelles fuerint, quod iustum uisum fuerit decernemus, et officium nostrum adimplere non omittemus. Prefatos autem legatos uestre benignitati iterum commendamus; quos tamen a fraternitate tua honeste tractari non dubitamus.



XLuII. Alexandri II epistola ad Petrum Antibarensem episcopum. 
[BARON. Annal. ad ann. 1062, tom. XI, pag. 344.]


ALEXANDER, seruus seruorum Dei, PETRO uenerabili archiepiscopo Diocliensis atque Antibarensis Ecclesie, salutem perpetuam in Christo.

Si pastores ouium sole geluque pro gregis sui custodia die ac nocte intenti sunt, et, ne qua ex eis aut errando pereat aut ferinis laniata morsibus deficiat, oculis semper uigilantibus circumspectat, quanto sudore quantaque cura debemus esse peruigiles nos qui pastores animarum esse dicimur? Attendamus igitur ut susceptum officium exhibere erga custodiam Dominicarum ouium non cessemus, ne in die diuini examinis pro desidia nostra ante summum Pastorem negligentie nos reatus excruciet, unde modo honoris reuerentia inter ceteros sublimiores iudicamur. Igitur, dilectissime frater, petitionibus  tuis iustis annuentes, apostolica auctoritate decernimus ut per huius priuilegii nostri paginam sic sanctissimam Diocliensem ecclesiam cum omnibus pertinentiis, Antibarensem ecclesiam cum omnibus suis pertinentiis, Eiaterensem ecclesiam cum omnibus suis pertinentiis, Palechiensem ecclesiam cum omnibus suis pertinentiis, Suatinensem ecclesiam cum omnibus suis pertinentiis, Scodriensem ecclesiam cum omnibus suis pertinentiis, Dinnastinensem ecclesiam cum omnibus suis pertinentiis, Polatinensem ecclesiam cum omnibus suis pertinentiis, Serbiensem ecclesiam cum suis pertinentiis, Boloniensem ecclesiam cum suis pertinentiis, Tibuniensem ecclesiam cum suis pertinentiis, monasteria quoque, tam Latinorum quam Grecorum, siue Slauorum  cures, ut scias et hec omnia unam Ecclesiam esse teque omnibus predictis locis episcopali regimine preesse.

Pallium autem fraternitati tue ex more ad missarum solemnia celebranda, sicut antecessoribus tuis concessum est, concedimus, uidelicet in natali Domini, Epiphania, cena Domini, Pascha, Ascensione, Pentecoste; sic natali sancti Ioannis Baptiste, natali apostolorum Petri et Pauli, et quatuor festiuitatibus sancte Marie, scilicet Natiuitate, Annuntiatione, Purificatione, Assumptione, et duobus festis  sancti Angeli, sic pro natalitiis quoque duodecim apostolorum, natali sancti Gregorii, et sanctorum Sergii et Bacchi, et festiuitate Omnium Sanctorum, atque natali tuo, et quoties ordinationem uel consecrationem ecclesiarum celebramus. Hortamur itaque caritatem tuam, ut mores uite tue tanto honori conueniant quatenus, auctore Deo, exemplis uerbisque possis esse conspicuus. uita igitur tua filiis tuis sit regula, ut si que fortitudo in illis deprehenditur, in ea dirigatur. Cor ergo tuum neque prospera, que corporaliter hic blandiuntur, extollant, neque aduersa adiiciant; sed quidquid illud fuerit, uirtutis puritate deuincat.

Nullum apud te locum ira, odium, nullum furor indiscretus inueniat. Sacre benedictionis tue, iustique  iudicii opus nulla uenalitatis interuentio commaculet. Sit in te et boni pastoris dulcedo, sit et iudicis seuera districtio, unum scilicet quod innocenter uiuentes foueat, aliud quod inquietos a prauitate compescat. Misericordem te, prout . . . patiatur, pauperibus exhibe, oppressis defensio tua subueniat, opprimentibus modesta ratio contradicat. Nullius faciem contra iustitiam accipias. Nullum querentem iusta despicias, custodia in te equitatis extollat, ut nec diues potentia sua aliquid apud uos extra uiam suadeat rationis ardore, nec pauperum de se sua faciat humilitas desperare, quatenus, Deo miserante, talis possis existere qualem sacra lectio precipit, dicens: Oportet episcopum irreprehensibilem esse. Sed his omnibus uti salubriter poteris si caritatem  magistram habueris, quam qui secutus fuerit, a recto aliquando tramite non recedit. Ecce, frater carissime, inter multa alia ista sunt sacerdotii, ista sunt pallii ornamenta, que si studiose obseruaueris, quod foris accepisse ostenderis intus habebis. Crux etiam ante te, sicut ante predecessores tuos per Dalmatiam et Slauoniam, ubique geratur. Archiepiscopatum quoque Ecclesie tue, iuxta formam sanctorum predecessorum nostrorum, a quorum auctoritate non debes aberrare, concedimus et confirmamus. Sancta Trinitas gratia sue protectionis fraternitatem tuam circumdet atque in timoris sui uos uiam dirigat, ut post huius uite amaritudinem ad eternam possis simul dulcedinem peruenire.

Bene ualete.

 Subiacet his sigillum, nempe circulus quadrifidus in formam crucis cum nomine eiusdem pontificis Alexandri pape II, circumcirca eiusmodi habens inscriptionem.


+ EXALTAuIT ME DEUS IN uIRTUTE BRACHII SUI.

Post sigillum ista subiicitur subscriptio post notam temporis:

Pontificatus domini Alexandri II, pape II, indictione XII.

Datum Rome Xu Kal. April.

Manus Petri cancellarii, uicedomini Annonis Coloniensis archiepiscopi, anno sexto  .



XLuIII. Alexandri pape II priuilegium pro ecclesia S. Petri Insulensi. 
[BUZELINI, Gallo-Flandria, parte I, lib. II, p. 310.]


ALEXANDER episcopus, seruus seruorum Dei, BALDUINO illustrissimo Flandrensis comitis, salutem et apostolicam benedictionem.

Quia ex auctoritate apostolice sedis, cui, licet indigni, Deo auctore, presidemus, nobis imminet ut cuiuscunque iustis petitionibus merito debeamus annuere, petita uero postmodum firmissimis apostolice auctoritatis roborationibus confirmare; quod ab apostolatu nostro suppliciter satagis petere, caritatis etiam tue respectu inclinati liberalissime non  dedignamur concedere. Unde hec omnia illa que a Balduino Nouiomensis Ecclesie episcopo Islensi ecclesie, quam ipse in honore beati Petri apostolorum principis a fundamento construxisti, religionis respectu remissa, siue concessa sunt, ut, in eius litteris ab eo nobis missis continetur, apostolica auctoritate confirmamus, per huius nostre conscriptionis paginam inuiolabiliter corroboramus, ita ut nec prefatus episcopus, nec aliquis suorum successorum, non etiam tu ipse, uel aliquis tuorum posterorum, nec ulla alicuius conditionis magna uel parua persona prelibate ecclesie de his que modo sibi sunt a te, uel ab aliis concessa, seu in posterum concedenda, aliquam temerario presumat ausu inferre molestiam, aut quamcunque iniuriam.  Si uero, quod absit! contra huius nostre institutionis preceptum, aliquis uir tentauerit, et loco illo suarum rerum inuasionem, alienationem, seu oppressionem inferre molitus fuerit, apostolica consideratione addentes precipimus ut illi quibus iniuria illata fuerit liberum habeant locum apostolice sedis appellandi refugium. Quisquis igitur huius nostre institutionis temerarius uiolator fuerit, beatorum apostolorum Petri et Pauli, nisi per dignos penitentie fructus resipuerit, gratiam amittat. Qui uero deuotus obseruator exstiterit, Christo duce, et beato Petro intercedente, antique promissionis et noue redemptionis patriam sine fine possideat.

Datum Rome iussione prefati domni pape Alexandri II, per manum Rembaldi subdiaconi anno Dominice  Incarnationis 1066, uI Idus Aprilis, indictione quinta, anno pontificatus Alexandri pape sexto.



XLIX. Alexandri pape II bulla pro monasterio Casinensi. 
[TOSTI, Storia della badia Casin., tom. I, pag. 422.]

ALEXANDER episcopus, seruus seruorum Dei, DESIDERIO dilecto filio, abbati uenerabilis cenobii almi Patris Benedicti, quod nuncupatur Mons Cassinus, cunctisque successoribus eius illic regulariter ad regimen prouehendis in perpetuum.

Pastoralis sollicitudinis nostre bonum si debet prospicere et proficere omnibus etiam extraneis  et longinquis, multo magis domesticis et propinquis. Ipsis quippe secundo gradu post Deum admouenda est inuisibilis caritas, ut per eos, uelut quedam uisibilis flamma, gradatim ad remotiores quosque discurrat. Piis ergo locis et diuina religione uenerabilibus debite consolationis et defensionis porrecturi manus, illum ceteris preferendum non ambigimus quem monastice norme constat esse principale gymnasium et sancte Romane et apostolice sedi contiguum, quem ciues Romani, Patres uidelicet eximii, Benedictus, Maurus et Placidus cum nonnullis aliis fundarunt, quemque a gentibus destructum Romani pontifices nichilominus sua auctoritate restruxerunt, et priuilegiis apostolice sedis merito ceteris cenobiis pretulerunt atque contra  quorumlibet suspectas iniurias efficaciter munierunt. Quorum nos sacre auctoritatis sicut tempore et loco succedimus, sic eorum exemplo, ut oportet, innitimur, et per huius nostre decretalis pagine tenorem tibi, dilectissime fili abba Desideri, concedimus, secundum priuilegia antecessorum nostrorum atque consuetudinem monimentorum almi Patris Benedicti, situm monte Castro Cassino, cunctamque ipsius monasterii abbatiam in integro cum cellis suis, castellis, prediis, et omni sua pertinentia ex hac nostra auctoritate confirmamus, tam in finibus Beneuentanorum, Apulorum et Calabrorum, quam etiam in finibus Marsorum et in marchiis, siue ubicunque longe et prope hactenus iure sibi pertinet aliquid, siue  quidquid deinceps ubiuis iuste acquisierit.

Ad hec iustitiam uel aliquod debitum, quod officiales nostri sacri palatii exigent a nauibus ad Romanum portum applicantibus, uestri cenobii naui peculiarii gratanter relaxamus. Usum quoque sandaliorum et dalmatice, quamuis iure cardinalatus tui ab apostolica sede perceperis, a nobis tamen tibi et loco deinceps, in principalibus tantum festis, ad honorificentiam tam uenerabilis cenobii et ob dilectionem tuam, concedimus. Preterea corroboramus tibi tuisque successoribus, in omni conuentu episcoporum et principum superiorem omnibus abbatibus sedere, et in conciliis et iudiciis priorem sui ordinis hominibus sententiam,  pro tanti loci qui primum et summum monastice legislatorem uiuum et mortuum retinere promeruit, quique ipsius legislationem scripto, uerbo et exemplo cenobiale propositum appetendo in toto mundo sole clarius uibrauit  . Defuncto autem abbate, ex seipsa congregatio secundum sanius consilium sapientum et seniorum fratrum sibi abbatem eligat, et apostolice sedis pontifici firmandum et consecrandum exhibeat; nec aliter ibi abbas constituatur, aut aliunde illuc intromittatur, nisi forte ex se aliquem tanto regimini idoneum non habuerit, et ob id saniori consilio extraneum sibi elegerit. Porro preter summum apostolice sedis presulem, cuiuslibet ecclesie episcopum uel sacerdotem,  in prefato monasterio uel in cellis ipsius, ditionem quamlibet sibi presumere hac nostra interdicimus auctoritate, ita ut nisi ab abbate fuerit inuitatus, nec missarum inibi audeat solemnia celebrare. Contra quam auctoritatem quia Hildebrandus Capuanus archiepiscopus submurmurare presumpsit, coram nobis in ecclesia Domini Saluatoris Lateranensis, uidelicet patriarchio, synodum celebrantibus priuilegiis apostolice sedis, conuictus, se peccasse confessus est. Unde tam sibi quam suis successoribus apostolica auctoritate sub districti anathematis uinculo interdicimus ut nullam ulterius inde audeant assumere questionem, uel contra prefatum uenerabilem locum litem promouere, sed remota et propulsata qualibet oppressione ecclesiasticarum uel secularium personarum, sicut hactenus mansit a presenti quinta indictione, hoc nostro priuilegio in perpetuum quietus et liber ad seruitium et gloriam Dei maneat, sub defensione et iure sancte Romane et apostolice sedis cum suis omnibus.

Ex quibus summatim et generaliter omnibus hec nominatim et specialiter tantum istic digessimus: in primis, monasterium Domini Saluatoris positum ad pedem ipsius montis, atque monasterium sancte Dei Genitricis et uirginis Marie qui uocatur Plumbarolo, seu et castellum Sancti Petri ad pedem ipsius montis, quod ab antiquis dictum est Castrum Cassinum; nec non et castellum Sancti Angeli, castellum qui uocatur Piniatari, castellum Sancti  Giorgii et Sancti Apollinaris, Sancti Ambrosii et Sancti Andree, et castellum qui uocatur uallis Frigida, castellum qui dicitur Bantra, et Sancti Petri Inflia, et Sancti uictoris Torocolum, et Ceruarum, et Sancte Helie, et uallis Rotunda Rocca de Bantra, cum omnibus suis pertinentiis, castellum qui dicitur Saraceniscus, et Sancti Stephani, et castellum qui dicitur Serame, et castellum qui uocatur Fratte, quos commutastis a Riccardo principe, et castellum qui uocatur Mortula, cum ipsa curta que uocatur Casa Fortini, et monasterium Sancti Saluatoris qui uocatur Cueuruzzu, cum omnibus suis pertinentiis; in comitatu Aquinense cellam Sancti Gregorii, Sancti Mauricii, et Sancti Nicolai in Pica S. Angeline cannuccio, Sancte  Marie, in uerule, et Sancti Petri in Ateleto; in lucca cellam Sancti Georgii, prope posterulam Giurigalam, cellam Sancte Scholastice in Caieta, Sancti Stephani in Serracina, Sancte Lucie, S. Petri in curili, S. Syluestri et Sancte Lucie in Arpino, Sancti Benedicti in colle Insula, S. Germani in Sura, curtem S. Urbani in Comino, cellam S. Pauli ibidem, S Nazari, et S. ualentini, ac S. Saluatoris, cellam S. Benedicti in Benafro, et S. Nazarii, et Sancte Marie in Sale, curtem S. Benedicti Minoris ibidem, cellam in loco qui uocatur Cesoma, cellam S. Benedicti in Suessa, necnon et S. Benedicti in Capua, cum ipso Gualdo ligure et cum omnibus suis pertinentiis, cellam  S. Ioannis ancillarum Dei in eadem ciuitate; in Tusculanis cellam Sancte Agathe, et monasterium ibidem, qui uocatur Ierusalem; in Caluo cellam Sancte Marie, S. Marie in Cinola, S. Adiutoris in Alifas, Sancte Cecilie in Neapolim, ecclesiam Sancte Crucis in Amalfi, cellam S. Benedicti in Salerno, et cellam S. Laurentii ibidem, et Sancte Sophie infra ciuitatem Beneuentanam, S. Benedicti in Ascuto, Sancti Benedicti in Trani, et S. Benedicti in Baui, Sancte Marie ancillarum Dei in ciuitate Cosensia, cellam S. Benedicti in Pittinara, Sancte Marie Banze. Sancti Benedicti in marino, cellam S. Eustasii, quem sancto Benedicto obtulit Adelferius Pantasia; Sancte Marie in Barretano, S. Marie in cannete iuxta fluuium Trinium, S. Benedicti in ripa uersa cum omnibus suis pertinentiis, nec non et castellum qui uocatur Lastinianus, et alia tria castella. Que duo Trasmundus comes filius Attonis beato Benedicto obtulit, in monte Casino legali donatione, et chartarum monumentis contulit. Tertium autem castellum Frisam, quod prefati Trasmundi . . . . pro anima sua, consentiente uiro suo, S. Benedicto obtulit, Sancta Turta ibidem, cellam Sancti Focati in Alanino, S. Giorgii in Termule, cellam S. Liberatoris in marchia cum omnibus suis pertinentiis, S. Saluatoris in Tabe, Sancte Scholastice in Piune, S. Martini in Salino, S. Nicolai in Apruzo, S. Angeli in Morano cum omnibus cellis suis, sanctorum septem fratrum, S. Laurentii, et S. Benedicti in Trunto, S. Apollinaris in Firmo, S. Benedicti in  Tisino, et Sancte Marie in Arbosia, cellam S. Benedicti in Marsi, et sanctorum Cosme et Damiani, et Sancte Marie in cellis, S. Benedicti in Pomperano, et S. Petri in Morino, cellam S. Angeli, in ualle regia, cum castellis, et omnibus suis pertinentiis.

His igitur et omnibus que prefato cenobio iuste pertinent nunc, et que in futuro iuste pertinebunt, sub tutela et Romana libertate hoc priuilegio perpetualiter ad temporalem seruorum Dei, presentium scilicet atque futurorum, quietem, statutis atque firmatis, apostolica censura, sub interpositione districti anathematis et diuini contestatione iudicii interminamus omnibus, tam presentibus quam futuris, cuiuscunque officii, seu quelibet parua aut  magna persona, quibuscunque rebus uel personis prefato monasterio iuste pertinentibus aliquam uiolentiam inferat, aut calumniosus existat uel incumbat. Insuper quia . . . secundum preceptum regule almi Patris Benedicti, estiuis et hiemalibus temporibus prefixus est, auctoritate apostolica concedimus ut liceat fratribus signum pulsare in omnibus cellis eiusdem monasterii, tam ad diurnas quam ad nocturnas horas, quandocunque uoluerint. Liceat quoque ipsius monasterii et cellarum eius fratribus clericum cuiuscunque ordinis, de quocunque episcopatu fuerit, secundum traditionem sanctorum Patrum suscipere eum in rebus suis ad conuersandum, et monachicum habitum suscipiendum  absque interdictione quorumlibet episcoporum, et liceat eisdem subiectos monasteriis eorum iudicare, tam monachos quam et sanctimoniales feminas, absque prohibitione et contradictione cuiuslibet secularis potestatis, seu ecclesiastice. Ad hec liceat uobis sacrum chrisma et ecclesiasticos ordines, et altarium consecrationes ab episcopo quolibet canonice promoto accipere, et christianissimum  in ecclesiis uestris agere per clericos uestros, et hymnum angelicum per dies Dominicos et festiuitates ad missarum solemnia rite decantare, et nullus episcopus presumat in iamdicto monasterio, uel in ecclesiis sibi subiectis sacerdotem excommunicare, uel ad synodum prouocare, aut abbates et monachos earumdem ecclesiarum.

 Porro cupientes consulere monastice religioni, que peccatis exigentibus passim deprauatur, te, tantummodo diebus uite tue, uicarium nobis ad correctionem omnium monasteriorum, et monachorum, seu monacharum ab ipso fluuio Piscaria sicut influit in mare, scilicet per totam Campaniam, principatum quoque et Apuliam atque Calabriam assumere decreuimus, ita ut capitulum in eis habeas, et uice nostra indisciplinatos cum adiutorio episcoporum, ad quos monasteria ipsa pertinent, corrigas, et que sunt emendanda, si potueris, secundum Deum emendes, aut apostolice sedis pontifici renunties, ad perpetuam anime nostre mercedem, et monastice religionis emendationem et conseruationem. Pariter quoque honorificentiam et gratiam . . . . . . . . . . . . . . . . . per  te religiosum et prudentissimum illius successorem. Si quis uero, quod non optamus, huius nostri priuilegii decretalem paginam temerario ausu in aliquo infringere tentauerit, eterne maledictionis innodatum uinculis se nouerit, et perpetua supplicia luiturum cum diabolo et angelis eius, nisi forte prius resipiscens satisfecerit. At qui pietatis intuitu ipsius priuilegii deuotus obseruator exstiterit, interuentu almi Patris Benedicti, perfectorumque sequacium sociorum eius sempiterne benedictioni particeps, et paradisi beatus possessor efficiatur.

Scriptum per manus Octauiani, scriniarii et notarii sacri palatii. EXALTAuIT ME DEUS IN uIRTUTE BRACHII SUI. MAGNUS DOMINUS NOSTER, ET MAGNA uIRTUS EIUS.

 Bene ualete. Ego Bonifacius Albanensis episcopus subscripsi. Ego Petrus peccator Ostiensis episc. SS. Ego Ildeprandus sancte Romane Ecclesie qualicunque archidiaconus SS. Ego Hubaldus Sabinensis episcop. SS. Stephanus uocatus cardinalis SS. Ego Ioannes qui et minutus cardinalis de titulo Sancte Marie trans Tiberim SS. Ego Leopertus Prenestinus episc. subscripsi.

Datum Laterani sexto Idus maii per manum Petri S. Rom. Ecclesie subdiaconi, atque uice domni Annonis Coloniensis archiepiscopi bibliothecarii, anno sexto pontificatus domni Alexandri pape secundi; ab Incarnatione uero Domini millesimo sexagesimo septimo, indictione u.



L. Alexander II Parthenonem S. Petri Florentinum confirmat. 
[UGHELLI, Italia sacra, III, 76.]


ALEXANDER episcopus, seruus seruorum Dei, carissimo fratri PETRO Florentino episcopo, suisque successoribu

Pia postulatio uoluntatis affectu debet prosequente compleri, quatenus et deuotius et sincerius laudabiliter innotescat, et utilitas postulata uires indubitanter assumat. Et quia fraternitas tua insinuauit sancte apostolice sedi se, ad communem sanctimonialium usum, in ecclesia Sancti Petri, sita in suburbio Florentine ciuitatis, monasterium constituisse,  et prediorum tam a te quam etiam a quadam religiosa femina, nomine Gisla, nonnulla beneficia eidem ecclesie collata esse, non solum deuotionis tue studium laudamus, sed ordinationis tue constitutionem, quam interim per donationis paginam eidem ecclesie fecisti, auctoritatis apostolice priuilegio confirmamus atque in perpetuum ratum firmumque fore corroboramus, et iam prefate ecclesie, tum ea que nunc iuste tenet, queque a prenominata matrona collata sunt, quam que ab eadem seu ceteris in futurum iuste conferenda sunt fidelibus. Sub diuini igitur iudicis obtestatione statuimus ut neque rex, neque dux, marchio, comes, uicecomes, sed neque episcopus, aut aliqua preditus dignitate,  postremo nulla magna paruaque persona sub cuiuslibet cause et occasionis specie huius nostre apostolice sanctionis decretum infringere, seu ea que iam iuste collata sunt, queque in futurum sunt iuste conferenda, aliquo modo ac studio minuere uel auferre presumat. Quod si aliquis temerario ausu hanc confirmationis nostre paginam uiolare presumpserit, et admonitus a te seu a successoribus tuis emendare contempserit, auctoritate beatorum apostolorum Petri et Pauli sciat se excommunicatum et pena centum librarum auri mulctandum; at uero qui obseruator exstiterit, repleatur abundantia apostolice benedictionis.

Datum Laterani, XI Kal. Iunii, per manum Petri, sancte Romane Ecclesie subdiaconi et bibliothecarii,  anno sexto pontificatus, domini Alexandri pape secundi, ab Incarnatione uero Domini 1067, indict. u.



LI. Alexandri II priuilegium pro monasterio SS. Dionysii, Rustici et Eleutherii Remensis. 
[MARLOT, Metropol. Rom. II, 142.]

ALEXANDER episcopus, seruus seruorum Dei, preposito ecclesie sanctorum martyrum Dionysii, Rustici et Eleutherii, Remis site, dilecto filio, suisque successoribus in perpetuum.

Pie postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitantes  assumat. Proinde iuxta petitionem confratris nostri Geruasii, uenerabilis Remensis archiepiscopi, ecclesie beatorum martyrum Dionysii, Rustici et Eleuterii, que a prefato Geruasio archiepiscopo et edificiis et munificentiis recuperata  huiusmodi priuilegium presenti auctoritatis nostre decreto indulgemus, concedimus, atque firmamus, statuentes nullum regum, nullumque antistitum, nullum quacunque preditum dignitate, uel quemquam alium de his que eidem ecclesie a prefato Geruasio archiepiscopo uel ab aliis fidelibus iam donata sunt et in futurum fuerint collata, sub cuiuslibet cause, occasionisque specie minuere uel auferre, suis usibus applicare uel aliis piis causis  pro sue malitie excusatione concedere, sed cuncta que oblata sunt, uel offerri contigerit, tam a te quam ab eis qui in tuo officio locoque successerint, a tempore presenti illibata et sine inquietudine aliqua possidere, eorum tamen usibus pro quorum sustentatione gubernationeque concessa sunt modis omnibus profutura.

Item constituimus ut, obeunte te, uel post te, aliquo eiusdem ecclesie preposito, non alius ibi quacunque obreptionis astutia ordinetur, nisi quem Remensis archiepiscopus cum omni assensu eiusdem ecclesie canonicorum secundum Dei timorem elegerit ac prouiderit ordinandum. Hoc quoque capitulo presenti subiungimus; ut locum auaritie secludamus, nullus de regibus, nullus de sacerdotibus,  uel quicunque alius per se suppositamque personam, de ordinatione eiusdem prepositi uel quibuscunque causis ad ecclesiam ipsam pertinentibus, audeat in auro uel in alia qualibet commodi specie quidquam, neque idem prepositus ordinationis sue causa dare presumat, ne hac occasione ea que fidelibus piis locis offeruntur, aut iam oblata sunt, consumantur.

Et quoniam multe occasiones in deceptione religiosarum personarum a prauis hominibus exquiruntur, prepositum predicte ecclesie nullo modo priuandum deponendumque esse censemus, nisi specialiter causa criminis exigente. Unde necesse est ut, si qua contra eum huiusmodi querela surrexerit,  non solus archiepiscopus Remensis causam examinet, sed, adhibitis sibi aliis episcopis suis, subtili hoc inuestigatione perquirat, quatenus, cunctis concorditer iudicantibus, canonice districtionis censura aut reum facere aut innocentem possit absoluere.

Quoties tamen prepositus predicte ecclesie episcoporum preiudicio se grauari preuiderit, apostolicam sedem liber appellet, uel cum pro huiusmodi preiudicio uel pro utilitate Ecclesie sue ad Romanum pontificem uenire uoluerit, ei modis omnibus liceat. Hec ergo omnia, que huiusmodi decreti preceptiue nostri pagina continet, tam tibi quam cunctis qui in eo in quo es ordine locoque successerint, uel eis quorum interesse poterint, in perpetuum seruandum decernimus. Si quis uero regum, sacerdotum,  iudicum ac secularium personarum hanc nostre constitutionis paginam agnoscens, contra eam uenire tentauerit, potestatis, honorisque sui dignitate careat, reumque se diuino iudicio existere de perpetrata . . . . . cognoscat, et nisi ea que ab illo male ablata sunt restituerit, uel digna penitentia illicita deterserit, a sacratissimo corpore et sanguine Dei Redemptoris nostri Iesu Christi alienus fiat, atque in eterno examine districte ultioni subiaceat; cunctis autem eidem loco iura seruantibus sit pax Domini nostri Iesu Christi quatenus et hic fructum bone actionis recipiat, et apud districtum iudicem premia eterne pacis inueniat. Scriptum per manus Octauiani, scrinii et notarii sancte Romane sedis apostolice

 Datum Lugduni, Nonis Iulii, pontificatus nostri anno quarto . . . . .



LII. Priuilegium D. Alexandri pape II pro monasterio S. Nicasii Remensis. 
[uARIN, Archiues adm. de la uille de Reims, tom. I, p. 213.]

ALEXANDER episcopus, seruus seruorum Dei, abbati monasterii Sancti Nicasii martyris, siue Beati Agricole in Remensi territorio siti, dilecto filio suisque successoribus in perpetuum.

Pia postulatio uoluntatis effectu debet prosequente compleri, quatenus et deuotionis sinceritas laudabiliter enitescat, et utilitas postulata uires indubitanter  assumat. Proinde iuxta petitionem confratris nostri Geruasii uenerabilis Remensis archiepiscopi, monasterio beati Nicasii . . . . siue Sancti Agricole, quod olim a Iouino prefecto edificatum, nunc autem a predicto Geruasio est recuperatum, cui sub regula beati Benedicti preesse dignosceris, huiusmodi priuilegium presenti auctoritatis nostre decreto indulgemus, concedimus atque firmamus, statuentes nullum regum, nullum antistitum, nullum qualibet preditum dignitate, uel quemque alium, de his que eidem monasterio a prefato Geruasio archiepiscopo, uel ab aliis fidelibus iam donata sunt, uel in futurum a quibuslibet aliis de proprio iure fuerint collata, sub cuiuslibet causa uel occasionis  specie, minuere uel auferre, siue suis usibus applicare uel aliis quasi piis causis pro sue auaritie excusatione concedere; sed cuncta que ibi oblata sunt, uel offerri contigerit tam a te quam ab eis qui in tuo officio locoque successerint, a presenti tempore, illibata ac sine inquietudine aliqua possideri; eorum tamen usibus pro quorum substentatione gubernationeque concessa sunt, modis omnibus profutura. Item constituimus ut obeunte te et post te aliquo eiusdem monasterii abbate, non alius ibi quacunque obreptionis astutia ordinetur, nisi quem Remensis archiepiscopus, cum communi consensu eiusdem cenobii monachorum, secundum Dei timorem elegerit, aut preuiderit ordinandum. Hoc quoque capitulo presenti subiungimus, ut locum auaritie  recludamus, nullum de regibus, nullum de sacerdotibus, uel quemcunque alium per se, suppositamue personam, de ordinatione eiusdem abbatis, uel quibuscunque causis ad ecclesiam istam pertinentibus, aut de re in auro, uel in alia qualibet commodi specie quidquam accipere, neque eumdem abbatem ordinationis sine causa dare presumere, ne in hac occasione ea que a fidelibus piis locis offeruntur, aut iam oblata sunt, consumantur. Et cum multe occasiones in deceptione religiosarum personarum a prauis hominibus exquiruntur, abbatem predicti monasterii nullo modo priuandum deponendumque esse censemus, nisi specialiter causa criminis exigente. Unde necesse est ut si qua contra eum huiusmodi querela surrexerit, non solus archiepiscopus  Remensis causam examinet, sed adhibitis sibi aliis episcopis suis, subtili hoc inuestigatione perquirat, quatenus cunctis concorditer iudicantibus, canonice districtionis censura aut reum punire, aut innocentem possit absoluere. Quoties tamen prenominati monasterii abbas episcoporum preiudicio se grauari preuiderit, apostolicam sedem libere appellet; uel cum pro huiusmodi preiudicio, uel pro utilitate monasterii sui, ad Romanum pontificem uenire uoluerit, ei modis omnibus liceat. Hec igitur omnia que huius precepti decretique nostri pagina continet, tam ibi quam cunctis qui in eo loco in quo es, ordine locorum successerint, uel eis quorum interesse potuerit, in perpetuum seruanda decernimus. Si quis uero regum, sacerdotum  aut secularium personarum, hanc constitutionis nostre paginam agnoscens, contra eam uenire tentauerit, potestatis honorisque sui dignitate careat, reumque se a diuino iudicio existere de perpetrata iniquitate agnoscat; et nisi ea que ab illo sunt male oblata restituerit, uel digna penitentia illicite acta deleuerit, a sacratissimo corpore et sanguine Dei Domini redemptoris nostri Iesu Christi alienus fiat, atque in eterno examine districte ultioni subiaceat. Cunctis autem eidem loco iusta seruantibus sit pax Domini . . . . . Quatenus fructum bone actionis recipiant, et apud districtum Iudicem premia eterne pacis inueniant.

Scriptum per manus Octauiani, scriniarii et notarii  sacri palatii.



LIII. Alexandri II pape priuilegium pro monasterio S. Syluestri Nonantulani. 
[TIRABOSCHI, Storia della augusta badiadi Nonantola, tom. II, p. 196, ex autographo in arch. Nonant.]

ALEXANDER episcopus, seruus seruorum Dei, LANDULFO, uenerabili abbati monasterii Sancti Syluestri apud Nonantulam constituti, suisque successoribus, necnon uniuerse congregationi sub eodem eterno regi militanti perpetuam in Domino salutem.

Quemcunque ad laudem Redemptoris nostri Domini Iesu Christi pertinere et ad stabilitatem uenerabilium locorum respicere noscuntur cum magne  sollicitudinis studio conuenit nos apostolica et rationabili censura procurare, quatenus ex hoc iuges eidem propitiatori nostro carminum persoluantur laudes, et nobis, qui licet immeriti diuina tamen gratia proueniente apostolici regiminis curam gerimus, opima in sidereis arcibus remunerationis premia concedantur. Igitur quia religio tua, dilectissime fili Landulphe uenerabilis abba, postulauit a nobis, quatenus monasterium Sancti Syluestri, cui Deo auctore preesse dignosceris, apostolice auctoritatis iuxta formam antecessorum nostrorum priuilegio muniremus, iuste petitioni tue libenter annuimus. Cum enim in Mediolanensi Ecclesia, naturali uidelicet matre nostra, unicam et specialem ab ipso primeue etatis tyrocinio caritatem inuicem  seruauerimus, multo nunc uigilantius eamdem tibi conuenit nos caritatem impendere, quam non solum in nostra sed etiam sancte Romane Ecclesie fidelitate constat ardenti desiderio excreuisse. Nos itaque inclinati deuotionis tue precibus eidem uenerabili monasterio eiusque abbatibus qui pro tempore fuerint auctoritate beati apostoli, cui a Domino Deo tradita est potestas et interpellandi ac soluendi, firmissimam stabilitatem nostre censure apostolice concedimus, confirmantes et promulgantes uestrum uenerabile monasterium massas, fundos, casales, cortes, castella, casas atque familias, seruos . . . . . les simulque reliquis rebus et possessionibus, frugibus, decimationibus, aquimolis, oliuetis, et  quidquid in quibuscunque locis habere, uel tenere uidetur, et ex hoc nunc legaliter ei donatum siue datum fuerit, aut quolibet modo iuste euenerit, tenere et possidere sine qualibet controuersia perpetuis temporibus ualeat; et nulli unquam liceat regum, episcoporum, ducum uel aliorum magne parueque persone, in predicto uenerabili monasterio uel in eis, que eidem monasterio pertinere noscuntur, quocunque modo incumbere, uel inuasionem facere . . . . . quispiam sacerdotum ibidem presumat missarum solemnia celebrare, nisi ab abbate uel congregatione loci fuerit inuitatus, et neque episcopus, neque abbas aliquis, comes, seu uicecomes, uel quelibet magna paruaque persona in prefato monasterio uel in eius cellis, uel ecclesiis mansiones  facere uel expensas repetere aut aliquid per potestatem seruitium preter peregrini et legitimi hospites, et neque colloquium qualecunque aut placitum in ipso monasterio, aut in eius prenominatis cellis tenere quis audeat nisi abbate fuerit inuitatus. Quatenus hoc quod ad laudem Dei et stabilitatem predicti monasterii statuimus firma stabilitate permaneat. Interdicentes omnino episcopo Mutinensi, in cuius parochia esse uidetur predictum monasterium constitutum, ut nichil contra tenorem presentis decreti pia postulatione indulti quidquam attentet . . . neque aliquando . . . baptismales ecclesias sibi uindicet, neque ipse suique successores presumant prohibita contingere, sed neque missarum  solemnia ibidem persoluere presumant nisi ab abbate suprascripti monasterii fuerit inuitatus, neque ordinationem sacerdotum, abbatum, episcoporum in prefato monasterio uel eius iure quod nunc habet aut suo clero agere audeat, nisi, ut prelatum est, ab abbate fuerit euocatus. Chrisma igitur uel quidquid ad sacra mysteria petinet, si a parte uestra . . . . . a quibuscunque prouiderit presulibus, concedimus . . . . . Sed neque decimas usquam dare concedimus nisi ecclesiis supradicti uenerabilis monasterii ad nostram . . . . . . . . . . . . . . Sed et hoc statuimus et inuiolabili sanctione de apostolica auctoritate firmamus, ut nullus aliquando in predicto monasterio de aliis monasteriis seu quibuscunque ecclesiis in quibus. . . . . . .  . . . . . . . . defunctus fuerit, de propria semper congregatione eligatur abbas, si ibi idoneus inuentus fuerit; qui ab omnium monachorum consensu ibi constituatur ad augmentum et. . . . . . . . . . . . . . . . . . nichilominus omnibus . . . . . . . . . interdictione prohibemus aliquam scripturam uel confirmationem de predicti monasterii rebus uel de prenominata abbatia quoquo ingenio contra hoc nostrum preceptum petere, si que igitur scriptura uel petitio impetrata fuerit aut in reliquo apparuerit, has irritas esse uacuasque omni robore iubemus. Si quis preterea, quod non credimus, presumpserit hoc nostri apostolici priuilegii statum in aliquo transgredi aut contemnere, sciat se auctoritate beatorum Petri et Pauli apostolorum  principum . . . . . . . . . . . . . . . . . . . . . . . . . . . . . . . . . . . atque Iuda traditore Domini nostri Iesu Christi eterni incendii suppliciis deputatus, a regno Dei penitus segregatus . . . . . . . . . . ad dignam satisfactionem . . . . . . . . . . . . . . . seruatus et . . . . . . . . . . . . misericordissimo Domino nostro benedictionis gratiam et uitam perpetuam consequatur.

Datum Luce uII Idus Iulii, per manus Petri sancte Romane Ecclesie subdiaconi ac bibliothecarii, anno uII pontificatus domni Alexandri pape secundi, uidelicet anno Dominice Incarnationis millesimo sexagesimo septimo, indictione quinta  .


 SIGILLUM AuULSUM.



LIu. Alexander II Ecclesie Salernitane bona, a Guillelmo filio Tancredi, in »episcoporum, et abbatum, et aliorum fidelium conuentu« restituta, confirmat. 
[MANSI Concil. XIX, 1063.]

ALEXANDER episcopus, seruus seruorum Dei.

 Notum sit omnibus sancte Ecclesie filiis quoniam in synodo, que sexto pontificatus nostri anno apud Melphim in ecclesia B. Petri apostolorum principis, que est eiusdem ciuitatis sedes episcopatus, presidentibus nobis, et aliis cepiscopis et abbatibus, die Kalendarum Augustarum celebrata est, confrater noster Alphonsus S. Salernitane Ecclesie archiepiscopus de hereditatibus eidem Ecclesie pertinentibus, quas Guillelmus filius Tancrede et milites sui inuaserant, querimoniam fecit. Unde eum a nobis hac de ratione uocatum, ut que uiolenter inuaserat iuste eidem Ecclesie redderet, paterna caritate monuimus; sed quia in contumacia sua perdurans obedire nobis et tanto conuentui noluit, iudicio totius sacri concilii eum et fautores suos a liminibus  sancte Ecclesie sequestrauimus, et anathematis uinculo, quousque resipisceret, innodauimus: sed postea inspirante sibi illo, qui neminem uult perire , ad penitentiam et ad emendationem, cum Salerni essemus, ante nostram presentiam cum militibus suis humiliter uenit. Quapropter episcoporum, et abbatum, et aliorum fidelium congregato conuentu, inter quos fuerunt Ioannes Tusculanensis episcopus cardinalis, et Ildebrandus S. R. E. archidiaconus, et Ambrosius Terracinensis episcopus, et Balduinus Melphis episcopus, et Stephanus Troianus episcopus, et Ingilbertus Tuscensis episcopus, et Gisulfus Salernitanus princeps cum fratribus suis Guidone et Ioanne, Robertus dux, et Rogerius comes frater eius, et alii plures Longobardi et Nortmanni,  idem Guillelmus, et Girmondus filius Gimundi, qui dicitur de Mulsi miles, eius hereditarius S. Salernitane Ecclesie nominatim curtem S. Petri Dataro, et curtem S. uiti de Siler, que sunt iuxta eumdem fluuium, et ecclesiam S. Michelis archangeli, que sita est in crypta montis, qui dicitur Aureus, cum omnibus hominibus et pertinentiis suis, et res de lacu maiore cum toto ipso lacu, et res de Tusciano, et de Lama, et de Riuoalto, et de Asa, et de Pecentino, et Iufuni, et Salsanicum, et Forino, et Anguillario, et Prato, et omnes alias res ipsi matri ecclesie, et ceteris Ecclesiis Salernitanis pertinentes sub nomine fidei, quam Deo et S. Petro debebant, in manu uestra refutauerunt atque dimiserunt.  et se confirmauerunt esse sub anathemate, si eas amplius presumerent inuadere. Inde nos omnibus supradictis coram astantibus episcoporum iudicio, et laudatione Longobardorum, et Nortmannorum, qui intererant, S. Salernitane Ecclesie, et per eam tibi, confrater Alfane Salernitane archiepiscope, successoribusque tuis supradictas res et hereditates  stabiliuimus, concessimus, et in perpetuum confirmamus, et deinceps saluo tuo, successorumque tuorum uigore earum inuasores, et depredatores, et persecutores perpetuo anathematis uinculo religamus. Si quis uero contra huius nostre preceptionis scriptum temere agere presumpserit, aut fautor exstiterit, sciat se auctoritate B. Petri apostolorum principis et nostra, a regno Dei alienatum, atque cum Iuda traditore Domini in eternum damnatum. Qui autem huius nostre concessionis et confirmationis constitutionem obseruauerit deuotus, a sancta et indiuidua Trinitate benedicatur, et eterni regni interuenientibus Dei genitrice Maria et B. Mattheo apostolo et Euangelista, quorum causam adiuuerit, particeps effici mereatur, etc.

 Ego Alexander, solius Dei misericordia, licet indignus S. R. et apostolice Ecclesie episcopus, in hac constitutionis pagina ad confirmandum uolens subscripsi.

Ego Ioannes, Tusculanensis episcopus, me adfuisse testificans subscripsi.

Ego Hugo, Ydruntinus archiepiscopus, me adfuisse testificans subscripsi.

Ego Ambrosius, Terracine episcopus, subscripsi.

Ego Hildebrandus, S. R. E. diaconus, subscripsi.



Lu. Alexander II Ecclesie Salernitane iura possessionesque, Alphani archiepiscopi rogatu, confirmat. 
[UGHELLI Italia sacra, uII, 382.]


ALEXANDER episcopus, seruus seruorum Dei, Sancte Salernitane ecclesie, que beate et gloriose semper uirginis Dei genitricis Marie, ubi etiam apostoli gloriosum Matthei et euangeliste corpus, cum beatis martyribus Fortunato, Gaio et Anthes, requiescit, et per eam confratri ALFANO eiusdem Ecclesie archiepiscopo, suisque successoribus in perpetuum.

Ex consideratione pastoralis cure quam ex administratione apostolice sedis gerimus cum Deo auctore, sicut indigni, decernimus omnium que sunt Ecclesiarum prouectui inuigilare ac iustis fidelium postulationibus equitatis assensum prebere,  necessario compellimur uiscera deserere, ne Dominico gregi debite consolationis suffragium uideamur subtrahere. Unde, carissime frater Alfane archiepiscope, quia deuotio tua, honestis moribus fulta, postulare studuit quatenus statuta et priuilegia que sanctissimi predecessores nostri apostolica auctoritate Salernitane ecclesie tuisque predecessoribus sanxerunt, nos tibi tuisque successoribus firmaremus, tuis precibus, que a iustitia discrepare non uidentur, libentissime annuimus. Qua de re huius nostri priuilegii authentica constitutione concedimus et confirmamus tibi totam ex integro Salernitanam ecclesiam, que est archiepiscopalis sedes infra urbis menia constituta, cum omnibus que sibi pertinent, tam hereditario quam parochiali iure, sicut illam  integram habuere et tenuere predecessores tui episcopi et archiepiscopi, ita ut tui iuris tueque potestatis quidquid ad ecclesiasticum et episcopale pertinet officium, tam intra Salernum quam per omnem Salernitanam parochiam, canonica dispensatione requirere, et ordine, et canonicis ecclesiis diuersorum ordinum clericos, seruitium Dei prouehere et ordinare, in monasteriis quoque et abbatiis, abbates prouidere, et benedicere, et Dei seruitio et utilitati semper consulere, ut omnia fiant fautore Deo ad incrementum sancte Ecclesie. Archiepiscopalis etiam magisterii predecessoribus tuis apostolica auctoritate concessum fraternitati tue confirmamus, ut liceat te intra scriptam prouinciam, episcopos iuxta sacrorum canonum statuta  congruis in locis ordinare, et quecunque metropolitanis sanctorum Patrum statuta attribuunt, tibi concedimus licere; ad hec etiam apostolice auctoritatis sanctione confirmamus tibi, tuisque successoribus, quecunque predecessores nostri, imperatores, reges, principes, uel quicunque fideles sancte Salernitane ecclesie contulere, et ea que Gisulfus fidelis noster, qui nunc Salerni clare principatur, liberali munificentia contulit et collaturus est. Nominatim autem dicimus, ecclesiam sancti martyris uiti, que constructa est iuxta plateam que dicitur ad portam Elini, cum omnibus suis pertinentiis, quam Landimorius filius Ademarti scripto iam dicte ecclesie obtulit, et ecclesiam Sancti Gramatii cum suis  pertinentiis, et casas illas que sunt iuxta eamdem Ecclesiam, quas Malfrit, et Adelfrit tuo episcopio obtulerunt; sed et monasterium Sancti uiti, quod constructum est iuxta Salernum prope littus maris, cum suis pertinentiis, quod ecclesia tibi commissa a predicto Gisulfo Principe commutationis ordine recepit; terras quoque et partes, pro quibus super Troytium de Rota, pro tuo episcopio, et ceteris Salernitanis ecclesiis interpellasti quod inuasas detineret. Unde eum Salerni nolentem iustitiam facere excommunicauimus; quas, postea resipiscens, Capue in nostram manum legaliter reddidit, uidelicet quecunque uno anno, priusquam ipse Rotam intraret; et Salernitane ecclesie tenebant, que iuris tue ecclesie  fuere tibi tuisque successoribus reddimus, et confirmamus et per te ceteris ecclesiis tua . . . Castellum quoque Olibani et cryptam S. Angeli, que dicitur Montis Aurei, cum omnibus eorum pertinentiis, et cuncta que Wilelmus filius Tancrede, et Wimundus miles tuus in nostram manum reddidere. Et uniuersa que predicta Salernitana ecclesia iuste et legaliter habuit, uel qualicunque contractu acquisitura est, tibi tueque fraternitati ecclesie commisse concedimus et confirmamus, et in perpetuum stabilimus, tam ea que ecclesiastici regiminis sunt quam que hereditate iuris, contestantes, sub protestatione anathematis, ut nullus unquam alicuius dignitatis uel potestatis homo audere temerario ausu aliquam uiolentiam tibi tueque ecclesie inferre, uel iustitiam  aut dignitatem minuere, saluo in omnibus apostolice sedis priuilegio. Si quis uero contra huius nostre constitutionis priuilegium, uilipendens apostolica statuta, temere agere presumpserit, aut presumentibus fautor exstiterit, iudicio sancti Spiritus sciat se, auctoritate beati Petri apostolorum principis et nostra, anathematis uinculo innodatum, et ut transgressorem terminorum, quos sancti Patres nostri posuerunt, cum diabolo et trangressoribus angelis, canonica traditione, eternis suppliciis deputatum. Obseruantibus autem et deuotis gratia et benedictio a Domino Deo nostro multiplicentur, et intercedente beata Dei genitrice Maria, et beato Mattheo apostolo et euangelista, eterni regni participes effici mereantur. N. eN. BES.

 Datum Capue, Iu Id. Octobris, per manus Speri sancte Romane Ecclesie subdiaconi et bibliothecarii, anno uII pontificatus domni Alexandri pape II, indict. uII.



LuI. Alexandri II epistola ad Ioannem Abrincensem episcopum. 
[Acta archiep. Rotom. apud MABILL. Analect. nou. edit. 224.]

ALEXANDER episcopus, seruus seruorum Dei, IOANNI Abricensium uenerabili episcopo, salutem et apostolicam benedictionem.

Destituta Rothomagensi Ecclesia pastore, comperimus  Sedunensis episcopi et Lanfranci abbatis relatione te ex electione principis tui dilectissimi filii nostri Guillelmi regis Anglorum, ob uite et morum probitatem, ad maiorem sedem promouendum, si ex auctoritate sedis apostolice fuerit assensus, cui Deo auctore presidemus. Nos igitur moti illorum precibus, ob salutem illius Ecclesie et omnium in tuis partibus, uolumus atque dilectioni tue apostolica auctoritate precipimus ut quod diuina dispensatio de te prouidit non contradicas, et electioni te obedientem exhibeas. Admonemus itaque fraternitatem dulcedinis tue, ut si in modico fuisti fidelis, in maiori bene operari non desinas, populum diuini uerbi pabulo reficias, ut merearis audire illam benignam uocem Domini dicentis: Euge,  serue bone et fidelis, quia super pauca fuisti fidelis, supra multa te constituam. De cetero secretiorem animi nostri uoluntatem planius audies per nostrorum legatorum ueridicam relationem.



LuII. Alexander II monasterium S. Stephani Cadomense tuendum suscipit priuilegiisque ornat, Lanfranco abbate petente. 
[LANFRANCI Opp. pag. 27.]

ALEXANDER episcopus, seruus seruorum Dei, dilecto in Christo filio LANFRANCO abbati, suisque successoribus regulariter promouendis in perpetuum.

 Quisquis diuina inspiratione compunctus, relictis seculi huius actionibus, ad Deum conuerti festinat, ita cum caritate ab apostolica sede, cui licet indigni presidemus, suscipiendus est et blandis per omnia consolationibus refouendus ut in ea quam elegit, Deo adiuuante, delectetur conuersatione persistere, et quod semel cepit usque in finem irreprehensibiliter ualeat exhibere. Unde quia, carissime fili Lanfrance abbas, in tantam te excreuisse religionem cognoscimus ut non solum de propria salute studiosus existeres, uerum etiam communem uitame ligentibus monasterium construeres ac forma religionis prouideres, inclinati precibus tuis monasterium tuum, quod in honorem beati protomartyris Stephani a glorioso Willelmo principe Normannorum,  ac uictoriosissimo rege Anglorum, Cadomi construitur ac largitate possessionis ditatur, sub tutela et defensione sancte sedis apostolice recipimus, statuentes nullum, ecclesiastica seu seculari preditum dignitate, in rebus uel dispositione eiusdem monasterii aliquam habere potestatem, sed omne ius ipsius monasterii ad sollicitudinis tue tuorumque successorum studium decernimus pertinere. Qui nimirum si alicuius episcopi molestia pregrauatus tu, uel successores tui fueritis, sanctamque apostolicam sedem appellaueritis, nulli ulterius episcoporum liceat contra uos litem prouocare, donec causa uestra ante papam deferatur, eiusque iudicio diffiniatur; et hac presentis priuilegii  nostri pagina statuimus ut Baiocensis episcopus, pre qualibet abbatis uel monachorum culpa, prefatum monasterium non presumat excommunicare, uel diuinum in eo officium prohibere. Quod si abbas uel congregatio ordini et professionibus suis contraria gesserit, et abbas uel se uel monachos suos regulariter emendare neglexerit, Baiocensis episcopus secreto atque amicabili colloquio ut se uel subiectos suos corrigat admoneat. Porro si paterne admonitioni obedire contumacia pertinaci contempserit, non quidem eum Baiocensis episcopus ad sue Ecclesie synodum conuocet, sed rem ad Rothomagensem archiepiscopum, seu ad totius prouincie uniuersale concilium perferat, ut eorum consilio, auctoritate, diffinitione, audiat, discat, accipiat quid  agi siue statui de eo oporteat; sententia tamen de capitalibus apostolice sedi reseruata. Ad quem Baiocensem episcopum nichil aliud ipsius monasterii pertinere decernimus, nisi abbatis et ceterorum qui ibidem sunt promouendi ordinationes, sacri chrismatis donum, et ecclesiarum dedicationes, laicorum, qui criminalia peccata incurrerint, consilia et penitentiarum iniunctiones. Si uero prenominatum Baiocensem episcopum claruerit esse Simoniacum, uel ab apostolica sede excommunicatum, uel si ipse episcopus alicuius malitie studio eorum ordinationes ultra spatium unius mensis distulerit, tunc liberam habeant potestatem adeundi Romanum pontificem, uel quemcunque religiosum episcopum  elegerint. Si quis igitur temerario ausu huius nostre sanctionis scriptum uiolare presumpserit, auctoritate beatorum apostolorum Petri et Pauli sciat se innodatum uinculo excommunicationis, quousque dignos penitentie fructus sancte apostolice sedi representauerit.



LuII bis. Rescriptum Alexandri pape II ad Petrum abbatem Gellonis, quo monasterium Gellonicum sub defensione sedis apostolice suscipit. 
[Gall. Christ. tom. uI, p. 274.]

ALEXANDER episcopus, seruus seruorum Dei, uenerabili abbati monasterii Sancti Saluatoris, in episcopatu  Luterensi, constituti in loco qui dicitur Gellonis, suisque successoribus canonice substituendis, perpetuam in Domino salutem.

Licet generali sollicitudine circa statum omnium Ecclesiarum inuigilare debeamus, specialius tamen eorum utilitatibus nos conuenit prouidere quorum uitam et conuersationem studio monastice religionis claret resplendere; tanto enim sancte apostolice sedis, cui, licet indigni, deseruimus, protectionem merentur, quanto interne contemplationis ardore Domino nostro Iesu Christo uicinius adherere probantur. Proinde quia deuotio uestra postulauit a nobis ut monasterium uestrum defensione nostre Romane Ecclesie muniremus, inclinati precibus  uestris idem cum omnibus iuste sibi pertinentibus sub tutela et defensione apostolice sedis recipimus, et ab omni conditione liberum et quietum esse decernimus, ita tamen ut, proprii tantummodo episcopi reuerentia seruata, nulli loco subiaceat, nisi huic sancte Romane Ecclesie; qui, uidelicet episcopus, nullum in predicto monasterii abbatem presumat ordinare, nisi quem monachi eiusdem monasterii, Deum timentes, iuxta regule beati Benedicti tenorem, elegerint, ipsum uero sine omni fraude et contradictione benedicat; a quo nimirum episcopo, si abbas uel monachi ipsius monasterii se iniuste pregrauari cognouerint, ad defendendam propriam innocentiam et episcopi infestationem corrigendam libere hanc sedem appellent.

 Confirmamus etiam prefato monasterio quidquid nunc iuste tenet, uel deinceps tenere debet, tam in cellis, ecclesiis, castellis, uillis, prediis quam etiam in ceteris rebus, mobilibus uidelicet et immobilibus, constituentes, per huius nostri priuilegii auctoritatem, ut nulla spiritualis, seu secularis persona presumat huius nostre sanctionis scriptum in totum, partemue infringere, quatenus ab omni humana perturbatione securi atque quieti omnipotenti Deo ualeant militare. Si quis igitur ausu temerario hanc nostram constitutionem uiolare presumpserit, beatorum apostolorum Petri et Pauli sciat se usque ad dignam emendationem auctoritate excommunicationis uinculo innodatum, et cum impiis et sacrilegis eternis Iehenne incendiis deputatum. At uero qui  pio intuitu custos et obseruator exstiterit, repleatur abundatia apostolice benedictionis.

Datum Laterani XIu Kal. Aprilis per manus Petri sancte Romane Ecclesie subdiaconi ac bibliothecarii, anno uII pontificatus domini Alexandri pape II.



LuIII. Alexandri II pape epistola ad Udonem Treuirensis Ecclesie archiepiscopum. 
[ERHARD, Zeidts Christ fur uaterlandische, tom. X, p. 310.]

ALEXANDER episcopus, seruus seruorum Dei, dilecto fratri nostro UDONI sancte Ecclesie Treuirensis uenerando archiepiscopo.

 Diebus uite tue. Et si pastores ouium solem geluque pro gregis sui custodia die noctuque ferre intenti sunt, ut neque ex eis aut errando pereat et ferinis laniata morsibus deficiat, et oculis semper uigilantibus circumspiciunt; quanto sudore, quanta cura debemus esse peruigiles nos, qui pastores animarum esse dicimur. Attendamus igitur ut si sacrum officium exhibere erga custodiam commissarum ouium non assumus, ne in die diuini examinis pro desidia nostra ante summum Pastorem negligentie nos reatus excruciet, unde modo honoris reuerentia inter ceteros sublimiores iudicamur. Pallium autem fraternitati tue ex more ad missarum solemnia celebranda sicut concessum est antecessoribus tuis concedimus, uidelicet ut in Natale Domini,  in Epiphania Domini, in Purificatione et in aliis festiuitatibus sancte Marie, in Palmis, in Cena Domini, in Sabbato sancto, in die Dominica Resurrectionis, in octaua Pasche, in Ascensione Domini, in Pentecoste, in natali sancti Ioannis Baptiste, in natali omnium apostolorum, in festo S. Laurentii et S. Mauritii, in festo S. Michelis et Omnium Sanctorum, et S. Martini et sanctorum uirorum, quorum corpora apud uos habentur, in Dedicatione Ecclesie, et in anniuersario tuo et quando ordines facis. Hortamur itaque caritatem tuam ut mores uite tue tanto honoris ornamento conueniant, quibus auctore Deo exempli uerbo possis esse conspicuus. uita igitur tua sit filiis tuis regula, ut si qua  corritudo  in illis deprehenditur, in ea dirigatur. Cor ergo tuum neque prospera que temporaliter blandiuntur, extollant, neque aduersa deiiciant, sed quidquid illud fuerit, uirtute patientie deuinciatur. Nullum apud te locum odia, nullum fauor indiscretus inueniat.  benedictionis tue iustique iudicii opus  uitio commaculet. Sit in te et boni patris dulcedo et iudicis pura discretio, unum quod innocenter uiuentes foueat, aliud inquietos a prauitate compescat. Misericordem te prout uirtus patitur pauperibus exhibe. Oppressis defensio tua subueniat, opprimentibus modesta ratio contradicat. Nullius faciem contra iustitiam accipias, nullum querentem iusta despicias. Custodia uite in te equitatis  excellat, ut nec diuitem potentia sua aliquid apud uos extra uiam suadeat rationis audire nec pauperem dare sua faciat humilitas desperare. Quatenus Deo miserante talis possis existere, qualem sacra sanctio precipit, dicens: Oportet episcopum irreprehensibilem esse. Sed his omnibus uti salubriter poteris, si magistram caritatem habueris, quam qui secutus fuit, a recto aliquando tramite non recedit. Ecce, frater carissime, intus multa alia ista sunt sacerdotii, ista sunt pallii, que si studiose seruaris, quod feceris accepisse ostenderis intus habebis. Crux autem ante te sicut ante decessores tuos ubi geratur, primatum quoque Ecclesie tue iuxta formam sanctorum predecessorum nostrorum; a quorum auctoritate non debemus oberrare concedimus  et confirmamus. Sancta Trinitas fraternitatem tuam gratie sue protectione circumdet atque ita in timoris sui uia nos dirigat, ut post uite huius amaritudinem ad eternam simul dulcedinem peruenire mereamur.

Scriptum per manum Ioannis notarii et regionarii ac scriniarii sancte sedis apostolice, indictione uI, anno 1065.



LIX. Alexander II Arnoldo archiepiscopo Acheruntino pallii usum tribuit. 
[UGHELLI, Italia sacra, uII, 25.]

ALEXANDER episcopus, seruus seruorum Dei, ARNOLDO  Acheruntine Ecclesie uenerabili archiepiscopo, perpetuam in Domino salutem.

Conuenit apostolico moderamini pia religione pollentibus affectu debite caritatis in necessitatibus subuenire et eorum iustis petitionibus beneuolum prebere assensum. Tunc enim lucri potissimum premium apud conditorem omnium Deum nos habituros speramus, si uenerabilia loca sanctorum per nos fuerint ad meliorem statum perducta. Igitur quia postulastis a nobis quatenus concederemus, confirmaremus tibi archiepiscopatum predicte Acheruntine Ecclesie, cum omnibus parochiis suis, ciuitatibus quinque, uidelicet uenusio, Monte Milone, Potenza, Tulba, Tricario, Monte Peloso, Grauina,  Matera, Oblano, Turri Tursio, Lasiniano, sancto Quiriaco, uirolo, cum castellis et uillis, monasteriis ac plebibus, tam Grecis quam Latinis, exceptis iis, que ad dominatum nostrum iure nobis retinemus, petitioni tue libentes annuimus, Montem Urrani quoque et armentum, que largitione fidelium in dominium sancte Acheruntine Ecclesie recenter transierunt, tibi tuisque successoribus concedimus et confirmamus. Pallium autem fraternitati tue ex more ad missarum solemnia celebranda, sicut concessum est antecessoribus tuis, concedimus, uidelicet in Natali Domini, in octaua Domini, in Epiphania, in Purificatione et aliis festiuitatibus sancte Marie, in Cena Domini, in Sabbato sancto, in die Dominico Resurrectionis, in Ascensione Domini, in  Pentecoste, in natiuitate S. Ioannis Baptiste, in natali omnium apostolorum, et sancti Michelis archangeli, et Omnium Sanctorum, ac uestrorum sanctorum, quorum corpora apud uos habetis; in dedicatione ecclesiarum, et quando ordinationes facis. Hortamur itaque caritatem tuam, ut mores uite tue tanti honoris ornamento exempli ubique possint esse conspicui. uita igitur tua filiis tuis sit regula, ut si qua fortitudo deprehenditur in ea, dirigatur cor erga suum, neque prospera que temporaliter blandiuntur extollant, neque aduersa deiiciant, sed quidquid illud fuerit, uirtutum puritate deuincatur. Nullum apud te locum odia, nullus fauor indiscretus inueniat. Sacre benedictionis tue iustique iudicii opus nulla uenalitatis interuentio commaculet;  sit in te et boni pastoris dulcedo et iudicis seuera districtio, unum scilicet innocenter uiuentes foueat, aliud inquietos a prauitate compescat. Misericordem te, prout uirtus patiatur, pauperibus exhibe, oppressis defensio tua subueniat. Opprimentibus modesta ratio contradicat. Nullius faciem contra iustitiam accipe. Custodia in te equitatis excellat, ut nec diuitem potentia sua aliquid apud uos extra uiam rationis audire suadeat. Nec pauperem de re tua faciat humilitas desperare, quatenus Domino miserante talis possis existere, qualem sacra lectio precipit dicens: Oportet episcopum irreprehensibilem esse. Sed iis omnibus uti salubriter poteris, si magistram caritatem habueris, quam qui secutus  fuerit a recto tramite non secedit. Scriptum per manus Ioannis scriniarii et notarii, ac regionarii sacri palatii.

Datum Later., Idibus Aprilis, per manus Petri sancte Romane Ecclesie subdiaconi ac bibliothecarii, anno ab Incarnatione Domini 1068, ind. uI, pontificatus uero Dom. Alexandri pape II, an. uII.



LX. Alexander II ecclesie S. Marie Magdalene uirdunensis protectionem suscipit bonaque confirmat. 
[Dom CALMET, Histoire de Lorraine, I, Preuues, p. 462.]

ALEXANDER episcopus, seruus seruorum Dei, ERMENTRIDO uenerabili presbytero, fundatori ac preposito  ecclesie Sancte Marie Magdalene, site in uirdunensi ciuitate, suisque successoribus in perpetuum.

Ex consideratione apostolice sedis, cui licet indigni deseruimus, saluti omnium et Ecclesiarum utilitati compellimur inuigilare et propositum unicuique earum ius defendendo seruare? Unde quia religio tua in Christo sancte operationis studia, quibus per Galliarum prouincias predicatur, ecclesiam Sancte Marie Magdalene, sitam infra uirdunensem ciuitatem, possessione simul ac religione preit, hereditauit, tanto conuenit nos in Domino gaudere quanto gloriosus eamdem ecclesiam canonica religione decet excrescere. Unde, iuxta postulationem  deuotionis tue, prefatam ecclesiam sub tutela et defensione sancte apostolice sedis constituimus, salua tamen canonica reuerentia uirdunensis episcopi, confirmamus tibi quidquid nunc iure possessionis habere uidetur seu deinceps habitura est, uidelicet Erisiam cum ecclesia et suis appenditiis, uillare cum ecclesia ibidem constituta, Ciraniuam cum suis appenditiis, Duosam curtem cum suis appendiciis, predia et uineas, cum familia, que sunt apud Aquilam, Stabuletum cum molendino, ecclesiam de Hemandres; preterea curtem que uocatur Manera, et quinque mansos apud Sufingas, quam Agnes, illustris imperatrix una cum filio suo Henrico glorioso rege, eidem ecclesie contulit presentis priuilegii pagina confirmamus, omnibus modis  interdicentes ut nullus imperator, rex, dux, marchio, comes, sed neque episcopus, aut aliquis episcopali seculariue preditus dignitate, presumat ista atque omnia que superius continentur, a iure ipsius ecclesie subtrahere atque studio deprecationum, aut quarumlibet oppressionum auferre. Confirmamus etiam conuenientiam quam gloriosus dux Godefridus in presentia nostra tecum fecit, uidelicet quod de aduocatione prefate curtis, id est, Macre, nichil nisi tantummodo lucrum diuine remunerationis ipse atque posteri sui debeant unquam exigere. Si uero aliquis, temerario ausu, huiusmodi nostre confirmationis scriptum uiolare presumpserit, usque ad dignam satisfactionem sciat se innodandum uinculo excommunicationis. At uero qui pio intuitu  custos et obseruator exstiterit, repleatur abundantia apostolice benedictionis.

Datum Lateranis, Idus Aprilis, per manus Petri, sancte Romane Ecclesie subdiaconi et bibliothecarii, anno uII pontificatus domini Alexandri pape II, ab Incarnatione uero Domini millesimo sexcentesimo sexto, indictione uII.



LXI. Alexander II canonicorum Ferrariensium patrocinium suscipit et possessiones confirmat. 
[UGHELLI, Italia sacra, II, 534.]

ALEXANDER episcopus, seruus seruorum Dei, EuERARDO archipresbytero, et ROMANO archidiacono, et reliquis canonicis S. Ferrariensis Ecclesie, suisque  successoribus in perpetuum.

Si iustis seruorum Dei petitionibus satisfecerimus, procul dubio apostolica precepta seruamus. Quapropter inclinati precibus uestris, filii karissimi, uos uestraque bona in munimime apostolice defensionis suscipimus atque confirmamus et corroboramus uobis uestrisque successoribus canonicis quidquid iuste habetis, id est uillam que dicitur Qua tisana, et fundum contra Padum, et locum Cuculi, et caput Rede, et Baniolum, et Wartiaticam, et fundum Pecorile, uillam que dicitur Fossa Noua, cum capella Sancti Marci ibidem sitam, ecclesiam quoque Sancti Stephani in burgo Ferrarie cum omnibus que ei attinent; insuper etiam medietatem decimationis  plebis Sancti Georgii in episcopio, medietatemque omnium rerum, que pro animabus fidelium defunctorum eidem ecclesie relinquuntur, tam mobilium quam immobilium, totam etiam decimam totius uille que dicitur Cocomario, et cetera que eidem canonice pertinent, scilicet terras, uineas, prata, agros cultos et incultos, aquas aquarumque decursus, piscationes, uenationes seu molendina, seruos et ancillas, aldiones et aldianas, quidquid habetis, tam de parte ecclesie quam de uestrorum parentum hereditate, necnon duodecim homines illius loci qui nauigent quocunque usus uester fuerit sine omni pretio; seu cunctas res mobiles et immobiles; uel quidquid deinceps iuste acquisituri estis, ea uidelicet ratione ut nullus in uos iam dictos canonicos,  siue uestros successores, distringere uel molestare audeat, neque uestros colonos uel colonas, uestrasque facultates, sine uoluntate et consensu ipsius ecclesie presulis. Statuentes igitur iubemus ut quiete et pacifice omnia que super leguntur teneatis et possideatis, omnium hominum contradictione remota, ita ut nullus dux, marchio, archiepiscopus, episcopus, comes, uicecomes, nullaque magna uel parua persona de cunctis prenominatis rebus, tam de ecclesiasticis quam de propriis uos uestrosque successores molestet, siue in placito conturbet, uel colonos uestros aut colonas distringere, seu publicam functionem soluere cogat. Quod qui temerario ausu fecerit, nisi infra quadraginta dierum spatia emendauerit, anathematis uinculo  obligetur et a liminibus sancte ecclesie alienetur usque ad dignam satisfactionem. Qui uero custos huius nostre sanctionis exstiterit, benedictionem et gratiam omnipotentis Dei, et beati Petri apostolorum principis, et nostram habeat, et in futurum eternam retributionem percipiat. Amen.

Datum XII Kal. Iulii per manus Petri, fungentis uice sacro sancti Romane Ecclesie subdiaconi, et bibliothecarii, anno ab Incarnatione Domini 1068, septimo uero pontificatus domni Alexandri pape II, indictione uI.



LXII. Priuilegio di Alessandro II conceduto ai canonici regolari di S. Frediano di Lucca, col quale mette rotto la difesa e protezione della santa sede i beni che essi possedono nelle Maremme. 
[Memorie e documenti per seruire all' istoria del principato Luccese. Lucca, 1813, in-4o, Iu, II, 144.]


ALEXANDER episcopus, seruus seruorum Dei, canonicis ecclesie Sancti Frigiani eorumque successoribus in perpetuum.

Quoties a nostris filiis illa poscuntur, que ab equitatis ratione non discrepant, illorum dignum est iustis condescendere petitionibus, eorumque desideriis uera cordis sinceritate fauere. Tunc namque nobis Dei nostri uoluntatem conciliamus, si quod nobis, ratione dictante, impendi uolumus, recte hoc aliis concedere minime dubitamus. Et si laicorum postulationibus sepissime larga et benigna mansuetudine  annuimus, uidelicet ut ab illis digne postulata largiamur; multo magis erga ecclesiarum nostrarum utilitatem, et clericorum ibidem Deo militantium deuotissimum collegium, munificentissimos, et beneuolos esse nos condecet, qui in ecclesiastici ordinis militia nobiscum diuina operante clementia, uniti esse uidentur. Quapropter ego Alexander sancte et uniuersalis Romane Ecclesie pontifex, et Ecclesie sancte Lucensis episcopus inclinati precibus uestris, et sperantes meritis et intercessionibus beati Frigiani apud tremendum Iudicem adiuuari suscepimus sub defensione et priuilegio apostolice sedis quidquid in maritima eiusdem sanctissimi Frigiani Ecclesie pertinere uidetur, scilicet in riuo de Menthe [f. Marthure], et monte Burli [Buruli], et Castani, et a la  Petra, et in monte presbyteri Ioannis et Pungulini, et quidquid in aliis locis et uocabulis ab antiquis uetustioribusque hominibus habuisse memoratur. Ita sane, ut ab hac hora in antea consistant, et permaneant supradicte res in potestate uestra presbyteri, et diaconi, subdiaconi, siue etiam clerici, qui in prefata Ecclesia modo ordinati fuerint, et officium Dei ibi fecerint. Statuimus preterea, et apostolica auctoritate sancimus, ut de iam dictis rebus prenominate Ecclesie, uel clericis eiusdem ecclesie, seu loco beneficii ab ecclesia eas retinentibus, nullus presumat aliquam inferre uiolentiam, aut molestiam facere, seu depredari, uel aliquo ingenio diminuere; non aliquis successorum nostrorum, non dux, non  marchio, non comes, uicecomes, capitaneus, castaldus, exactor, seu aliqua secularis potestas, uel aliqua hominum magna, paruaque persona. Quod si aliquis, quod non credimus, diabolico instinctu, quod a nobis firmatum est infringere tentauerit, uel aliter permutare presumpserit, uel contra iam dicta aliquid ausus fuerit moliri, timeat super se uenturum omnipotentis Dei iudicium, et conscius sibi tristetur de futura super eum Dei et sanctorum omnium maledictione. Insuper sciat se ex auctoritate beatorum apostolorum Petri et Pauli, et nostra, nisi resipuerit, perpetuo anathematis uinculo innodatum. At uero custos et obseruator huius sacri nostri priuilegii de celesti super se uentura benedictione gratuletur, et post presentis uite spatium,  accipiat perennis uite brauium.

Datum Luce III Idus Octobris per manus Petri, sancte Romane Ecclesie subdiaconi ac bibliothecarii, anno uII pontificatus domni Alexandri II pape, anno uidelicet Dominice Incarnationis millesimo sexagesimo octauo, indictione uII.



LXIII. Alexander II episcopum Clusinum, in concilio Romano Simonia accusatum, cum causa et Luce et Clusii tractata esset, absolutionem a sese impetrasse testatur. 
[UGHELLI, Italia sacra, III, 629.]

ALEXANDER episcopus, seruus seruorum Dei, sancte Clusine Ecclesie, in perpetuum.

 Quoniam diuine miserationis respectu ad hoc uniuersalis administrationis curam suscepimus ut omnium ecclesiarum quietem solerti studio procuremus, omniumque animarum prelati prouidere omni tempore ac uniuersas questiones in sancta Ecclesia emergentes diligenter perquirere, inquisitis uero legaliter calculum diffinitionis debemus imponere, ex hac ipsa consideratione nostri officii coacti sumus quamdam questionem in Clusinensi ecclesia ortam sagaci indagatione tractare. Questio denique quedam in iam dicta Clusina ecclesia exorta est, atque in concilio ad apostolicam sedem delata. Ex antiqua namque consuetudine parochiane ecclesie Clusini episcopatus bis in anno quasdam conditiones episcopo exhibebant semel in maiori hebdomada ante  Pascham, secundo uero dum episcopus synodale concilium celebraret. Hinc nata occasione, conquesti sunt clerici illius Ecclesie aduersus episcopum suum, quod ipse exigeret ab eis quemdam annalem tributum quod dicebant quasi pro chrismate pretium, necnon pro administratione sacri uerbi, quam illis in sua synodo exhibebat aliud quoddam statutum. Quod nos audientes nimium exhorruimus, atque si ita esset, omnino damnare statuimus, quia Simoniace uenalitatis fere infecta hec talia uidebantur. Discussimus itaque te per hoc, prout uoluimus, sed quia plurimis et maximis ecclesiasticis negotiis occuparemur, plenaliter diffinire nequiuimus, ac proinde ad nostram audientiam tandem deferendam  statuimus tempore quo eum nobis liceret quietis perscrutari; licet ita demum canonica diffinitione concludere. Unde actum est ut paulo post nobis Roma ad Lucensium preces proficiscentibus ipsa eadem questio in itinere, dum per partes illas transiremus, representaretur, et cum inibi diu episcopo clericisque presentibus uentilaretur quibusdam astantibus, nec adhuc plane diffinitionis sententiam censere dignum duximus, sicque denuo euenit ut cum Luca Romam reuerteremur, inuitati episcopo ad predictam Clusinam ecclesiam, pia et efficacii ipsius episcopi rogatione inflexi ueniremus. Tunc euocato ibi uniuerso clero predicti episcopatus, maximaque parte populi congregata, supradictam questionem diligenti examinatione perquisiuimus, residente nobiscum  dilecto fratre nostro Ioanne sancte Romane Ecclesie cardinali Tusculano episcopo, astantibus quoque plurimis religiosis abbatibus, et sacerdotibus, etiam Raynerio filio Burgarelli et Bernardo filio Ardinghi, multisque aliis maioribus et minoribus. Quam diuino nutu prouida consideratione inspectam, ita uisum est nobis fore diffiniendam, scilicet ut huiusmodi infamia, que talibus occasionibus Clusine ecclesie inoleuerat, his omnibus amputatis abscinderetur, et statutum, quod sacri canones de redditibus et uotis ecclesiarum precipiunt, ab utrisque partibus inuiolabiliter custodiretur. Sequentes igitur precepta, canoni papali ab episcopo quarta parte decimarum dari, temporibus uero reliquis in dispositione  episcopi presidentibus, episcopum uero medietatem omnium primitiarum, tertiamque totius oblationis cunctarum ecclesiarum episcopatus uiuorum ac mortuorum, tam in terris quam in uineis, mobilibus uel immobilibus, seu cuiuslibet generis possessionibus habere censuimus, oblationibus antiquorum monasteriorum exceptis, uidelicet, S. Anthymi, S. Saluatoris, necnon S. Benedicti, et S. Petri in Campo. Addidimus etiam quod nullus laicorum ecclesias tenere uel oblationes uiuorum et mortuorum in proprios usus retorquere presumat; sunt enim plurimi, qui ecclesiasticas res, quasi iure hereditario a parentibus relictas, impudenter sibi usurpant; quod quia ecclesiasticis statutionibus nimis oppugnet, modis omnibus inhibemus. Quicunque  ergo temerario ausu huic nostre sanctioni contraierit, et hoc nostrum apostolicum decretum in totum partemue infregerit, si ex sacris ordinibus fuerit, sui ordinis periculum incurrat, si uero laicus, nostre apostolice excommunicationi subiaceat. Et insuper bannum nostrum componat, septuaginta uidelicet optimi auri libras, medietatem Lateranensi palatio, medietatem autem parti nostrum apostolicum seruanti decretum.

Datum Perusie, tertio Kal. Ianuarii, per manus Petri clerici fungentis uice Petri sancte Romane Ecclesie subdiaconi ac bibliothecarii, anno ab Incarnatione Domini 1068, pontificatus uero domni Alexandri II anno uIII, indict. uI.



LXIu. Alexandri II epistola ad Rumoldum Constantiensem episcopum.---De abbate cuius seruus furtis uno ictu ab ipso percussus, post sex menses mortuus est. 
[MANSI Concil. XIX, 963.]


ALEXANDER, RUMOLDO Constantiensi episcopo.

Intelleximus in litteris tuis quod earum latior, sacerdos uidelicet et abbas, ita acerrime stimulatus seruientem uno fustis ictu in dorso percusserit, et sic percussus ut per coniecturam admittitur, sex tamen mensibus transactis obierit. Unde hunc, quasi  homicidii culpa notatum, et sui gradus horrens incurrisse periculum et dignitatis perpendimus pertulisse naufragium. In qua re, saluo tui ordinis priuilegio, quodammodo repentina seueritas et statuisse uidetur preiudicium et precipue discretionis excessisse modum, que nimirum clementiori nobis uidetur moderamine temperanda. De qua uidelicet habenda discretione si tua fraternitas hesitat, Gregoriane auctoritatis testimonium legat. Item. Fraternitati tue mandamus ut fratrem istum abbatie restituat; et si iam annus penitentie transactus habetur, sacerdotali sibi officio restituto, eum sacris altaribus ministrare permittat.



LXu. Alexandri II epistola ad Romaldum Constantiensem episcopum. 
[MANSI Concil. XIX, 983.]



Ad sequentem epistolam collectoris admonitio.

Quicunque Iuonem accusant de corrupto interpolatoque textu canonum et decretorum que in collectionem suam transtulit, illis profecto accidet opportunum fragmentum sequentis Alexandri epistole, quod ego offendi in ms. Pistoriensis cathedralis codice, in quo Iuonis decretum cum aliis nonnullis decretalibus sanctionibus in extremis pagellarum ora adiectis continetur. Ex hac ipsa enim epistola excerpsit Iuo cap. 409, et ex illo Gratianus, dist. 52, cap. Sollicitudo, canonem illum, quem et Labbeus inter Alexandri epistolas num. 32 recitat. In eodem Iuonis decreto data hec epistola legitur ad  Romaldum Constantiensem; in codice uero Pistoriensi eius, ad quem dirigitur, nomen desideratur. Ad lectorum commodum utramque lectionem ex aduerso positam exhibebo.



EX EDITO IuONIS ET GRATIANI. [1Kb]


Ad Romaldum Constantiensem episcopum. De eo qui, subdiaconatus ordine postposito, diaconus et presbyter est ordinatus.

Sollicitudo dilectionis tue studuit consulere utrum portitor istarum litterarum diaconatus et presbyteratus officium sit idoneus peragere, necne, cum ad id prepropero  cursu, uidelicet sine subdiaconatus ordine, negligentia potius quam superbia cognoscatur ascendisse. Unde nos consulendo caritati tue mandauimus ut ab officio sacerdotali eum prohibeas, donec proximo quatuor temporum ieiunio subdiaconatus ministerium sibi rite imponas, et sic deinceps ad maiora officia eum redire concedas.



EX M. S. COD. PISTOR.


Alexander papa II.


De quodam sacerdote mal ordinato.

Quidam in clericalibus officiis educatus subdiaconatus gradum suscipere neglexit, et diaconatus ac presbyteratus honorem, non quidem ambitiose, sed negligenter conscendit.  In quo preceptum canonicum non nos inuenisse meminimus; consilium autem ex prerogatiua auctoritatis apostolice damus. Ab utriusque itaque, id est sacerdotalis et leuitice, quos inordinate suscepit, officio suspendatur, donec congruo tempore intersit eius qui est ad subdiaconi benedicendum honorem; et cum eis subdiaconatus suscipiat benedictionem. Prius tamen discutiendum si eius uita digna officio habeatur; et sic, si uite canones  non obuiauerit, in priore ordinatione diaconus et presbyter teneatur.



LXuI. Alexandri II epistola ad Wilielmum marchionem.---Excommunicatus alium excommunicare ne possit. 
[MANSI Concil. XIX, 977.]

Audiuimus quod Henricus, Rauennas dictus archiepiscopus, nisus sit te excommunicare; quod, quia excommunicatus excommunicare non potuit, apostolica auctoritate te tuosque absoluentes, mandamus exinde non curare.



LXuII. Alexander II canonicam S. Marie Spoletinam tuendam suscipit et bona eius confirmat. 
[UGHELLI, Italia sacra, I, 1260.]


ALEXANDER episcopus, seruus seruorum Dei, PETRO uenerabili preposito canonice S. Marie in matrice ecclesia Spoletani episcopatus, suisque successoribus in perpetuum.

Quoniam diuine miserationis clementia nos in specula uniuersalis administrationis constituit, ex consideratione nostri officii cogimur uniuersis Ecclesiis prouidere. Ideoque tum rogatione episcopi tui Andree, tum tuis deuotis precibus, amandi filii, flexi, te tuosque fratres ac prefatam canonicam cum  omnibus sibi legaliter pertinentibus sub munimine ac tutela apostolice defensionis suscipimus, et confirmamus prefate canonice quidquid nunc iuste habet, et quidquid predictus Andreas episcopus eiusdem Ecclesie eidem canonice tradidit atque concessit, uidelicet plebem S. Ioannis in campo, et decimam S. Marie in campo cum decima Azzanine Fracte, ac plebe S. Gregorii in Nido, et curtim S. Angeli in capite cum omnibus infra se habentibus, et plebem de uerelano, et plebem de Turino, et plebem de Bernano, et plebem de Lederano, et tres partes totius ciuitatis, decime uidelicet Spoletane cum tribus partibus oblationem uiuorum ac mortuorum, et terram totam pertinentem prefate  canonice, et quidquid predicta canonica deinceps iuste acquisitura et tam largitione predicti episcopi Andree, siue omnium successorum eius quam oblatione quorumcunque fidelium in plebibus et capellis, decimis et pertinentiis, terris et uineis, seu cuiuslibet generis possessionibus, salua in omnibus reuerentia proprii episcopi. Concedimus itaque tibi Petro preposito, et omnibus eiusdem canonice fratribus uestrisque omnibus successoribus hec omnia, que supra scripta sunt, statuentes ut nullus archiepiscopus, episcopus, rex, dux, marchio, comes, seu aliqua ecclesiasticarum, uel secularium magna paruaque persona uos inquietare, et iam dictam canonicam de omnibus supra memoratis rebus diuestire, uel quid ab eius iure in aliud transferre  presumat; seruato in omnibus iure S. Romane Ecclesie et priuilegio. Quisquis autem temerario ausu, quod absit, huius nostre sanctionis priuilegium contraierit, et illud in totum partemue infregerit, nisi admonitus digna satisfactione, quod contra nostra apostolica statuta deliquerat, emendauerit, sciat se apostolice excommunicationis ac anathematis uinculo grauiter innodatum, ac per hoc diabolo, et angelis eius atrocibus penis miserabiliter deputatum. At uero, qui pio intuitu custos et obseruator huius nostre statutionis exstiterit, apostolice benedictionis abundantia repleatur.

Datum Narnensi urbe, XuII Kal. Februarii, per  manus Petri clerici fungentis uices Letes sancte Romane Ecclesie subdiaconi ac bibliothecarii, anno ab Incarnatione Domini 1069, pontificatus uero domini Alexandri pape II octauo, ind. uII.



LXuIII. Alexander II ecclesie Narniensis canonicorum bona confirmat. 
[UGHELLI, Italia sacra, I, 1014.]

ALEXANDER episcopus, seruus seruorum Dei, dilecto in Christo filio ALBERTO archidiacono Narniensis Ecclesie, cunctisque canonicis S. Iuuenalis, et Cassii, necnon et Maximi, illorumque successoribus in perpetuum

Conuenit apostolico moderamini pia religione pollentibus  beneuola compassione succurrere et petentium uotis congruum impertiri suffragium. Igitur, quia postulatis a nobis quatenus concederemus et confirmaremus uobis omnia bona ipsius canonice, inclinati precibus uestris, per huius nostre confirmationis seriem confirmamus et corroboramus uobis uestrisque successoribus bona ipsius canonice, que modo iuste habetis et in perpetuum iuste habituri estis, siue sint mobilia, siue sint immobilia; sicut in decreto actorum habetis, episcopi scilicet uestri, salua in omnibus iustitia et reuerentia . . . uestra, statuentes apostolicam censuram subducere obtestatione iudicii, ut nullus archiepiscopus, episcopus, dux, marchio, siue comes, seu uicecomes, aut aliqua ecclesiastica uel secularis, magna paruaque  persona contra hanc nostram confirmationem agere presumat, seruato in omnibus iure sancte Romane Ecclesie, et priuilegio. Quisquis autem huius nostre sanctionis priuilegium uiolauerit, et admonitus digna satisfactione, quod contra nostra apostolica statuta deliquit, non emendauerit . . . se apostolice excommunicationis ac anathematis uinculo grauiter innodat; at uero qui, pro intuitu iusto, et obseruator exstiterit apostolice benedictionis abundantia repleatur.

Datum in monasterio Sancti Laurenti Catiliani, XuI Kal. Febr. per manus . . . Ecclesie subdiaconi ac bibliothecarii, anno ab Incarnatione Domini millesimo sexagesimo nono, pontificatus uero domni  Alexandri pape II, anno uIII, ind. uII.



LXIX. Alexander II monasterii S. Petri Celi Aurei Papiensis priuilegia confirmat. 
[ROBOLINI, Notizie appartenti alla Storia della sua patria, Pauia, 1823, in-8o, III, 61.]

Sotto questo anno 1069 abbiamo giusta la Cronaca di S. Petro in Ciel d' Oro una bolla del papa Alessandro II, diretta a Benedetto abbate del detto monastero, alquale conferma gli antichi priuilegi Le note cronologiche sono:

Dat. Luce, octauo Idus Nouembris . . . . . anno X pontificatus domni Alexandri II pape, Incarnationis autem Domini 1069; indict. uII  .



LXX. Alexandri II epistola ad Lanfrancum. 
[THEINERUS, Disquisitiones critice, pag. 206.]


ALEXANDER episcopus, seruus seruorum Dei, LANFRANCO utriusque sapientie gratia repleto salutem et apostolicam benedictionem.

Gratias omnipotenti Deo referimus, qui post eruditionem mundane sapientie ad illius te transtulit sapientie studium, que uera est et de qua scriptum est: Beatus homo, qui inuenit sapientiam et affluit prudentia. Merito enim illi multiplices gratie agende sunt cuius Spiritus sic te utriusque discipline fonte repleuit ut in uno fere omnibus sis excellentia dissimilis, et in altero uirtutum merito laudabilis.  Huius itaque gratie uenerabilis fama, circumquaque diffusa, quia ab omnibus fere mundi partibus ad tue fluenta eloquentie multos allexit, quemdam nostrum fratruelem, quem paternis ut nosmetipsos diligimus affectibus, ad eiusdem tue eloquentie dulcedinem nimium gliscentem dirigere cupimus, qui tamen Deo gratias, grammatice artis peritia bene instructus, dialectice omnino non est alienus. De quo si ad uotum nostrum pro scire et ualere tuo te habueris, scias ibidem procul dubio nos tibi utriusque remunerationis merito pie et liberaliter recompensaturos. Quid autem ex hoc confidere possimus, notificare studeas quantocius.



LXXI. Alexander II papa confirmat Harlebecani collegii canonicorum institutionem. 
[MIRAEUS, Opp. diplom., t. I, pag. 61.]


ALEXANDER episcopus, seruus seruorum Dei, ERLEBOLDO preposito Harlebecensis canonice S. Saluatoris, site in episcopatu Nouiomensi, cunctisque suis successoribus regulariter promouendis in perpetuum.

Quandoquidem diuine prouidentie dispensatione uniuersalis administrationis curam suscepimus, ex debito nostri officii cogimur cunctis ecclesiis per orbem terrarum late diffusis prouidere et utilitatibus earum ac saluti animarum, que in eis sunt, solerti studio inuigilare, presertim his locis, que pia religione pollere  noscuntur, et nostro munimine specialiter quodammodo se tueri humili prece deposcunt, qui in eis habitat Domino seruientium chorus, quatenus a turbine secularium aduersitatum nostra protectione defensi, liberius uota sua continuata Domino reddere, et eodem quo ceperunt sancto proposito usque in finem securi perseuerare preualeant.

Quare cum interuentu preclare comitisse Adele, tum tuis deuotis precibus flexi, dilecte fili, te ac prenominatam canonicam cum omnibus sibi pertinentibus sub tutela apostolice defensionis suscipimus, et confirmamus iam dicte uenerabili canonice  quidquid hactenus habuit, tam largitione piissimorum principum, quam oblatione quorumcunque fidelium, iuxta nobilissimi preceptum regis Francorum Philippi, et preceptum Balduini Nouiomensis episcopi, uel deinceps habitura est, tam in terris quam in uineis  , et uillis, et ecclesiis maioribus et minoribus omnibusque rebus mobilibus et immobilibus, ita ut non liceat cuiquam ecclesiasticorum uel secularium magne parueque persone prenominatam canonicam de suis omnibus inquietare, uel quid ab eis iure in alienum transferre, salua in omnibus proprii episcopi reuerentia. De ordinando uero preposito in eodem loco, hoc apostolica auctoritate sancimus, ut nullus ibi presumat quemquam preponere contra canonicam regulam, sed defuncto  preposito suo, congregatio eligat, uel de eadem congregatione, si ibi idoneus inuentus fuerit, uel de alia, quem potiorem uite meritum commendauerit, iuxta canonicam regulam.

Si quis uero huius nostre sanctionis priuilegium spiritu superbie ductus contraierit, et illud in totum partemue infregit, nisi admonitus digna satisfactione, quod in uenerabilem locum deliquerat, emendauerit, nouerit se apostolici anathematis uinculo innodandum. At uero qui pio intuitu custos et obseruator exstiterit, perpetue benedictionis abundantia repleatur.

Datum Laterani quinto Kal. Feb., per manus Petri clerici, fungentis uice Petri sancte Romane Ecclesie cardinalis ac bibliothecarii: anno uero ab Incarnatione  Domini millesimo septuagesimo, pontificatus autem domni Alexandri pape II octauo, indictione uIII.



LXXII. Alexandri II epistola ad Gebehardum Salzburgensem archiepiscopum.---Concedit ut episcopatum unum in sua parochia constituat. 
[MANSI, Concil. XIX, 975, ex Metropoli Salisburg., tom. I.]

ALEXANDER episcopus, seruus seruorum Dei, GEBEHARBO Salzburgensi archiepiscopo, suisque successoribus in perpetuum.

Quoties ea a nobis petuntur que religioni conueniunt, prompta debemus concessione annuere et  fauoris nostri gratanter prebere assensum, quoniam ex consideratione nostri officii cogimur ecclesiarum utilitatibus, etiam si minime exigantur, sollicite inuigilare et animarum saluti solerti studio prouidere. Quapropter, dilectissime frater, quia postulasti a nobis quatenus apostolica auctoritate concederemus tibi unum episcopatum in tua parochia constituere, quia Ecclesia tua tam ample diffusa est, quod per te solum non possis eam in chrismate aliisque pluribus, quibus episcopali officio indiget, decenter ac rationabiliter regere, piis precibus tuis inclinati, libenter annuimus, et ut etiam impleatur satagimus.  Apostolica igitur auctoritate, uenerande frater, religioni tue concedimus, uolumus, et firmamus, atque auctoritate beati Petri apostolorum principis: in quocunque loco tibi melius uisum fuerit, episcopatum in tua parochia construe, et ad procurandam salutem animarum adiutorem tibi tua consideratione ibi prepone, ita tamen ut episcopatus ille Ecclesie tue, tibique uel tuis successoribus nunquam subtrahatur, et nullus ibi episcopus quandoque, siue per inuestituram, ut dici assolet, uel quocunque pacto inibi constituatur, nisi quem tu uel tui successores prompta uoluntate elegerint, ordinauerint et consecrauerint. Indignum enim atque detestabile est ut hoc quod studio pietatis a uobis quesitum, apostolica auctoritate firmatum, ad detrimentum Ecclesie tue quolibet modo uertatur. Si quis autem  temerario ausu huius nostre sanctionis priuilegium infregerit, nouerit se apostolice excommunicationis atque anathematis uinculo innodatum. At uero, qui pio intuitu custos et obseruator exstiterit, perpetue benedictionis abundantia repleatur.

Data Lateranis, XII Kal. Aprilis, per manus Petri clerici, fungentis uice Petri sancte Romane Ecclesie cardinalis ac bibliothecarii, anno ab Incarnatione Domini 1070, pontificatus uero domini Alexandri pape II nono, indict. uIII.



LXXIII. Ecclesia collegiata S. Marie de Belliloco in diecesi Matisconensi, in protectionem apostolice sedis recipitur, eique bona omnia et priuilegia confirmantur. 
[COCQUELINES, Bull. Rom., tom. II, p. 13.]


ALEXANDER episcopus, seruus seruorum Dei, canonicis ecclesie Sancte Marie, site in episcopatu Matisconensi, loco Belliloco, illorumque successoribus in perpetuum.

Quoties ea a nobis petuntur, que a religione non discrepant, libenter debemus annuere, et fauoris nostri gratanter prebere assensum, quoniam ex consideratione apostolice sedis, cui Deo auctore, licet indigni meritis, presidemus, cogimur, etiam si a nobis exigantur, his talibus semper inuigilare, ac saluti animarum solerti studio prouidere. Quapropter, dilectissimi filii, quia postulastis a nobis, quatenus  et ecclesiam, circa quam degitis, sub tutela apostolice defensionis susciperemus, cum per interuentum episcopi uestri per litteras uestras, tum deuotis precibus uestris flexi, petitioni uestre libenter annuimus. Inclinati ergo uestris rogationibus uos, uestraque bona atque predictam ecclesiam sub munimine apostolice protectionis suscipimus; et confirmamus quidquid dicta ecclesia iuste habet, uel deinceps iuste acquisitura est, tam in terris quam in uineis, seu cuiuslibet generis possessionibus: ita ut non liceat cuiquam ecclesiasticorum uel secularium magne parueque persone uos inquietare, uel quidquid iniuria prenominate ecclesie in alienum transferre: salua matris Ecclesie, et  proprii episcopi reuerentia. Quisquis autem temerario ausu huius nostre sanctionis priuilegium infregerit, nisi resipuerit, nouerit se excommunicationis atque anathematis uinculo innodandum. At uero qui pio intuitu custos et obseruator exstiterit, perpetue benedictionis abundantia repleatur.

Datum Laterani II Kal. April., per manus Petri clerici, fungentis munere Petri sancte Romane Ecclesie cardinalis, ac bibliothecarii, anno Incarnationis Domini 1070, pontificatus D. Alexandri H pape IX, indict. uIII.



LXXIu. Alexander II confirmat priuilegia abbatie Sancti Benigni Fructuariensis. 
[COCQUELINES, Bull. Rom. Pont., tom. II, pag. 14.]


ALEXANDER episcopus, seruus seruorum Dei, uenerabili ALBERTO abbati monasterii Sancte Marie, siti in Ipporegiensi loco, qui dicitur Fructuaria, suisque successoribus regulariter promouendis in perpetuum, salutem.

Ex consideratione huius sancte apostolice sedis, cui Deo auctore, licet indigni meritis, presidemus cogimur, uniuersis Ecclesiis prouidere, presertim iis locis qui pia religione pollere noscuntur. Multum enim Domino nostro Iesu Christo sollicitudinis nostre curam placere confidimus, si seruos eius, ut sibi securius militare ualeant, a turbine secularium  perturbationum scuto nostre protectionis defendimus. Quapropter, fili carissime, cum interuentu dilectissime filie nostre Agnetis imperatricis, tum dilecti ac uenerabilis Annonis Coloniensis archiepiscopi rogatione, tuis etiam precibus per nuntios tuos inclinati, iam dictum monasterium, quod per studium seruorum Dei constructum absque aliqua seculari potentia ad hoc, quod esse uidetur peruenit quodque hactenus summa deuotione ad hanc sanctam sedem respexit, sub tutela apostolice defensionis suscipimus, et confirmamus quidquid recte habet, uel deinceps est acquisiturum in mobilibus, imo et immobilibus, ita ut non liceat cuiquam magne uel parue persone seruos Dei, ibi uel in cellis suis degentes, inquietare, uel de substantia sua imminuere,  nec quidquam de eius iure in alium transferre, uel seculare placitum facere. Specialiter autem Ipporegiensi episcopo, ne ibi hospitium faciat, apostolica auctoritate interdicimus, saluo in omnibus Ecclesie Romane priuilegio. Si quis autem temerario ausu huius nostre sanctionis priuilegium in totum uel in partem infregerit, nisi digna satisfactione emendauerit, norit se apostolice excommunicationis et anathematis uinculo innodandum. At uero qui pio intuitu custos et obseruator exstiterit, perpetue benedictionis abundantia repleatur.

Datum Laterani, anno Domini 1070.



LXXu. Alexander II Ecclesie Aretine possessiones, petente Constantino episcopo, confirmat. 
[UGHELLI, Italia sacra, I, 416.]


ALEXANDER episcopus, seruus seruorum Dei, CONSTANTINO, episcopo Aretine Ecclesie, eiusque successoribus promouendis in perpetuum.

Conuenit apostolico mandamini pia religione pollentibus beneuola compassione succurrere, et poscentium animis alacri deuotione impertiri assensum, ut ea que mota et legaliter examinata sunt, atque apostolica auctoritate firmata, perpetuis temporibus maneant inconcussa. Quapropter nostre pontificatus auctoritatis precepto fieri decreuimus confirmantes  scilicet S. sedis Aretine Ecclesie omnia, que ab antecessoribus nostris, Leone uidelicet, et Stephano atque Paschali, Adriano, uictore, item Stephano pontifice IX per apostolici priuilegii seriem iuste, canonice, et perpetuo iure firmata sunt, uidelicet plebem S. Felicis in Brolio, plebem S. Marie in Pacina, ecclesiam S. Ansani, cum omnibus suis pertinentibus, plebem S. uictoris, plebem S. uiti in uersure, plebem S. Andree in Maleno, plebem S. Stephani in Acinano, plebem S. Marie in Papa, plebem S. Marie in Saltu, plebem S. Agathe, et plebem S. Ioannis in uescona, plebem S. uiti in Corsignano, plebem S. Marie in Cosona, plebem S. Donati in Sintigliano, monasterium S. Petri in  Assu cum omnia sua pertinentia. Preterea confirmamus eidem S. Aretine Ecclesie prefatam ecclesiam S. Ansani, cum omnibus suis pertinentibus, ita ut synodica sanctio  inter Adeodatum Senensis Ecclesie episcopum, et Lupertianum Aretinum episcopum, necnon que tempore Karoli Magni inter Aribertum prefate Ecclesie Aretine episcopum, et Andream Senensem episcopum, nichilominus canonice data est. Hec nostra auctoritate perpetuo firma ac rata habeantur, nec ulla deinceps calumnia Senensium episcoporum audiatur. His ita corroboratis, apostolica censura, sub diuini nominis constitutione atque districti decreti anathematis interpositione, interdicimus ut nulla quamlibet et quantumlibet  magna uel parua persona, seu cuiuscunque conditionis homo, tam de prefatis plebibus et S. Ansani basilica quam etiam ex cunctis que ex Aretine Ecclesie de iure competunt, rebus mobilibus, uel immobilibus, sese mouentibus eam inquietare, seu diuestire, uel calumniare presumat. Si quis autem, quod non optamus, contra hoc nostre constitutionis edictum temerario ausu insurgere tentauerit, quod molitus fuerit annichiletur, et insuper diuino anathemate percussus, nisi forte satisfaciendo resipiscat, damnetur. Conseruator uero huius nostri apostolici priuilegii benedictionis gratia donatus, intra paradisi menia, cum sanctis omnibus in sempiternum gaudeat. Amen.

Data in episcopatu Aretino, uI idus Iunii, per  manus Petri clerici, fungentis uices Petri S. R. E. card. anno ab incarn. Domini 1070, pontificatus autem Domini Alexandri II nono, ind. uIII.



LXXuI. Alexandri pape II priuilegium pro monasterio S. Marie de Florentia. 
[MARGARINI, Bullar. Casin. tom, II, pag. 100, ex archiu. S. Marie Florent., caps. M, num. 43.]

ALEXANDER episcopus, seruus seruorum Dei, PETRO Florentino abbati, suisque successoribus regulariter promouendis, in perpetuum, salutem et apostolicam benedictionem.

Cum sedis apostolice, cui presidemus indigni, sollicitudo deposcat, ut ad omnium ecclesiarum  prouidentiam, cura nostra discurrat; incongruum nobis uisum est, parcius nos illis impendere, qui tantum ad monastice religionis studia uidentur attendere. Hac ergo causa, tum etiam reuerentissimi, atque sanctissimi episcopi Petri Damiani Hostiensis, confratris et cardinalis nostri interuentu, ac dilectione plurima; precibus quoque Petri Florentini reuerentissimi abbatis, suorumque confratrum, sic aures animumque deflectimus, ut precepti nostri uigore, omnium possessionum, iure ipsius monasterii, dominia confirmaremus. Auctoritate igitur apostolica, nostra statuit infirmitas, ut predictum monasterium Sancte Marie Florentine ciuitatis secure et quiete habeat, firmiterque teneat, quidquid antiquitus  habuit, tenuitque uel iuste illi competunt, uel in posterum est habiturum. Castrum scilicet de uiclo, cum curte, et ecclesiis, et omnibus possessionibus ad eum pertinentibus. Castrum de Signa, et tertiam partem castri de Grumulo, cum ecclesia et pertinentibus eorum. Curtem de Greue, cum ecclesia Sancti Martini, ceterisque possessionibus suis. Ecclesiam Sancti Bartholomei, cum curte, et terra Genzonis et Azze uxoris eius de Radda. Insuper et terram, et curtem eiusdem de Petrorio, seu in quibuscunque locis, cum omnibus proprietatibus, possessionibus ac pertinentiis suis. Castrum Radda cum curte, et ecclesiis, ceterisque possessionibus ad eam pertinentibus. Castri de Tignano tertiam partem, cum ecclesiis et proprietatibus, seu pertinentiis,  monasterii competentem. Ecclesiam Sancti Nicolai in campo Clarentis, cum curte domnicatis proprietatibus, et omnibus adiacentiis eidem pertinentibus. Castrum de Collemontis, cum curte de Foscis, et omnibus proprietatibus, et pertinentiis sibi competentibus. Curtem Caccerini, cum proprietatibus, ceterisque possessionibus suis. Castrum Bibianum, cum curte, et ecclesiis, et proprietatibus ad eum pertinentibus. Ecclesiam Sancti Martini in loco confluenti, cum proprietatibus suis. Ecclesiam Sancti Martini infra ciuitatem, que est iuxta prelibatum monasterium, cum omnibus terris, casis, dominicatis, proprietatibus et pertinentiis suis. Ecclesiam sancti Martini in Melsula, cum omnibus terris et pertinentiis eidem competentibus. Curtem Montis  Domini, cum omnibus proprietatibus et possessionibus ad eum pertinentibus. Curtem de Mandria cum proprietatibus, omnibusque adiacentiis suis. Terram Ioannis filii Teudi, cum casis et dominicatis, ceterisque possessionibus et proprietatibus, sicut per cartulam offersionis, Donatus eiusdem Ioannis filius et Maria mater eius, monasterio obtulerunt. Ecclesiam Sancti Laurentii in Signa que libellario nomine episcopatu est acquisita. Ecclesiam Sancti Proculi cum terris suis, et domibus circa se. Terram quoque et sterpetum in Podio riui frigidi, que et Carcia dicitur. Decimam de curte uiclo, quam ab episcopatu per libellum tenet. Decimam quam Guido uulteranensis episcopus, per cartulam offersionis, monasterio obtulit. Decimationem terre, que Miccina dicitur;  et decimationem curtis Caccerini. Preter hec omnia, interueniente predicto Petro episcopo, et cardinali nostro, et Petro prefati monasterii uenerabili abbate, cum omnibus confratribus suis, adiudicamus et confirmanus quecunque hospitali prelibati, monasterii extra et iuxta portam posito, ipse Petrus uenerabilis abbas, uel eius predecessores, ad usum pauperum ac peregrinorum per cartulam donationis cum suis fratribus contulerunt, scilicet: decimationem de uiclo et de Groue, de Signa, de Palude noua et uetere, ceteraque omnia que in chartula donationis scripta sunt et quecunque largitione fidelium in perpetuum est habiturum. Potestatem etiam quoscunque mortuos recipiendi monasterio eidem concedimus, ac sepeliendi. Siquidem episcopum  Florentine ciuitatis Romana Ecclesie catholicum habuerit, consecrationem ab eo recipiat; quod si suspectus Ecclesie Romane fuerit, licentiam petendi quemcunque meliorem habeat. Hec omnia, ita confirmamus, ita statuimus, ita obseruari precipimus, ut nullus rex, dux, marchio, comes, uicecomes, castaldio, nullus episcopus, nullus dominus, nulla omnino magna paruaque persona, cum dignitate, uel priuata, huius nostri priuilegii precepta uiolare presumant. Sed prefatus uenerabilis abbas, et omnes successores eius, in perpetuum omnium supra nominatorum iura, quiete et secure possideant, teneant rationabiliter et regulariter disponant; nec unquam ab eorum dominio recedant. Sed omnium  hominum sublata perturbatione, firma semper permaneant. Hec statuta nostri priuilegii, apostolica auctoritate confirmati, si quis ausu temerario uiolauerit, ex parte Dei omnipotentis, Patris et Filii, et Spiritus sancti excommunicationis, et perpetui anathematis non dubitet se, usque ad emendationem uinculis innodatum. Quisquis uero horum omnium, que supra statuimus, obseruator exstiterit, benedictio Dei omnipotentis et beatorum Petri et Pauli, super eum, uelut uberrimus imber celitus influat, et hereditatem celestis glorie perpetuo iure possideat.

Datum Luce Nonis Octobris, per manus Petri, sancte R. E. cardinalis presbyteri ac bibliothecarii, anno X pontificatus D. Alexandri pape II, Dominice uero Incarnationis 1070, indictione IX.



LXXuII. Alexandri II pape priuilegium pro Lucensibus episcopis. 
[FIORENTINI, Memorie della gran contessa Matilda, Documenti, pag. 52.]


ALEXANDER episcopus, seruus seruorum Dei, Lucensibus episcopis in perpetuum.

Cum uniuersis per orbem terrarum Ecclesiis ex consideratione apostolice sedis, cui Deo auctore presidemus nos conueniat prouidere, precipue tamen illis que nobis speciali, et peculiari amore deuincte sunt. Ideoque uolentes episcopatum Lucensem ab omnibus infestationibus esse tutum et quietum, ne quod absit, ab inuasoribus diminutionem,  aut inuasionem patiatur, firmamus, ac confirmamus episcopis eius omnes plebes ipsius episcopatus cum capellis infra eas edificatis, et edificandis, ut quiete habeant, et possideant predictas plebes et capellas, ut nullus rex, nullus episcopus, abbas, marchio, comes, uicecomes, presbyter clericus, aut monachus inuadat, surripiat, uel subtrahat, a ditione et dominio predictorum episcoporum, sed omnes administrantes iam dictis plebibus, et capellis debitam aut solitam obedientiam illis persoluant. Si quis autem, quod non credimus, temerario ausu, huic nostro apostolico priuilegio contrarius exstiterit, sciat se, nisi resipuerit et damnum quod fecerit emendauerit, auctoritate Dei omnipotentis et B. Petri apostolorum principis, ac nostro anathematis uinculo  innodatus, et a regno Dei alienus, atque cum Iuda traditore sociatus; insuper compositurus existat auri optimi libras decem, medietatem sacro nostro palatio, medietatem Lucensi episcopo, et super hec quod diripuit, uel inuasit predicto restituat episcopatui. Qui uero pio intuitu custos, et obseruator huius nostri apostolici precepti exstiterit benedictionis apostolice gratiam, uitamque eternam a Domino Deo nostro mereatur in secula seculorum, Amen.



Datum Luce, III Nonas Decembris per manus Petri, sancte Romane Ecclesie presbyteri cardinalis ac bibliothecarii; annox pontific. domni Alexandri  II pape, Incarnat. uero Dom. mill. septuag., indict. septima.






LXXuIII. Alexander papa recipit in clientelam abbatiam Sancti Rigaldi, et tribuit facultatem fratribus eligendi abbatem secundum regulam S. Benedicti. 
[MABILL., Annal. Bened., u, 628.]

ALEXANDER episcopus, seruus seruorum Dei, congregationi  de monasterio Sancti Rigaldi de Ancisa in perpetuum.

Religiosis desideriis ea pietate et beneuolentia consulendum atque concedendum est ut propositum pie deuotionis de fructu sue prouectionis gaudeat et meritum benignitatis acquirat, quod huic sine difficultate presidia prestat. Igitur uenerabilis frater Eustorgius, monasterii S. Austremonii de Aluerno monachus, in silua quadam que dicitur Aduersa, in episcopatu Matisconensi, eremum inhabitauerat, et desertum loci ad usque monasterii et aliquantule congregationis fructum, adiutorio diuine miserationis et pia collatione fidelium animarum excoluerat; apostolatus nostri presentiam adiens, interuenientibus fratris nostri Aganonis Augustodunensis episcopi  precibus, suppliciter postulauit ut idem monasterium in apostolica iura reciperemus et priuilegio apostolice tuitionis muniremus, quatenus ille uenerabilis locus singulari patrocinio et defensione matris omnium Ecclesiarum suffultus et roboratus, et felicior in omni bono crescat, et securior inter humana testamenta consistat. Cuius precibus sine contemptu pietatis et iustitie effectum non potuimus denegare. Notum ergo sit omnibus fidelibus in perpetuum quoniam eidem fratri et carissimo filio nostro Eustorgio suisque fratribus, cunctisque eorum successoribus priuilegium nostre apostolice tuitionis concessimus, statuentes et expresse decernentes ut ipsum monasterium Sancti Rigaldi de Ancisa, et omnia quecunque iure habet, aut diuina pietas . . . .  in futurum sibi habenda concesserit, ita sub iure et apostolice maiestatis protectione consistant ut nullus imperator, rex, dux, marchio, episcopus, comes seu abbas, uel aliqua persona secularis aut ecclesiastica, magna uel parua, aut inuadere aut molestare, uel in aliquo inquietare et a statu suo aliquid conditionaliter inde exigendo turbare presumat. His etiam addimus ut nullus in eodem monasterio, nisi per electionem fratrum, iuxta regulam sancti Benedicti, abbas constituatur; et episcopus Matisconensis, in cuius parochia est, si gratis, hoc est sine pretio, licet uelit facere, electum a fratribus debeat consecrare, et suo regimini cetu sibi commendare; sin uero pretium exigat pro consecratione  aut aliquo modo canonicam electionem fratrum tentet impedire, ad apostolicam sedem pro ordinando et consecrando abbate suo ueniant. Si quis uero citra huius nostre constitutionis et confirmationis paginam nefario ausu agere et uenire tentauerit, nisi resipiscat, auctoritate apostolorum Petri et Pauli ac nostra excommunicandum et ab omni consortio fidelium repellendum se esse pertimescat. Qui autem pie uenerationis intuitu obseruauerit, et hic apostolice benedictionis gratiam et consolationem habeat, et eterne remunerationis premium Deo donante capiat.

Datum Laterani, XuI Kal. Aprilis, per manus Petri sancte Romane Ecclesie presbyteri cardinalis,  anno X pontificatus domni Alexandri II pape, Dominice uero incarnationis 1071, indictione IX.



LXXIX. Clero Mediolanensi.---De archiepiscopo Simoniaco. 
[MANSI, Concil. XIX, 979.]

Archiepiscopum uestrum Simoniacum fuisse nullus uestrum ignorat, quia, dum abbatias et ordines uendit, hoc etiam ipse propalat.



LXXX. Alexander II monasterii S. Ioannis Pinnensis, presente Hugone Candido presbytero cardinali a Sancio Hispanie rege cum ceteris monasteriis B. Petro abbati, protectionem suscipit et priuilegia instituit. 
[MABILL., Annal. Bened., u, 42.]


Charissimo filio AQUILINO, religioso abbati monasterii Sancti Ioannis Baptiste de Pinna, in Aragonia prouincia.

Apostolice sedi non nostris meritis, sed sola Dei misericordia presidentes, accepimus, in partibus Hispanie, catholice fidei unitatem a sua plenitudine declinasse, et pene omnes ab ecclesiastica disciplina et diuinorum cultu interiorum aberrasse. Itaque, instigante nos commisse sancte et uniuersalis Ecclesie prouidentia, ad correctionem Ecclesiarum Dei, filium nostrum Hugonem Candidum, et cardinalem presbyterum, in partes illas misimus, qui diuina suffragante clementia Christiane fidei robur et integritatem ibi restaurauit, Simoniace heresis inquinamenta  mundauit et confusos ritus diuinorum obsequiorum ad regulam canonicam et ordinem reformauit. Dilectus ergo filius noster Sancius rex Hispanie, diuina gratia preuentus et accensus amore, cum omnibus quibus potuit, ad ueram perfectamque fidem nobilitatis sue gloriam conuertit et protinus semetipsum apostolice dignitati commisit ac subdidit, et monasteria sue ditionis diu alienata Romane Ecclesie proprio iure tenenda reddidit. Hec autem rex piissimus per te, dilectissime fili, predicti monasterii Sancti Ioannis Baptiste de Pinna abbatem et suum spiritualem patrem, mediante Hugone cardinale nostro, in nostram presentiam cum chartarum monumento deferri destinauit, et proprium  testem sue deuotionis adhibuit, specialiter quidem hoc a nobis impetrare desiderans ut prefatum monasterium, cui eo iuuante seruiendo presides, iuxta uotum et postulationis sue desiderium, constituto censu, uidelicet unius uncie auri, per singulos annos in tutelam et singulare patrocinium sancte Romane Ecclesie susciperemus, et priuilegio apostolice tuitionis idem monasterium cum omnibus sibi pertinentibus muniremus. Cuius oblationem et dignam petitionem per te omni caritate et beneuolentia suscipientes, pariterque religiosis desideriis suis libenter annuentes , te, et monasterium tuum, cum omnibus sibi  Pertinentibus, in ius et defensionem sedis apostolice suscipientes, priuilegii apostolici ornamentum presidiumque tibi concedimus. Ad hec statuit pontifex, ut abbas in eodem monasterio, sicut regula sancti Benedicti precipit, nonnisi communi fratrum consensu eligatur, et ab episcopo illius diecesis, si catholicus fuerit, alias a quolibet alio episcopo ordinetur, qui nullatenus sine iudicio sedis apostolice deponatur.

Datum Laterani Xu Kal. Nouembris per manus Petri S. R. E. presbyteri cardinalis ac bibliothecarii, anno XI pontificatus domni Alexandri II pape, anno scilicet Dominice Incarnationis 1071, indictione IX.



LXXXI. Monasterium S. Edmundi sub protectione sedis apostolice recipitur, eiusque bona omnia confirmantur. 
[COCQUILINES, Bull. Rom., tom. II, pag. 15.]


ALEXANDER episcopus, seruus seruorum Dei, dilecto in Christo filio BALDUINO, abbati monasterii S. Edmundi quod Badriceshurde nuncupatur, in Anglia constituti, eiusque successoribus, in perpetuum.

Quanquam sedes apostolica, uniuersalis mater et omnium ecclesiarum princeps, uniuersas Ecclesias communi iure et dispositione contineat; pleraque tamen inueniuntur, que in singulare patrocinium Sancte Romane Ecclesie commendari, ac proprie eius iuri applicari ac submitti cupiunt; quatenus  singulari prouidentia et caritate sue matris amplexe, usquequaque liberiores et munitiores existant; et ad exercenda diuine seruitutis obsequia inde tranquillitatis et presidii munitiores accipiant, unde magisterium sacre traditionis exspectant. Si igitur in eadem apostolica sede presidenti hec sollicitudo et cura singularis incumbit, ut ex ipsa consideratione regiminis, omnibus tam in defensione et corroboratione diligentiam, quam in spiritali speculatione et doctrina uigilantiam, quantum Deo auxiliante preualet, circumferre debeat; ualde congruit, ut si quando ea, que ad honorem et utilitatem Ecclesiarum Dei pertinent, ab eo postulantur, beneuola donatione concedat, et ad sinum matris, id est S. R. E. domicilium proprie commendationis  deuotione fluentes egregia benignitate, affectuque custodiendi suscipiat. Nos itaque, dilectissime fili Balduine, in apostolatus administratione, non nostris meritis, sed diuina locati gratia, equitatem tue postulationis, et commisse tue congregationis; necnon karissimi filii nostri Willelmi regis benigne interpellationis uota attendentes, uidelicet ut predictum monasterium S. Edmundi, cui diuina dispositione preesse dinosceris, in tutelam et defensionem S. R. E. susciperemus, eiusque statum et attinentia bona apostolici priuilegii firmamento muniremus, cum omni beneuolentia caritate uobis concedendum esse peruidimus.

Quapropter in hac presenti sanctionis nostre pagina   concedimus et confirmamus tibi tuisque successoribus prefatum monasterium in futurum cum omnibus que nunc sibi iure pertinent, aut in futurum, Deo annuente, ibi conferenda sunt: ut sine omni molestia et inquietudine illud in uestra gubernatione teneatis; statuentes, et apostolica auctoritate corroborantes, ut idem monasterium in hoc statu et monastico ordine persecularis aut ecclesiastica eumdem uenerabilem locum ad episcopalem sedem mutare possit, aut debeat. Et quecunque donationes rerum, aut libertatis, eidem monasterio regiis statutis et nomine conferende, ex nostra apostolica confirmatione rate illibateque permaneant, salua primatis episcopi canonica reuerentia. Igitur ad honorem Dei, et predicti monasterii utilitatem cupientes  hanc nostram constitutionem sempiterna stabilitate teneri, sancimus, et apostolica auctoritate firmamus, ut nullus rex, dux, comes, episcopus, abbas, seu aliqua persona, secularis aut ecclesiastica, iam sepe fatum monasterium, uel fratres ibi Deo seruientes inquietare presumat, nec aliquid eorum que nunc iure habet, aut in futurum, Deo concedente acquisierit, cuiuscunque modi sint, ab eo alienare, aut inuadendo diripere, nec aliqua occasione uexare, aut sine licentia abbatis tenere audeat. Si quis autem temerario ausu hec nostra statuta contaminare presumpserit, aut infringere, anathematis laqueo se innodatum et iudicio superni Iudicis plectendum esse cognoscat. Qui uero pie deuotionis intuitu huius nostre sanctionis custos et  obseruator exstiterit, et bona sua ad amplificationem monasterii contulerit, aut conferre studuerit, apostolice benegnitatis gratiam consequatur, et eterne retributionis gloria repleatur. Bene ualete.

Datum Laterani uI Kalend. Nouembr. per manus Petri S. R. E. presbyteri cardinalis, et bibliothecarii, anno XI pontificatus domni Alexandri pape anno uidelicet Dominice Incarnationis millesimo septuagesimo primo, indictione X.



LXXXII. Bulla Alexandri pape II, pallium Eboracensi archiepiscopo concedens. 
[Monasticon Anglicanum, tom. III, pag. 133.]


ALEXANDER episcopus, seruus seruorum Dei, dilecto in Christo fratri THOMAE, Eborum archiepiscopus perpetuam in Christo salutem.

Cum pastores ouium, sole geluque pro gregis sui custodia, peruigiles existunt, multo uigilantius pro cura que nobis committitur, conuenit nos gerere, ut in die iudicii, cum pastor pastorum, omnium facta discusserit, non de negligentia ut mercenarii iudicemur, sed de iniuncti officii dispensatione remuneremur. Quapropter fraternitati tue pallium ex more concedimus, quatenus utaris eo, ipsis festiuitatibus, quibus apostolice sedis auctoritate tuis concesserit antecessoribus, uidelicet, in natale Domini, Epiphania Domini, in festiuitatibus S. uirginis,  in cena Domini, in Pentecostes, et in tua ordinatione, et in S. Ioannis Baptiste, omniumque apostolorum festiuitatibus, necnon in consecratione ecclesiarum, et benedictione episcoporum, ac presbyterorum, et in anniuersario Dedicationis, et principalibus festis Ecclesie tue. Hortamur igitur caritatem tuam, ut memores conuersationis tue, tanto ornamento conueniant, sicque exterior homo inde glorietur, ut interior conscia uirtutum perfectione solidetur. Si quid istud est sacerdotii, istud est pallii, uix habere quod foris ostenderis accepisse, et ut apostolum irreprehensibile maneat; et bone conuersationis exemplum subditorum montibus prebeas.



LXXXIII. Alexandri II epistola ad Wilielmum regem Anglorum.---Fidem laudat eique ecclesiasticarum personarum defensionem et Lanfranci causam commendat. 
[MANSI, Concil. XIX, 950.]


ALEXANDER episcopus, seruus seruorum Dei, carissimo filio WILIELMO glorioso regi Anglorum, salutem et apostolicam benedictionem.

Omnipotenti Deo laudes gratiasque referimus quod, in hoc tempore, licet mundus in maligno positus plus solito prauis incumbat studiis, tamen inter mundi principes et rectores egregiam uestre religionis famam intelligimus et, quantum honoris sancte Ecclesie tum Simoniace heresis uires opprimendo,  tum catholice libertatis usus et officia confirmando uestra uirtus impendat, non dubia relatione cognoscimus. Sed quia non iis qui bona demonstrant, iustitia [initia], sed in fine probatis premium et corona promittitur, excellentiam uestram plena dilectione monemus ut in studio Christianissime deuotionis uestre persistatis, et primo quidem ecclesias Christi que in regno uestro sunt, religioso cultu et iustis dispositionibus exornetis, commissa uobis regni gubernacula ita iustitia tenendo tractetis ut, ex operum rectitudine, quod scriptum est: Cor regis in manu Dei , uobis manifeste congruat.

Rogamus etiam dilectionem uestram ut ecclesiasticas  personas ab iniuria defendatis, uiduas, et orphanos, et oppressos misericorditer releuando protegatis. Quoniam licet ille Rex regum et supernus arbiter totius regni quod uobis tradidit rationem a uobis exigat pro his tamen districtius appellabit quibus non fuerunt uires [ms. Angl., hic non sunt uires] et arma nisi uestra potentia. Ad hec igitur perficienda et aliarum uirtutum incrementa percipienda, fratris nostri Lanfranci Cantuariensis archiepiscopi monitis et consiliis gloriam uestram hortamur acquiescere, quem carissimum membrum et unum ex primis Romane Ecclesie filiis lateri nostro assidue non adiunctum esse dolemus sed ex fructu quem Ecclesie in regno uestro tribuit consolationem eius absentie sumimus.

 Preterea eminentie uestre notum esse uolumus quod causa Alricii, qui olim Cicestrensis Ecclesie presul dictus, a suppositis legatorum nostrorum depositus est, non ad plenum nobis tractata uidetur, ideoque, sicut in canonibus cautum est, in pristinum locum debere restitui iudicauimus. Deinde causam eius, iuxta censuram canonice traditionis, diligenter retractandam et definiendam predicto fratri nostro archiepiscopo Lanfranco commisimus. Item sibi negotium de discernenda lite que inter archiepiscopum Eboracensem et episcopum Dorcacestrensem de pertinentia diecesis eorum est firmiter iniungendo commendauimus, ut hanc causam diligentissima perquisitione pertractet, et iusto fine determinet. In causis autem pertractandis, et definiendis  ita sibi nostre [ms. Angl., uestre] et apostolice auctoritatis uicem dedimus, ut quidquid in eis, iustitia dictante, determinauerit, quasi in nostra presentia definitum, deinceps firmum et indissolubile teneatur. Multa uobis preter hec significata dedissemus, nisi quod ea in huius dilectissimi fratris nostri Lanfranci et eiusdem fidelissimi uobis ore posuimus, ut eius uiua uoce et nostre dilectionis affectum plenius cognoscatis et reliqua nostre legationis uerba attentius audiatis. Deus autem omnipotens det uobis quecunque sibi sunt placita uelle et posse, ut et hic auctor sit uestri [ms. Angl., nostri] gubernaculi et retributor in gloria sempiterni gaudii.



LXXXIu. Alexandri II pape epistola ad Wratizlaum Bohemie ducem.---Ut concordiam et pacem cum fratre quamprimum ineat, cuius causa se legatos missurum spondet. 
[PEZ. Thesaurus Anecdot. uI, 246.]


ALEXANDER episcopus, seruus seruorum Dei, carissimo in Christo filio W., Bohemiorum inclyto duci, salutem et apostolicam benedictionem.

Nobilitatis tue cor et animum ea deuotione erga reuerentiam sancte Romane Ecclesie institutum esse cognouimus ut, habita in te plena dilectione, causis tuis, quoties ad nos referuntur, quantum iustitia comitante ualemus, nostre apostolice auctoritatis  curam undique impendere cupiamus. Itaque de lite, que inter te et fratrem tuum episcopum protracta est, et pro qua compescenda iam aliquoties utrique scripsimus, ualde solliciti sumus. Et quanquam officii nostri sit per uniuersam Ecclesiam pacem et concordiam cum Dei adiutorio seminare, tamen inter uos fedus amicitie tanto ardentius conuenire cupimus quanto germanum odium non modo uestris honoribus, uerum etiam saluti periculosius obesse perpendimus, presertim cum utriusque querimonias, et de exstinguenda lite uestra deprecatorias meminerimus sepe nos accepisse litteras. Unde, sicut per nuntios tuos te desiderare intelleximus, in partes illas ad hec et cetera negotia pertractanda idoneos mittere legatos  destinauimus, quos si opitulante Deo illuc usque uenire contigerit, iam nunc te commonitum esse uolumus illorum consiliis ac decretis sic acquiescere, sic fauere prout nostre erga te beneuolentie debito et exsequendis Ecclesie Dei utilitatibus congruit. Preterea, sicut carissimum filium te admonemus, ut humane conditionis memor cogites quam hec uita fragilis est et incerta, quidue in futuro examine districto Iudici, omnes conscientias tuas perscrutanti, responsurus sis, et hos honores caducos et transitorios ita gerere ac transire studeas ut pro his incomparabiles diuitias et indeficientem regni Dei gloriam non amittas. Inter omnia uero et pre omnibus hoc hortamur, hoc rogamus, ut ecclesias et monasteria, que in tua  potestate sunt posita, ab iniuriis protegas, et, ut ii qui ad sacrosancta mysteria electi sunt caste et religiose Deo seruiant; quantum possis, studium ac diligentiam habeas. Plura tibi in scriptis miserimus, nisi quod futuros legatos ea melius uiua uoce indicaturos esse putauimus.



LXXXu. Alexandri II pape priuilegium pro ecclesia Sancte Marie Florentine. 
[LAMI, S. Ecclesie Florentine Monumenta, tom. I, pag. 107.]

ALEXANDER episcopus, seruus seruorum Dei, PETRO abbati suisque successoribus regulariter promouendis in perpetuum salutem et apostolicam benedictionem.

 Cum sedis apostolice cui presidemus indigni, sollicitudo deposcat, ut ad bonum ecclesiarum prouidentia cure nostre discurrat, incongruum nobis uisum est, parcius nos illis impendere, que tantum ad monastice religionis studia uidentur attendere. Hac ergo causa, tum etiam reuerentissimi atque sanctissimi episcopi Petri Damiani Hostiensis, et cardinalis nostri interuentu ac dilectione plurima precibus suorumque confratrum, sic aures animumque deflectimus, ut precepti nostri uigore omnium possessionum iura ipsius monasterii dominio confirmaremus. Auctoritate igitur apostolica nostra statuit infirmitas, ut predictum monasterium S. Marie Florentine ciuitatis secure et quiete  habeat, firmiterque teneat, quidquid antiquitus habuit tenuitque, uel iuste illi competunt, uel in posterum est habiturum. Castrum scilicet de uiclo cum curte, et ecclesia, et omnibus possessionibus ad eum pertinentibus; castrum de Signa, et tertiam partem castri de Crumulo cum ecclesia et pertinentiis eorum. Curtem de Greue cum ecclesia S. Martini, ceterisque possessionibus suis. Ecclesiam Sancti Bartholomei cum curte, et terram Benzonis et Azze uxoris eius, de Radda. Insuper et terram, et curtem eiusdem de Peroio [f., Petroio], seu in quibuscunque locis cum omnibus pertinentibus possessionibus, ac pertinentiis suis. Castrum Radda cum curte et ecclesia ceterisque possessionibus  ad eam pertinentibus. Castri de Tignano tertiam partem cum ecclesiis et pertinentibus, seu pertinentiis suis . . . . . . . . . monasterii pertinentem. Ecclesiam Sancti Nicolai in campo Clarenti cum curte, dominicatis, proprietatibus, et omnibus adiacentiis eidem pertinentibus. Castrum de Collemontis cum curte de Fosci, et omnibus pertinentibus, et pertinentiis sibi competentibus; curtem Azzexi cum proprietatibus, ceterisque possessionibus suis. Castrum Bibianum cum curte et ecclesia, et proprietatibus ad eam pertinentibus. Ecclesiam S. Martini in loco Confluenti cum proprietatibus suis. Ecclesiam S. Martini infra ciuitatem, que est iuxta prelibatum monasterium, cum omnibus terris, casis, dominicatis, proprietatibus, et pertinentiis  suis. Ecclesiam S. Martini in Mensula, cum omnibus terris et pertinentiis eidem competentibus. Curtem montis Domini cum omnibus proprietatibus et possessionibus ad eam pertinentibus. Curtem de Mandria cum proprietatibus, omnibusque aduentitiis suis. Terram Ioannis, filii Teudi, cum casis et dominicatis, ceterisque possessionibus et proprietatibus, sicut per chartulam offersionis, et donationis eiusdem Ioannis filius, et Marie mater eius, monasterio obtulerunt. Ecclesiam S. Laurentii in Signa, que libellario nomine ab episcopatu est acquisita. Ecclesiam S. Proculi cum terris suis et domibus circa se. Terram quoque, et sterpetum in podio Riuifrigidi, que et Carcia dicitur. Decimam de curte uiclo, quam ab episcopatu per libellum  tenet. Decimam quam Guido uulterannensis episcopus per chartulam offersionis monasterio obtulit. Decimationem terre, que Micina dicitur, et decimationem curtis Citerani. Preter hec omnia interueniente Petro episcopo, et cardinali nostro, et Petro prefati monasterii uenerabili abbate cum omnibus confratribus suis, adiudicamus et confirmamus quecunque hospitati prelibati monasterii extra et iuxta portam posito, quod ipse Petrus uenerabilis abbas, uel eius predecessores ad usum pauperum, et peregrinorum per chartulam donationis cum suis fratribus contulerint, scilicet, decimationem de uiclo, et de Greue, et de Signa, de Palude noua et uetere, ceteraque omnia, que in chartula donationis scripta sunt; et quecunque largitione  fidelium in perpetuum est habitura. Potestatem etiam quoscunque mortuos recipiendi monasterio eidem concedimus, ac sepeliendi. Si quidem episcopum Florentine ciuitatis Romana Ecclesia catholicum habuerit, quamlibet consecrationem ab eo recipiat; quod si suspectus Ecclesie Romane fuerit, licentiam petendi quemcunque meliorem habeat. Hec omnia ita confirmamus, ita statuimus, ita obseruari precipimus, ut nullus rex, dux, marchio, comes, uicecomes, castaldio, nullus episcopus, nullus dominus, nulla omnino magna, paruaque persona, cum dignitate, uel priuata, huius nostri priuilegii precepta uiolare presumat. Sed prefatus  uenerabilis abbas, et omnes successores in perpetuum, omnium supra nominatorum iura quiete et secure possideant, teneant rationabiliter, regulariter disponant, nec unquam ab eorum dominio recedant, sed omnium hominum sublata perturbatione firma semper permaneant. Hec statuta nostri priuilegii apostolica auctoritate firmaui. Si quis ausu temerario uiolauerit, ex parte Domini omnipotentis, Patris, et Filii, et Spiritus sancti, excommunicationis et perpetui anathematis non dubitet se usque ad emendationem uinculis innodandum. Quisquis uero horum omnium, que supra statuimus, obseruator exstiterit, benedictio Dei omnipotentis, et beatorum Petri et Pauli apostolorum, super eum uelut uberrimus imber celitus influat, et hereditatem  celestis glorie perpetuo iure possideat.



LXXXuI. Alexandri II priuilegium pro ecclesia Petri Damiani. 
[MANSI, Concil. XIX, 972.]

ALEXANDER episcopus, seruus seruorum Dei, omnibus Eugubinis, clero et populo, fidelibus uidelicet Sancti Petri, salutem et apostolicam benedictionem.

Non ignorat sancta uestra deuotio, dilectissimi fratres et filii, quia ecclesiam karissimi fratris et cepiscopi nostri Petri Damiani, in beati Luce euangeliste nomine consecratam, nos in beati Petri apostolorum  principis nostraque tutela ac defensione suscepimus, salua reuerentia et utilitate sancte Romane Ecclesie, eamque, ut ad orationis et sacrificii gratiam uigeat ac illibata permaneat, ex apostolice sedis auctoritate firmamus. Quapropter quicunque predictum oratorium qualibet machinatione uel studio destruere, uel hostiliter impugnare tentauerit, ab omnipotenti Deo ac beato Petro apostolo excommunicandum se esse non ambigat, et usque ad satisfactionem congruam excludendum se a liminibus sancte ecclesie, prout dignum est, perhorrescat: sicut dicit Apostolus: Si quis templum Dei uiolauerit, disperdet illum Deus . Qui prefatum locum sanctorum pro Christi amore coluerit, et intemeratum atque incolumem seruare studuerit, ipse  quoque, per intercessionem beati Petri, templum Christi fiat, et benedictionem sui Redemptoris hereditate possideat.



LXXXuII. Alexander II ecclesiam Furconiensem tuendam suscipit eiusque possessiones confirmat, petente Ragnerio episcopo. 
[MURATORI, Antiq. Ital., uI, 492.]

ALEXANDER episcopus seruus seruorum Dei, in Christo fratri RAYNERIO Furconensi episcopo, salutem et apostolicam benedictionem.

Quoniam multa te in episcopatu commode et prudenter, adiuuante Domino, egisse cognouimus; quod, inter laborem suscepti regiminis et quotidianam  sollicitudinem saluandarum animarum, Ecclesiam tuam temporibus etiam bonis decenter germinare, et thesaurizare perpendimus; secundum quod omne opus bonum ex fine suo maximam laudem capit et premium . . . . . . ea qua cunctis debitores sumus caritate et sollicitudine dilectionem tuam exhortari uolumus, ut in proposito bonorum operum indefesso sudore et infatigabili uirtute persistas, et de uirtute in uirtutem per misericordiam Domini consolatoris et confortatoris ascendens, Ecclesiam tue gubernationi traditam, sicut bonus pastor et rector ualeas argumentare et subleuare, et speculatore munire et ex suis iustis facultatibus ita exstruere studeas quantus expleto cursu huius temporis in illo consortio letus ascribi ualeas, quibus uox superni  Iudicis dictura est: uenite ad me, omnes qui laboratis et onerati estis, et ego reficiam uos . Ut autem presentis laboris fructus et studium, tam in uita tua quam post obitum tuum, presidio apostolice defensionis roboretur, et obtineat probabilitatem quod in posterum eleuetur, iuxta uotum et postulationem tuam, Ecclesiam, cui Deo dignante preesse dignosceris, in ius et tutelam apostolice defensionis suscipientes, huius nostre sanctionis priuilegium beneuola tibi concessione tribuimus, statuentes et confirmantes ut omnia, tam in locis quam in decimis, seu oblationibus, campis, uineis, pratis, pascuis, terris, et castris, uel quibuslibet rebus iuste sibi pertinentia, necnon et ea que Deo dante tuo in tempore acquisiuit, uel acquisitura est,  et omnia que iusto titulo per succedentia tempora habere contigerit, et pace et tranquillitate semper obtineat, ut nullus imperator, rex, dux, comes, aut episcopus, seu abbas, uel aliqua persona secularis aut ecclesiastica ea in aliquibus molestare aut inquietare uel minime audeat; uel tibi predicto Fr. Raynerio, tuisque successoribus in regendis et obtinendis prenominate ecclesie, bonis uiolentiam, uel aliquod impedimentum quocunque modo ingerendum, inferre presumat. Si quis autem contra hanc nostram paginam, etc.

Datum Reate Xu Kalend. Februar., per manus Petri S. R. E. presb. card. ac bibliothecarii, annox pontificat. D. Alexandri II pape, Dominice uero  incarnat. 1072, indict. septima [decima].



LXXXuIII. Alexandri pape II priuilegium pro monasterio Sancti Prosperi Regiensis . 
[MARGARINI, Bullar. Casin., tom. II, p. 104.]

ALEXANDER episcopus, seruus seruorum Dei, dilectissimo et reuerendissimo filio GISELBERTO, abbati uenerabilis cenobii Sancti Prosperi confessoris Christi, ubi sacratissimi eius cineres conditi, et ossa reseruantur, subter ciuitatem Regium constituti, et per eum cunctis successoribus ipsius inibi regulariter promouendis in perpetuum.

Quemadmodum regi, defendi, et gubernari ab illo, a quo sumus, optamus, ita per uniuersum orbem  Christianum, iuxta quod nobis commissum esse constat, a singulis prouisoribus Ecclesiarum Dei, prout cuicunque eorum expedit, sperare non dubitamus. Ideoque huic operi tanto uigilantius insistere debemus, quanto, permittente Deo, malefactorum seuitiam hoc tempore aduersus ouium Domini pastores nullo resistente, efferatam, attendimus.

Quapropter iusta et salubri suggestione tua, carissime frater Gisleberte abba, ad utilitatem tuam, successorumque tuorum commoti, et commoniti per huius nostre apostolice constitutionis paginam, confirmamus et corroboramus uenerabili cenobio Sancti Prosperi Regiensis episcopi, ut electio et ordinatio abbatis ipsius monasterii fiant omnino secundum regulam sancti Benedicti. Et quia a sancte  recordationis domino, uidelicet Stephano pape sanctissimo, priuilegium, et a beatissime memorie Conrado, et Henrico eius filio imperatoribus, ac nonnullis aliis regibus, precepta, et a uenerabili Sigefrido, et Adelberto predicte sancte Regiensis Ecclesie episcopis decreta, non totum de ipsa abbatum electione, uerum et de omnibus rebus ipsi monasterio iuste acquisitis, uel acquirendis constant, secundum tenorem illorum, et quod maius est, secundum ueritatis et iustitie rationem. Per huius nostre auctoritatis priuilegium nominatim concedimus, atque decernimus ipsi uenerabili cenobio Sancti Prosperi, quod in tutela beati Petri, et nostra, successorumque nostrorum perpetuo suscipimus. Fundum ipsius ecclesie Sancti Prosperi  sub urbe Regii site, cum cemeterio ipsius, et nouem iugera terre, cum capella Sancti Nazarii, quam a preposito ecclesie eiusdem Sancti Prosperi, intra castrum eiusdem ciuitatis sita, per commutationem iuste factam, abbas, qui tunc temporis erat, accepit; nec non et omnem illam terram de corticella, uel in circuitu ipsius monasterii, que ab episcopis, uel canonicis eiusdem loci, uel a quibuscunque fidelibus, iam dicto monasterio data est. Insuper duodecim mansos in Fossule, quatuor in Palude, quatuor in Campagnola, tres in Quingente, unum in Curtenoua, unum in Gurgo, unum in Fossudunde; quinque in Bagnolo, et capella Sancte Mustiole, cum suis pertinentiis. Unum mansum in Crustulo ueteri,  unum in uico de Sbregato, unum in Magno casale, et capella Sancti Siluestri, cum dominicatu de eadem uilla Magno casale. Tres mansos in Regio, et dominicatum Regii. Braidam Regis, et omnem terram predicti monasterii circa eamdem ciuitatem sitam. Tres mansos in Rodano, tres in Marmirolo, unum in Miano, unum in Bubiano, unum in Piano, unum in Mulazano. Unum in Planzo. Unum in castro Oleriani, et curtem de Nasseto, cum Lama Fraularia, et campo, et riuum de uasseto, que a Carolo rege piissimo per preceptum, iuxta fines ibi designatos, Regiensi Ecclesie data esse dignoscitur; et terram, quam dedit Rolandus filius Eriberti. In Mutilena quatuor mansos cum capella, et quodam parte castri. In Albinea quatuor mansos, et  capellam Sancte Marie in Pisignano, cum oliueto sibi adiacente. In uergnam duos mansos, et octo mansos, quos dedit Ardicio filius Attonis, filii Gandulphi, et capellam Sancti Damiani in Medule quam dedit Ubertus, uineam cum septem mansibus. Capellam Sancti Petri in Conuanello, cum omnibus suis pertinentiis. In Spretiano unum mansum. In Sancto Floriano unum, unum in monte Baranzonis, et quamdam partem in capella Sancti Martini in Reuere; et quatuor partes in predicta Reuere; duas in ecclesia Sancte Marie; unam in Sancto Florentino, unam in S. Laurentio; duos mansos in Pulianello, et quidquid intra Italicum regium iuste possidet, uel si non possidet iuste possidere debet. Itaque tum ea que prediximus, quam deuotione quorumcunque fidelium  iuste acquisita deinceps fuerint, in perpetuum, sine alicuius inquietudine ut prefatum monasterium sub tutela beati Petri perpetualiter suscipimus, possidere apostolice auctoritate sancimus. Illud etiam ad reuerentiam tanti confessoris precipueque Domini, presenti auctoritate, tibi, dilectissime fili Giselberte abba, tuisque successoribus, et quibus tu, uel quem supradicti monasterii fratres iusserint, in sacerdotali officio positis, apostolico priuilegio concedimus ex caritate, que Deus est, in uirtute Spiritus sancti, auctoritate beati Petri celorum clauigeri, confirmamus, ut populis per secula, unde quoque sanctissimi confessoris suffragia expetendo concurrentibus; siue ipsius terre incolis, ad eamdem Ecclesiam conuenientibus; ad honorem Dei  et beatissimi Prosperi confessoris deuote super ipsius sacris reliquiis solemnes, et publicas missas celebrare, et pane uerbi Dei eos congrue reficere, atque sepius prenominati Domini et magni patroni, uidelicet beatissimi Prosperi meritis, et nostra presenti auctoritate roborati, eorum deuotas confessiones suscipientes uestrarum ipsarum, aliarumque orationum, sermonum quoque, uigiliarum, ieiuniorum etiam et eleemosynarum illis subministrantes presidium; delictorum eorum expiandorum conferatis solatium. Precipimus quoque, ne quis eiusdem ciuitatis episcopus, sed nec quidem aliquis primas, uel metropolitanus, aut quelibet parua, magnaque ecclesiastica, secularisue persona quidquam earum,  que supra taxauimus, peruertere audeat, sed nec aliquam potestatem exercere, contra eumdem uestrum cenobium, neque quauis occasione, inibi missas celebrare, aut ordinationem aliquam; quamuis paruissimam, sine uoluntate abbatis et fratrum agere, aut excommunicationem contra eos ferre, uel aliquod officium, aut sepulturam mortuorum condere audeat, qui non uult eternaliter damnari et perpetuo anathemate feriri. Quod si aliquo unquam tempore apparuerit aliquis qui contra hec ire uelit, auctoritate beati Petri, ut prediximus, irritum habeatur, quod presumpserit appetere; neque a te, uel a tuis successoribus obediatur. Porro super electione seu ordinatione abbatis, in quod maxime salus cenobitarum competit, hoc in fine repetimus,  ut tanto tenacius hereat presentium et futurorum mentibus, quanto pro sui speciali, uel singulari utilitate inculcatur crebrius. Si quis ergo quocunque ingenio per aliquam uenalitatem, uel humanam gratiam, defuncto abbate, successorem ei subrogare presumpserit, aut aliter quam a beatissimo Patre nostro Benedicto constitutum est, in electione uel ordinatione abbatis egerit; electio illa uel ordinatio, auctoritate sancte Romane et apostolice sedis, omnimode habeatur irrita; et auctores eius, uel mediatores, nisi resipuerint, perpetuo damnati sint anathemate maranata. Hinc huius priuilegii transgressor, quicunque temere tentare presumpserit, districto anathemate se condemnatum nouerit; nisi forte resipiscens, digne satisfecerit.  Qui uero deuotus conseruator exstiterit, diuinis repleatur benedictionibus, et principis apostolorum auctoritate ab omnibus delictorum suorum absoluatur nexibus. Amen.

Datum Luce quarto Idus Martii, per manus Petri, sancte Romane Ecclesie presbyteri cardinalis et bibliothecarii, anno XI pontificatus domni Alexandri II pape, Dominice uero Incarnationis 1072, indictione nona.



LXXXIX. Approbatio congregationis monachorum eremitarum Camaldulensium, alias Campi Amabilis ordinis Sancti Benedicti. 
[Bullar. Rom. edit. Lugdun. 1673. I, 51.]

 ALEXANDER episcopus, seruus seruorum Dei, RUSTICO priori, et cuncte eius congregationi, de loco qui dicitur Campus Amabilis, in perpetuum.

Nulli fidelium uenit in dubium quin sedes apostolica, eo quod princeps existat omnium Ecclesiarum, omnibus hoc iure et debita sollicitudine Ecclesiis preesse debeat, ut non solum eas catholice religionis unitate concludat, sed generaliter ab his que extrinsecus promouentur sua auctoritate saluet et muniat. Inter quas tamen complures inueniuntur que speciali et propria commendatione in tutelam eiusdem sedis apostolice se contulere, ut speciali caritate et studio sue matris amplexe, securiores et liberiores ab omni infestatione consisterent. Quas,  ut dignum erat, ita in suo sinu Romana suscepit Ecclesia, tantaque protexit undique diligentia ut omnibus ornamenta, presidia, nonnullis quoque et gratiam consecret [conferret] amplificationis. Cuius rei nobis plurima exempla sanctissimi uiri predecessores nostri reliquere qui ante nos in ea, quam diximus, apostolica sede fulgentes, pro honore Ecclesiarum Dei et earum exaltatione, magis quam pro uita aut salute sua solliciti fuere. Nouimus monasteria plurima et cetera ecclesiastica bona que a religiosis uiris ad patrocinium et defensionem apostolice sedis sunt delata, cum summa caritate ab illis suscepta, et priuilegio apostolice defensionis quasi muro munita firmissimo. In qua re quam sante fecerint, et illorum nobis ostendit gloria, et  ipsius rei tam fructuosa gratia. Nam cum oratoria in pace et tranquillitate consistunt, ecclesiastica beneficia pauperes Christi nutriunt, laus Deo condigna depromitur et remedia peccatorum, tam uiuis quam defunctis pie impenduntur.

Unde nos in eadem apostolica sede, non nostris meritis, sed diuina locati gratia, oratorium Sancti Saluatoris in Campo Amabili constructum, et omnes cellas ipsi adherentes et circumcirca adiacentes, et omnia ad ipsum pertinentia communi rogatione fratrum in tutelam apostolice auctoritatis et nostram, successorumque nostrorum, suscipimus defensionem; salua quidem sue matricis Ecclesie debita et canonica reuerentia. uolentes ut tam pia fidelium animarum deuotio, a quibus idem oratorium  fuit inceptum, et adhuc usque productum, Deo crescat, et illis eorumque posteris et successoribus, ad salutem corporis et anime proficiat. Sic denique ipsum oratorium et predictum locum, cum omnibus cellulis et hospitiis suis, seu uniuersis rebus ad eum pertinentibus, in nostram defensionem suscipimus ut tam illa que modo habere et tenere uidetur quam que in antea Deo largiente iuste acquirere poterit, ubicunque posita fuerint, sub apostolice sedis custodia et tuitione consistant.

Primo itaque loco ponimus eremum et oratorium situm in loco qui dicitur Campus Amabilis; secundo, hospitium eius, quod dicitur Fons Bonus; tertio cenobium quod est constructum in loco qui dicitur Cerreto, qui est infra comitatum uulterensem;  quarto in loco qui dicitur Agna; quinto, in loco, qui dicitur Monte, et Soci; sexto in loco qui dicitur Arcina; septimo, in loco qui dicitur in Chaliano et Punina; octauo, in loco qui dicitur in Chio, et ecclesia Sancti Sauini; nono, in loco qui dicitur Fogiano.

Sancimus igitur hoc nostro priuilegio ut neque rex, imperator, dux, comes, aut pontifex, aut aliqua persona, idem oratorium, aut fratres ibi Deo seruientes, eiusque territoria, aut aliqua sibi iuste, modo aut antea pertinentia, inuadere aut molestare, uel aliquo modo inquietare presumat. Libertatem uel licentiam ecclesiastici iuris, quam hucusque habere uisi sunt, seu quam iuste in antea habere  poterunt, in hac eadem serie confirmamus, et perpetuam fore statuimus. Ne quis etiam malas consuetudines superinducat, quibus idem oratorium a sua religione turbetur, apostolica auctoritate prohibemus.

Ita tamen uolumus et constituimus ut iam dictum oratorium cum cellis suis, omni tempore, eo modo atque tenore, quo prius inchoatum est, et ad nostra usque tempora productum, maneat in suo uigore atque stabilitate, scilicet ut semper eremitico tramite, contemplatiue uite celsitudine perseueret. Nec liceat cuiquam unquam, aut abbatem ibi ponere, aut cenobium facere, sed semper solitarie uite locus ipse sit deditus, et firmitate continua dedicatus

Hoc quoque uestra caritate rogante, et huic apostolice  sedis priuilegio adnectimus ut, si quando opportunum fuerit, aliquem ex uestra congregatione in ecclesiasticos gradus ordinari, et episcopus, ad cuius parochiam iam pertinet predictum oratorium S. Saluatoris, seu aliqua ex ecclesiis, uel cellulis uestris in antea pertinebit Simoniaca heresi fuerit deprauatus, ut rite, et canonice episcopale non possit implere officium; tunc libera facultas, et licentia pareat uobis, adire catholicum et bene uiuentem episcopum ubicunque in uestra, uel proxima prouincia inueniri potuerit, ut ab ipso ecclesiasticis gradibus, et officiis ordinari ex uestra congregatione dignus esse possit. Sacris enim canonibus et bonis congruit moribus, ut sicuti qui ordinandi sunt bone uite recteque scientie existere debent, sic iuxta  Apostoli sententiam, illi qui manus ordinandis imponunt, irreprehensibiles et absque crimine inueniantur.

Si quis autem temerario ausu, quod fieri non credimus, contra huius nostre apostolice auctoritatis dimus, contra huius nostre apostolice auctoritatis confirmationis seriem, agere tentauerit, sciat se esse excommunicatum a beato Petro apostolorum principe, et nostra apostolica auctoritate.

Qui uero custos et obseruator huius nostri priuilegii exstiterit, benedictionis gratiam, et uitam eternam a Domino Deo consequi mereatur.

Datum Luce Iu Kalend. Nouembris, per manus Petri sancte Romane Ecclesie presbyteri cardinalis ac bibliothecarii, anno duodecimo pontificatus ipsius  domini Alexandri pape II.



XC. Concessio priuilegiorum monasterii Floriacensis, bonorumque ad illud spectantium confirmatio. 
[COCQUELINES, Bull. Rom., tom. II, pag. 16.]

ALEXANDER episcopus, seruus seruorum Dei, GUILLELMO, uenerabili abbati Floriacensis monasterii, ubi uenerabile corpus beati Benedicti requiescit; eiusque successoribus regulariter intrantibus, in perpetuum.

Si in apostolica sede presidenti hec sollicitudo et cura singularis incumbit, ut, ex ipsa consideratione regiminis omnibus ecclesiis, et uenerabilibus locis  tam in temporali defensione et corroboratione diligentiam, quam in spirituali speculatione et doctrina, quantum Deo auxiliante preualet, uigilantiam adhibere debeat, ualde congruit, ut earum prouectui et utilitatibus, que sub tutela sancte Romane Ecclesie specialiter constitute sunt, tanto impensioris cure studium impertiatur, quanto et generalis prouidentie corpus cum ceteris, et singularem apostolici priuilegii lineam pre ceteris sortiuntur. Nos itaque in apostolatus administratione, non nostris meritis, sed diuina locati gratia petitionibus tuis, carissime fili et frater in Christo Guillelme, cum omni caritate et beneuolentia consentientes, uenerabili loco, cui preesse dignosceris, tibi quoque tuisque successoribus,  nostre apostolice defensionis et confirmationis priuilegia, predecessorum nostrorum statuta seruantes, impendimus; statuentes et apostolica auctoritate corroborantes, ut ipsum monasterium et possessiones eius, res tam mobiles quam immobiles seu cuiuscunque modi bona sint, que nunc ibidem iuste sunt collata, uel in posterum Deo annuente a fidelibus conferenda, sine omni inquietudine sub tua tuorumque successorum gubernatione firma et inconuulsa permaneant, ut nulla potestas secularis, ecclesiastica, seu aliqua persona magna uel parua, idem monasterium uel eius pertinentia inuadere, uel comminuere, aut in quocunque molestare audeat, nec subiectas illi personas, sine uoluntate abbatis distringere; uel quidquid fiscus exigit aliquo modo  preripere presumat. Addimus etiam, ut quia uenerabilis Pater Benedictus, monachorum legislator, ex diuina gratia, dux est monastice religionis, sit etiam qui eidem monasterio prefuerit, primus inter abbates Gallie. Nec aliquis de ordine sacerdotali, archiepiscopus scilicet, aut episcopus, aut inferioris ordinis, eum inquietare, nec contra uoluntatem ipsius ad idem monasterium uenire, aut aliquam ordinationem facere, uel missas celebrare presumat. Ut omni tempore quieti et securi absque omni molestia uel controuersia monachi in eodem monasterio Deo seruire possint. Abbas uero, qui ordinandus ibi est, cum electione fratrum propter uite meritum et honestatem morum, et non propter turpia lucra, seu pro pecunia, eligatur, et absque ulla calumnia a quocunque  episcopo, prout sibi placuerit, benedicatur.

De sacerdotibus uero aut diaconibus ordinandis id obseruetur, quod in regula precipitur: ne saltem aliquis episcopus subiectionem ab eis requirat, quos ordinauerit: nec unquam officio dignos ordinare differat.

Denique si contigerit ut abbas accusetur criminalibus causis, non unius episcopi iudicio determinetur sententia, sed prouincialis concilii exspectetur censura; aut si forte maluerit appellare sedem apostolicam, res ad Romani pontificis deferatur audientiam. Et quotiescunque necessitas urgebit eum uenire Romam, ei in omnibus liceat. Sed et soluendi et ligandi eam potestatem habeas quam antecessores  tui per Romana priuilegia probantur habuisse. Quod si peccatis habitatorum terre exigentibus, excommunicationis anathema ad eos peruenerit, id priuilegium eidem monasterio indulsimus, ut fratres eiusdem congregationis, exclusis aliis omnibus, ipsi absoluti diuinum officium peragant. uisum quoque nobis est, ut hanc licentiam eidem tribuamus: ut fratres, qui in quibusdam cenobiis degunt, quod uiuere regulariter nequeant, si uoluerint studio meliorande uite, ad ipsum ducem monachorum confugere, permittatur eis in eodem cenobio tandiu degere, si contenti fuerint monastica consuetudine, quousque in suis monasteriis uideatur ordo redire. Permittimus etiam ut si alicuius de ipsis fratribus  onerosa conuersatio fuerit, ipse potius cum suo detrimento discedat, quam alios inquiret.

Hec igitur omnia, que huius precepti decretique nostri pagina continet, tam eidem abbati quam cunctis in eo in quo est, ordine locoque successuris, in perpetuum seruanda decernimus. Si quis uero regum, sacerdotum atque quarumlibet personarum, hanc constitutionis nostre paginam agnoscens, contra eam uenire tentauerit, uel de ecclesia Sancte Marie cum omnibus appendiciis, pertinentibus ad ipsam ecclesiam, que est in castro Sancti Brictii, quam Robertus dominus ipsius castri ipsi monasterio contulit, aliquid abstulerit, potestatis honorisque sui dignitate careat, reumque se diuino iudicio existere de perpetrata iniquitate agnoscat. Et nisi illa,  que ab illo sunt male ablata, restituerit, et digna satisfactione acta emendauerit, sub anathematis interdictione fiat; atque in eterno examine districte ultioni subiaceat. Cunctis autem eidem loco iusta seruantibus, sit pax Domini nostri Iesu Christi, quatenus et hic fructum bone actionis recipiant, et apud districtum iudicem premia eterne pacis inueniant.

Datum Luce uII Idus Nouembris per manus Petri, sancte Romane Ecclesie cardinalis, anno XI pontif. domni Alexandri pape, indictione decima.



XCI. Littere Alexandri II pape in gratiam Ecclesie Cabilonensis, quas Roclenus episcopus ab aliis postea curauit episcopis subscribi et confirmari. 
[Gall. Christ., tom. Iu, Instr., pag. 229.]


ALEXANDER, Christi Domini fauente gratia, Romane sedis episcopus, reuerendo ceteri totius cleri Cabilonice urbis secus morem ecclesiastice institutionis constituto sub tutela matris Ecclesie beati uincentii leuite et martyris, prosperari feliciter munimine totius salutis, ac pollere perpetuo continua defensione apostolice benedictionis.

Quamuis quidem bene et specialiter summo conueniat moderamini sacrosancte et apostolice sedis Romane, omnibus Christiana pollentibus religione opem sui iuuaminis pro sui necessitate fideli expetentibus deuotione, paterno totius pietatis affectu, ac  clementissima semper compati ac misereri subuentione, maxime tamen qui de rebus ecclesiastici iuris insigne apostolici presidii iuuamen ac placidam sue serenitatis audientiam rite uidentur consultare, illos oportet faciliori sue tranquille miserationis respectu de his, que fideliter et canonice expetant prius clementer exaudiri debere, post uero ne ulterius fieri ualeant irrita, inuiolabili auctoritatis apostolice priuilegio corroborari perpetuali confirmatione. Porro tam reuerendam ac penitus intemeratam a primordio Christiane religionis auctoritatem sedis apostolice, nostro quoque in tempore omnino iuuiolabiliter percupientes stabilire, patefieri uolumus cunctis reuerendis confratribus ac  filiis fidelibus intra gremium constitutis sacrosancte matris Ecclesie, qualiter nonnulli ex reuerendi cleri collegio beati uincentii Cabilonensis cathedre, pridem sacratissima apostolorum Petri et Pauli limina ac placidam nostre serenitatis studuerunt reuerentiam adire, submittentes supplici prece in nostre paternitatis presentia quamdam nefande factionis querimoniam cum canonica proclamatione de quibusdam scilicet ecclesiis communitatis sue, et rebus proprii iuris sue matris Ecclesie, que sibi uiolenta auferri uidebantur direptione, crudeli quoque et immoderata rapacitate non solum a quibusdam irreligiosis laicis huius potestatis mundane, uerum etiam, a nonnullis sue ecclesie prelatis similia illis inferentibus uiolenta et tyrannica peruasione.  Quorum miserabili querimonie ac petitioni eorum canonice placidas nostre serenitatis aures submittendo libentissime litteris illud directis a B. Petri et nostra parte procurauimus mandare apostolica preceptione ea que illis iniuste ablata fuerunt restitui certissime; post quoque inuiolabili priuilegio sedis apostolice, ne illis ulterius auferantur, decreuimus perpetuo corroborare. Est nempe, uti euidentissimis declaratur indiciis, eadem beati uincentii mater Ecclesia pre ceteris totius Gallie ecclesiis, huic apostolice sedi familiari ac speciali caritatis copulatione connexa, adeo ut a reuerendis sancte sedis Romane uicariis illuc nostra directis licentia, statutis temporibus reuerenda Iesu Domino annuente inibi celebrentur concilia, quorum prorsus  celebratione reparatur status sacrosancte et uniuersalis Ecclesie, Christi Domini iuuante gratia, ac per sacrorum instituta canonum examinatur in Domini fide religio Christiana. Igitur imperioso catholice et apostolice sedis edicto statuimus ac statuendo irrefragabili auctoritatis nostre priuilegio sanciri decernimus, quatenus iste ecclesie a nobis denominande predictorum communitati clericorum et prelibate matris ecclesie beati uincentii perpetuis deseruiant usibus; in primis scilicet ecclesia fundi Baugiacensis, quam sequitur quoque ecclesia ruris Cerliacensis, nichilominus etiam ecclesia Bregniacensis, postremo ecclesia de S. Martino de Monte, ita nuncupata uulgaribus uerbis, ad ultimum uero ecclesia de S. Priuato ita uocitata a temporibus antiquis,  his siquidem ecclesiis nominatim designatis, uti prelibauimus, matri ecclesie beati uincentii Cabilonice sedis, communi quoque a sui totius cleri inibi degentis, inconuulso sancte sedis Romane perpetualiter priuilegio concessis, in monumentum quoque specialissime familiaritatis, quam inter se uidentur obtinere, eadem scilicet mater ecclesia Cabilonice urbis, ac insignis toto orbe sedes, apostolice sublimitatis, opportunum procul dubio duximus cuncta antiqua eiusdem matris Ecclesie priuilegia, sibi firmissimo tenore concessa a predecessoribus nostris, inuiolabili confirmatione stabilire ac indissolubili tenore consolidare, secus auctoritatem apostolicam sacrosancte Romane sedis, sancientes  eadem apostolica auctoritate illibata et intemerata permanere, succedentibus sibi inuicem omne per euum temporibus cunctis. Si quis uero cuiuscunque conditionis aut potestatis homo huic nostre apostolice auctoritatis priuilegio contradictor temerarius uoluerit existere, auctoritate profecto humane et indiuidue Trinitatis et beati Petri apostolorum principis, nostra quoque, qui eius uices exsequendo cathedre ipsius uidemur presidere, nouerit se indissolubili feriendum anathemate et cum Dathan et Abiron, in tartareum chaos demergendum post occasum uite, in flammis quoque gehenne se perpetualiter concremandum cum Iuda Iesu Domini proditore.

+ Ego G. Dei gratia Ostiensis episcopus et S. Romane  Ecclesie legatus, rogatu domni Rocleni Cabilonensis episcopi legi laudaui et subscripsi.

+ Ego Humbertus archipresul Lugdunensis Ecclesie subscripsi.

+ Ego Ermannus  uiennensis archiepiscopus subscripsi.

+ Ego Ugo Bituricensis archiepiscopus subscripsi.

+ Ego Agano Eduensis episcopus relegi.

+ Ego Guntardus ualentinensis episcopus subscripsi.

+ Ego Ermenfredus Sedunensis episcopus subscripsi.

+ Raimbaldus apostolice sedis legatus. M. S. S.  .



XCII. Alexandri II epistola ad episcopos, clericos et iudidices Italie.---Quomodo computandi gradus consanguinitatis. 
[MANSI, Concil. XIX, 966.]


Ad sedem apostolicam perlata est questio nouiter exorta de gradibus consanguinitatis; quam quidam legum et canonum imperiti excitantes, eosdem propinquitatis gradus contra sacros canones et ecclesiasticum morem numerare nituntur, nouo et inaudito errore affirmantes quod germani fratres uel sorores inter se sint in secunda generatione; filii eorum uel filie, in quarta; nepotes uel neptes eorum, in sexta. Talique modo progeniem computantes et  huiusmodi sexto eam gradu terminantes dicunt, deinceps uiros ac mulieres inter se posse nuptialia iura contrahere. Et ad huiusmodi profanum errorem confirmandum, in argumentum assumunt seculares leges quas Iustinianus imperator promulgauit de successionibus consanguineorum. Quibus confisi ostendere moliuntur fratres in secundo gradu esse numeratos, filios eorum in quarto, nepotes in sexto. Sic seriem genealogie terminantes, numerationem sanctorum Patrum et antiquam Ecclesie computationem, ad nos usque perductam, peruersa quadam  calliditate disturbare nituntur. Nos uero, Deo annuente, hanc questionem discutere curauimus, in synodo habita in Lateranensi consistorio, conuocatis ad hoc opus episcopis et clericis, atque iudicibus diuersarum prouinciarum. Denique, diu uentilatis legibus et sacris canonibus, distincte inuenimus, ob aliam causam alteram legum fieri, alteram canonum computationem. In legibus siquidem ob nichil aliud ipsorum graduum mentio facta est, nisi ut hereditas, uel successio, ab una ad alteram personam inter consanguineos deferatur. In canonibus uero ob hoc progenies computatur, ut aperte monstretur usque ad quotam generationem a consanguineorum sit nuptiis abstinendum. Ibi prescribitur ut hereditas propinquis modo legitimo conferatur; hic uero,  ut rite et canonice inter fideles nuptie celebrentur. In legibus districte non numerantur gradus, nisi usque ad sextam; in canonibus autem usque ad septimam distinguuntur generationem. Hac igitur de causa, quia hereditates nequeunt deferri nisi de una ad alteram personam, idcirco curauit secularis imperator in singulis personis singulos prefigere gradus. Quia uero nuptie sine duabus non ualent fieri personis, ideo sacri canones duas in uno gradu constituere personas. Utramque tamen computationem, si attente ac subtiliter perspecta fuerit, idem sensisse et eamdem esse in eis sententiam atque ad eumdem terminum conuenire manifestissimum erit. Iustinianus namque usque ad quem gradum consanguinitas ipsa perduret in suis legibus non definiuit.  Canones uero ultra septimam, nullam numerauere generationem. Sexto quippe gradu determinato, in ipsis legibus subintulit imperator.  Ecce in his breuibus uerbis aperte ostenditur tales gradus, quales isti computant, non tantum usque ad sextum, uerum etiam ultra numerari debere, quippe cum ultra sextum ulteriores gradus numerandos esse decernat. Ubi enim ulteriores nominat gradus, aperte indicat non sex tantummodo esse gradus, sed sex finitis, adhuc alios numerandos. Nec mirum, cum in precedentibus  ipse firmauerit imperator decimo etiam gradu consanguineos sibi inter se posse succedere. Cum enim decimum nominat, non esse tantummodo sex luce clarius confitetur.

Hi ergo euigilent, et aciem mentis, si possunt, intendant quos hactenus istiusmodi pertulit error. Enimuero ubi, secundum leges, inter agnatos, uel cognatos defertur successio, consanguineos esse non dubium est. Neque enim sibi succederent, nisi inter se parentele uinculo tenerentur. Succedunt autem inter se, teste Iustiniano, in decimo gradu; consanguinei  igitur sibi sunt, qui sibi succedunt. Quod si in decimo gradu consanguinei sibi existunt, non est terminata consanguinitas, ut isti fatentur, in sexto tantummodo gradu. Quid igitur dicent? computatis namque gradibus, sicut isti numerant, aut finitur consanguinitas in sexto gradu, aut non. Si finitur, fallaces erunt leges, quibus isti nituntur, que in decimo gradu sibi succedere consanguineos iubent. Quod si non finitur consanguinitas in isto sexto gradu, falsidici erunt ipsi, qui ultra illum sextum gradum nolunt computare consanguinitatem. Igitur aut leges erunt false, aut isti qui sic finiunt generationem. Sed ut ueridice leges et ueraces sint canones, dicamus hoc quod ueritas habet, scilicet quod anno terminatur consanguinitas in huiusmodi sexto  gradu, sed terminatur, secundum canones, in septimo gradu. Utraque enim computatio, sicut superius diximus, uno fine concluditur. Namque duo gradus legales unum gradum canonicum constituunt. Fratres itaque qui, secundum seculares leges, dicuntur in secundo gradu, iuxta canones, numerantur in primo; filii fratrum, qui illic numerantur in quarto, hic computantur in secundo; nepotes, qui in sexto ibi, istic numerantur in tertio; sic deinceps qui in legibus scribuntur in octauo et decimo, in canonibus definiuntur in quarto et quinto. Atque hoc modo de reliquis sentiendum est, ut qui, secundum canones, dicuntur sexto uel septimo, secundum leges, accipiantur in duodecimo, uel quarto decimo. Hanc computationem intelligens prudentissimus papa Gregorius,  dum quereretur in quota generatione coniungi fideles debeant, ipsas seculares leges in testimonium adducens, Augustino Anglorum episcopo sic rescripsit: »Quedam terrena lex in Romana republica permittit, ut siue fratris et sororis, siue duorum fratrum germanorum, seu duarum sororum filius et filia misceantur. Sed experimento didicimus ex tali coniugio sobolem non posse succrescere. Unde necesse est, ut iam in tertia, uel in quarta generatione copulatio fidelium licenter sibi coniungi debeat. Nam a secunda, quam prediximus, omnimodo debent abstinere.« Ecce hic aperte monstratur, filios et filias fratrum in secunda generatione numerari. Et, si fratrum filii et filie numerantur in secunda, fieri non potest, ut ipsi fratres non sint in prima. Quod  si fratres computantur in prima, filii eorum in secunda, dubium non est quin eorum nepotes sint in tertia, pronepotes in quarta, et sic de reliquis usque ad septimam. Sed sunt quidam qui ex his Gregorii uerbis, quibus ait, ut in tertia, uel quarta generatione copulentur fideles, occasionem accipiunt illicita matrimonia contrahendi, dicentes se hoc iuste facere posse quod prudentissimus doctor sua sententia definiuit. Isti itaque qui se hoc uelamento defendere nituntur aduertant, in eiusdem Patris sententiis, hoc non generaliter cunctis, sed specialiter Anglorum genti mandasse. Nam postmodum a Felice Messane Sicilie presule requisitus an hoc, quod Augustino mandauerat, generaliter cuncte Ecclesie  tenendum esset, apertissime firmauit non aliis hoc quam illi genti mandasse, ne bonum quod ceperant, metuendo austeriora, desererent. Sed ex illis, postquam in fide essent firma radice solidati, et uniuersali Ecclesie, censuit semper esse tenendum ut nullam de propria consanguinitate uel affinitate, infra septimam generationem, aliquis sibi audeat coniugio copulare.

Ecce aperte monstratum est, et ex uerbis ipsius legis et auctoritate prudentissimi pape Gregorii, quid de gradibus consanguinitatis numerandis sentire debeamus. Quamuis alia quoque ratio pari modo ipsos reuincat aduersarios. Nam si, ut ipsi fatentur, in illo sexto gradu consanguinitas finiretur, omnes personarum ramusculos, qui ultra illum gradum in  pictura arboris continentur, uelut superfluos oporteret detruncari. Sed quia omnes qui in predicte arboris pictura numerantur, ex una parentela consistunt, nunquam sine diminutione consanguinitatis a se poterunt separari, ueluti non sine damno cuiusque persone ualent a proprio corpore, manus, brachia, et pedes truncari. Illa quoque sacrorum preceptio canonum que iubet a propria abstinere consanguinitate, quandiu generatio recordatur, aut memoria retinetur, nec a predicta parentele discrepat computatione. Nam in septem gradibus, si canonice et usualiter numerentur, omnia propinquitatum nomina continentur. Ultra quos nec consanguinitas inuenitur, nec nomina graduum reperiuntur, nec successio potest amplius prorogari, nec memoriter  ab aliquo generatio recordari. Ne uero in hac consanguinitatis computatione, aliqua dehinc ualeat ambiguitas remanere; aliam, quam quidam faciunt, numerationem, in hac etiam disputatione duximus finiendam. Sunt enim quidam, qui non a fratribus, sed a filiis eorum, id est patruelibus, uel consobrinis, genealogiam numerare incipiunt, docentes filios fratrum in prima generatione computari debere: quia fratres, quasi quidam truncus ex quo ceteri ramusculi oriuntur, existunt. Sed nec ista graduum computatio, si bene intellecta fuerit, ab ea quam superius exposuimus in sententia poterit esse diuersa. Isti enim qui numerandi initium sumunt a filiis fratrum non progrediuntur ultra sextam generationem; sed, sicut totius mundi sex etates existunt  et humane uite itidem sex, ita et in consanguinitate sex tantummodo autumant computandas esse generationes; quibus finitis, noue coniunctionis dicunt posse fieri initium, ut, quasi fugientem, reuocare possint consanguinitatem. Hec itaque computatio que incipit a fratrum filiis, et numerat usque ad sextam generationem, tantumdem ualet quantum ea que incipit a fratribus et competat usque ad septimam. Nec ulla in sensu existit diuersitas, quamuis in numero graduum uarietas uideatur. Ultima enim generatio, si initium numerandi sumat a fratribus, septima inuenitur, si a filiis fratrum, reperitur sexta. Taliter igitur determinatis gradibus consanguinitatis, apostolica uos auctoritate monemus. fratres  et filii, ut omnibus sic seriem genealogie computandam esse intimetis quemadmodum sancti Patres numerandam esse sanxerunt, et antiquus mos sancte et uniuersalis Ecclesie per longa tempora olim computasse monstratur. Nam si quis peruersa et obstinata mente a recto tramite apostolice sedis deuiare uoluerit, et aliter quam nos in nuptiis celebrandis gradus parentele numerare contenderit, primum pro sua temeritate, celesti pena plectetur, postmodum uero gladio perpetui anathematis se nouerit iugulandum.

Data Rome, etc.



XCIII. Clero Mediolanensi.---De Simoniacis, et presbyteris diaconis qui feminis abutuntur. 
[MANSI, Concil. XIX, 978.]


Noueritis nos in synodo nostra Romana, episcopis omnibus et religiosis fratribus adiudicantibus, decreuisse a Simoniacis et fornicatoribus officium celebrari non debere, nec aliquem Christianum id ab iis audire. Populum itaque a Simoniacis et ab his quos feminis abuti cognoscitis officium audire interdicite, et sacerdotes nichilominus a tam nefaria presumptione repellite . Si quis uero sacerdotum, diaconorum, uel subdiaconorum, officium contumaciter deserens, feminam sibi potius eligit, sicut sponte ob fornicationem dimittit officium, ita ob preuaricationem dimittere cogatur et inuitus beneficium.



XCIu. Populo Mediolanensi.---De presbyteris Simoniacis et fornicatoribus.
[MANIS, Concil. XIX, 978.]


Sciat nobilitas uestra nos in Romana synodo consilio totius sancti conuentus decreuisse ut a presbytero Simoniaco, seu concubinam habente, missa a nullo fidelium audiatur. Eos etiam qui, ut fornicari liceat, diuinum officium derelinquunt, et ab eo recedentes, diabolo et eius operibus seruiunt, sicut se iustissime ab officio alienos faciunt ita beneficio ecclesiarum priuatos adiudicamus.



XCu. Philippo regi Francorum.---Quod Romane sedis decreta tanquam regule canonum admittenda sunt. 
[MANSI, Concil. XIX, 979.]


Ignorant miseri quod huius sancte sedis decreta ita pia fide a filiis matris Ecclesie accipienda sint et ueneranda ut, tanquam regula canonum, ab eisdem absque ullo scrupulo admittantur.



XCuI. Alexandri pape II epistola Reibaldo Arelatensi archiepiscopo. 
[Gall. Christ., tom. I, pag. 96.]

ALEXANDER episcopus, seruus seruorum Dei, uenerabilibus REIBALDO Arelatensi archiepiscopo et BERTRANDO Foroiuliensi episcopo, perpetuam in Domini salutem.

 Quoties illa [f. add. res] a nobis requiritur que iustitie concordare uidetur, libenter debemus impendere, et iusta poscentium animis condescendere. Quia igitur, carissime frater Reibalde Arelatensis archiepiscope, postulasti a nobis ut ecclesiam Sancte Marie sitam in uilla que uocatur Bariolis, in territorio uestre ciuitatis Foroiulii, quam beati Patri perpetualiter iuri supposuisti, priuilegio confirmaremus apostolice sedis, inclinati precibus tuis, ipsam ecclesiam sub tutela et defensione S. Romane Ecclesie recipimus eamque ab omni infestatione liberam et quietam esse decernimus; ita quidem, ut pro ea annualiter sanctus Petrus habeat unum aureum denarium. Propterea confirmamus ut quidquid nunc iuste possidet uel  deinceps apostolica interdicente auctoritate . . . . . ut nullus ibi prepositus constituatur, neque clericus aut monachus inducatur absque uoluntate eorum qui ui perfectionis [professionis] sese eidem ecclesie seruituros deuouerent . . . Interdicimus etiam ut nulla ecclesiastica secularisue persona presumat prefatam ecclesiam inquietare, aut ea que superius continet infringere. Quod si quis temerario ausu presumpserit . . . At uero qui custos et obseruator exstiterit, et pio intuitu aliquod bonum ibi conseruare studuerit, repleatur abundantia apostolice benedictionis.



XCuII. Bulla Alexandri II pro Giraldo Tricastinensis et Arausice ciuitatis episcopo. 
[Gall. Christ., tom. I, Instrum., pag. 119.]


ALEXANDER episcopus, seruus seruorum Dei, uniuerso clero et populo Tricastinensis et Arausice ciuitatis.

Admonemus uos, karissimi filii, ut fratri nostro Giraldo pastori , et episcopo uestro dignam obedientiam exhibeatis, et quia diuina dispositio eum custodem animarum uestrarum ponit, hortamur uos ut in omni pace et concordia sub eius regimine indissolubili caritate persistatis, et eum cum omni reuerentia in patrem et proprium colatis  episcopum. Illudque apostolica auctoritate uos monere destinauimus, ne quis uestrum in hoc consilio aut facto consentiat, ut Bertrannus, uel aliquis mortalium Arausicanam ecclesiam ab unitate Tricastine ecclesie dirimat, aut in aliqua parte constitutionem sanctissimi Patris nostri Gregorii, qui utrasque ecclesias coniunxit et uniuit, corrumpat aut minuat. Scientes quod omnis, qui in hac diuisione, consilio aut facto commiscetur, a parte B. Petri et nostra apostolica auctoritate excommunicatur, et diuinum officium penitus interdicitur.

Datum Rome, etc.



XCuIII. Bulla Alexandri pape, qua Geraldum episcopum utriusque simul Ecclesie Tricastinensis et Arausice tuetur et confirmat. 
[Gall. Christ., tom. I, Instrum., pag. 120.]


ALEXANDER episcopus, seruus seruorum Dei, BERTRANDO filio Raimbaldi, si obedierit, salutem et apostolicam benedictionem.

Si uera sunt que te conari intelleximus, nec salutem anime tue, sed ad perpetuam damnationem tuam te eiectum esse perpendimus; uidelicet domini nostri Gregorii pape statuta et ordinationes summopere labores infringere, et Arausicanam Ecclesiam, quam ipse iustissima consideratione Tricastine  Ecclesie coniunxit, et unum episcopatum esse constituit, die nocteque inde euellere studeas et separare; nec Geraldum utriusque urbis episcopum eamdem Ecclesiam Arausicanam patiaris in pace, sicut episcopum oportet, tenere et regere prefatum, ac si predicte Ecclesie non tam antiqua constitutione et auctoritate domni Gregorii ad unius episcopatus continentiam copulate et unite fuissent. Propterea ex parte sancti Petri et nostra monemus ne predictam Arausicanam Ecclesiam amplius a Tricastina Ecclesia separare presumas, sed predictum Geraldum episcopum episcopali iure et prouidentia iuxta constitutiones sanctissimi patris Gregorii eam Tricastinensi Ecclesie coniunctam regere et gubernare permittas. Quod si non feceris, scias te  et omnes in hac causa tibi consentientes ex parte beati Petri et nostra excommunicatos esse, et omne diuinum officium per totam terram tuam suspendi decreuimus.

Datum Rome, etc.



XCIX. Alexandri II epistola ad abbatem et congregationem Anianensem.---Ut episcopo Magalonensi pareant. 
[BALUZ., Miscell. II, 119].

ALEXANDER episcopus, seruus seruorum Dei, abbati et uniuerse congregationi Anianensis monasterii salutem et apostolicam benedictionem.

Peruenit ad nos querela Magalonensis episcopi  super intolerabili presumptione et inobedientia uestra, quod, quamuis Romanam Ecclesiam episcopum eum censere et tolerare cognoueritis, nullius tamen episcopatis reuerentie honorem sibi attribuitis, imo et contemptu eius illicita uobis usurpantes, in corpus totius Ecclesie grauiter ac nefande delinquitis. Nam quod excommunicatos illius nulla auctoritate fulti suscipitis, et quod, eius manus impositione contempta, ordinationes uestras ad libitum uestrum aliunde petitis, in hoc et canonice traditionis instituta corrumpitis, et exemplo reprobo graue scandalum in Ecclesia generatis. Unde uos auctoritate apostolica commonemus ut, hec et alia huiusmodi penitus relinquentes, prefato episcopo uestro deinceps totius subiectionis et reuerentie debitum  exhibeatis, scientes quoniam, si hec querela ulterius ad nos delata fuerit, districtam in se temeritatis uestre pertinacia uindictam prouocabit.



C. Alexandri II epistola ad Guillelmum Petracoricensem et Durannum Tolosanum episcopos, et Hugonem abbatem.---Prescribit modum penitentie ab eo peragende qui fraterne cedis nolens causa fuerat. 
[MANSI, Concil. XIX, 963.]

ALEXANDER episcopus, seruus seruorum Dei, GUILLELMO Petragoricensi, DURANNO Tolosensi, episcopis, et HUGONI abbati.

Presentium portitor litterarum, ad nos perueniens, lacrymabiliter confessus est se fratricidii crimen  incurrisse. Qui, licet tanti facinoris efficiens causa fuerit, tamen minime sua uoluntate peractum intimauit. Cum enim fratrem suum inimicantem sibi paratis insidiis cepisset, et ipsum ut secum iret percussione capuli ensis cegisset, consobrinus quidam suus secum perueniens, sine consilio et premeditatione, sine uoluntate etiam ipsius, ut astruit, eum interfecit. Cui licet condignam religio uestra iniunxerit et laudabilem penitentiam, tamen circa eum misericordie uiscera exhibentes, precipimus ut, cum domum redierit, medietatem totius patrimonii sui, pro fratris animeque sue remedio pauperibus tribuat, alterius [f. alteram] quoque hereditatis sue portionem nichilominus pro eadem causa distribuens, usumfructum sue necessitati reseruet.  Et sic ordinatis omnibus suis, liber in monasterium ingrediatur, et ibi per unum annum huiusmodi penitentia maceretur, scilicet ut a Pentecoste usque ad sancti Michelis festiuitatem bis in unaquaque hebdomada ieiunet in pane et aqua. Dehinc autem usque ad Quadragesimam tribus diebus ieiunet similiter in pane et aqua, et ut a corpore et sanguine Domini usque ad tres annos expletos abstineat, nisi periculum mortis immineat. Quadragesimam totam, preter dies Dominicos, similiter ieiunet; arma nullo modo in uita sua induat; coniugio usque ad peractam septem annorum penitentiam non utatur; sexta feria, donec uixerit, ieiunet. Hec omnia ita illi coniunximus ut, si infirmitatem eius hec minime  ferre posse prouidentia uestra presenserit, licentiam habeat miserendi, prout placuerit.



CI. Alexandri II epistola ad omnes episcopos Hispanie [al., Gallie].---Quod Iudei seruari debeant, non occidi. 
[MANSI, Concil. XIX, 964.]

ALEXANDER papa, omnibus episcopis Hispanie.

Placuit nobis sermo quem nuper de uobis audiuimus, quomodo tutati estis Iudeos qui inter uos habitant, ne interimerentur ab illis qui contra Sarracenos in Hispaniam proficiscebantur. Illi quippe stulta ignorantia, uel forte ceca cupiditate commoti, in eorum necem uolebant seuire, quos fortasse diuina  pietas ad salutem predestinauit. Sic etiam beatus Gregorius quosdam qui ad eos delendos exardescebant prohibuit, impium esse denuntians eos delere uelle, qui Dei misericordia seruati sunt, ut, patria libertateque amissa, diuturna penitentia, patrum preiudicio in effusione sanguinis Saluatoris damnati, per terrarum orbis plagas dispersi uiuant. . Dispar nimirum est Iudeorum et Sarracenorum causa. In illos enim, qui Christianos persequuntur et ex urbibus et propriis sedibus pellunt, iuste pugnatur; hi uero ubique parati sunt seruire. Quemdam etiam episcopum synagogam eorum destruere uolentem prohibuit.



CII. Berengario Narbonensi uicecomiti.---Non esse occidendos Iudeos. (Fragm.---Anno 1061-73.
[MANSI, Concil. XIX, 980.]


Nouerit prudentia uestra nobis placuisse quod Iudeos qui sub uestra potestate habitant tutati estis ne occiderentur. Non enim gaudet Deus effusione sanguinis, neque letatur in perditione malorum.



CIII. Wifredo Narbonensi archiepiscopo.---De eodem. 
[MANSI, Concil. ibid.]

 Nouerit prudentia uestra quod omnes leges, tam ecclesiastice quam seculares, effusionem humani sanguinis prohibent.



CIu. Guillelmo de Monstrolio [al., Monasteriolo].---Nisi coram Ecclesia consanguinitate probata. uxorem dimittere non licet. 
[MANSI, Concil. XIX, 980.]

Multorum relatione cognouimus te propriam uelle abiicere uxorem et adherere alteri, pretendentem consanguinitatis occasionem. Unde apostolica auctoritate interdicendo mandamus tibi ut hanc quam nunc habes uxorem nullatenus presumas dimittere  uel aliam ducere, donec episcoporum religiosorum concilium causam istam examinauerit.





In sequentem epistolam collectoris premonitio.

Ex nonnullis epistole quam hic exhibeo laciniis, a Gratiano simul iunctis et assutis, compingitur epistola illa ad Lucenses, quam Labbeus num. 36 dedit. Integram duplo ac triplo maiorem ex archetypo Lucensi, quem seruant Archiua canonicorum ecclesie illius cathedralis pluteo BB. I, uulgauit primus omnium Florentinus noster in Opere inscripto Memorie della contessa Matilda, in append. ueter. Monum., pag. 129. Ex illo uero hic transtuli, ne deinceps in collectionibus conciliorum mutila, et hinc inde detruncata, spectaculum sui miserandum lugendumque lectoribus reique canonice amatoribus prebeat.



Cu. Alexandri II epistola ad clerum et populum Lucensem.---Contra sacras ordinationes et beneficiorum collationes Simoniacas. 
[MANSI, Concil. XIX, 985.]


ALEXANDER episcopus, seruus seruorum Dei, Lucensis Ecclesie clero et populo in perpetuum.

Cum diuina prouidentia idcirco nos in sede apostolica constituere uoluerit ut omnium ecclesiarum generalem curam gerere debeamus, tum maxime illi Ecclesie studium nostre deuotionis sollicitius est exhibendum, in qua, ante susceptum uniuersalis regiminis opus, ecclesiastici officii necessitate laborauimus, et cui priuata quodammodo dilectione prius  deseruire studuimus. Circa Lucensem itaque Ecclesiam tanto specialius nostre deuotionis studium desideramus impendere, quanto et illi priuata eius et publica omnium cura compellimur prouidere. In ea igitur quod multis temporibus male pullulasse, et in robur iam inueterate malitie comperimus excreuisse, diuini uerbi gladio succidere, et penitus exstirpare optamus, ut, Deo uolente, erutis spinis uitiorum, in fertilem postmodum messem semen illic satum ualeat abundare. Ex multis temporibus hoc detestabile malum intra ipsam Ecclesiam inoleuisse cognouimus, ut nulli unquam clerico, quamuis religioso, quamuis scientia et moribus predito ecclesiasticum beneficium concederetur, nisi ei qui profano pecunie munere illud emere studuisset; fiebat  ecclesia et res eius ita uenalis, ueluti quedam terrena et uilis merx a negotiatoribus ad uendendum exposita. Quod malum quam detestabile, quantum Deo sanctisque sit contrarium, et sacri canones docent et fere omnibus manifestum existit. Chalcedonense nempe concilium, unum ex principalibus, simili pena condemnat eos qui sacram manus impositionem  mercari dignoscuntur. Utrosque enim auctoritate inexpugnabili, illos a beneficio, istos sacro ordine iubet repelli. Sacrorum uero canonum auctoritate docemur omnia que Deo uel eius Ecclesie offeruntur sacra fieri ipsa oblatione; nullaque autem sacra fieri possunt nisi Spiritu sancto, a quo omnis sanctificatio procedit. Nam, sicut omnis quelibet res cum  imperatori defertur imperialis efficitur, sic, cum ex uoto Deo uel sanctis offertur, diuina, ac per hoc sanctificata cognoscitur. Non igitur mirum si par pena constringit eos qui aut sacrum ordinem aut sacram rem Ecclesie uendere seu emere audent; cum neutrum, nisi sancti Spiritus dono ualeat sanctificari. Preterea cum sacrorum canonum auctoritas quatuor ex rebus Ecclesie iubeat fieri portiones, quarum una pauperibus, altera fabricis ecclesiarum sit impendenda, tertia episcopo, quarta clericis conferenda; sicut pauperibus Ecclesie singule partes gratis sunt concedende, ita quoque relique partes nec ab ipso episcopo uel clero sunt retinende aut uendende, sed eis pro Euangelii precepto,  et officii sui labore eodem modo conferende. In ueteri quoque Testamento, cum adhuc gratia Euangelii adhuc non coruscaret in mundo, legimus scelus hoc quantum abominabile esset, cum, tempore Ieroboam, quicunque uolebat implebat manum suam, et fiebat sacerdos excelsorum; et propter hanc causam peccauit domus Ieroboam et deleta est de superficie terre. Si uero domus Ieroboam ob hoc deleta est quod pecuniam accipiens constituebat sacerdotes in excelsis, non immerito de libro uite celestis eorum nomina delentur, qui interuentu pecunie sacerdotes, uel clericos in domo Dei constituunt. Puto enim quod hi tales nunquam aduerterunt Psalmiste sententiam dicentis: Quia non cognoui negotiationem, introibo in potentias Domini  . Nam si quis ideo intrat in potentias Domini quia non cognouit negotiationem, aperte consequitur ut non intret in eas qui negotiationes maxime ecclesiasticarum rerum non solum cognouerit, sed etiam exercuerit. In Nouo autem Testamento humani generis Redemptor, omnes ementes et uendentes de templo eiiciens, cathedras uendentium columbas euertit, nummulariorum effundit es, precepti sui auctoritate denuntians et dicens: Nolite facere domum Patris mei domum negotiationis .

In quo Saluatoris facto uigilanter est aduertendum quod non dicitur cathedras uendentium mouisse, sed euertisse . Leuius utique ferendum esset si talium negotiatorum cathedre mouerentur,  quam si euerterentur, sicut per Ioannem Dominica uoce angelo idem predicatori Ephesi Ecclesie dicitur: Age penitentiam, et prima opera fac, alioquin ueniam ad te, et mouebo candelabrum tuum de loco suo . Illud quoque in eodem facto sollicite considerate, quod per totum textum sancti Euangelii nusquam reperitur Dominum tanta seueritate, tam districta censura iustitie peccantes corripuisse, cum non solum eloquio increpans, uerum etiam facto flagello de funiculis uerberans, omnes eliminauit de templo, aperte demonstrans quod tales negotiatores non sicut ceteri peccatores sunt corripiendi, sed a templo Dei, id est a sancta Ecclesia, longius sunt proiiciendi. Nam, sicut per columbarum uenditores  illi denotantur qui sacram manus impositionem uendere conantur, sic per nummularios ecclesiastici beneficii uenditores designantur, qui domum Dei, teste Euangelio, speluncam latronum efficiunt ; quia ab huiusmodi mercatoribus quidquid possunt capiunt, et gladio sue malitie non corpora, sed, quod peius est, animos trucidare noscuntur. Tempore uero apostolorum, cum multi rerum suarum pretia ad pedes eorum ponerent, Anania et Saphira, inspirante sancto Spiritu, uoto cordis pretium agrorum suorum Deo obtulerunt. Qui postmodum, quia suggerente diabolo partem ipsius pretii retinere conati sunt, uoce beati Petri principis apostolorum Spiritui sancto mentiti esse dicuntur, et quam graue scelus contraxerint utriusque repentina  morte monstratur . Si ergo illi initio surgentis Ecclesie tam horribili pena diuinitus sunt puniti pro eo solummodo quod partem pretii retinuissent quod solo uoto Ecclesie obtulerant, quid dicendum est de his mercatoribus qui non suas, sed res Ecclesie in usus suos et propinquorum suorum non uerentur uertere? Profecto, sicut deterius est distrahere uel comparare res ecclesie, non quas ipsi ecclesie conferunt, seu quas pro animabus suis fideles offerunt, quam solam pretii partem rerum a se oblatarum retinuisse, sic talium negotiatorum interitus grauior et profundior quam illorum esse conuincitur; ex hac quoque pessima uenditione pene malorum omnium semina pullulare noscuntur. Nam ii qui res Ecclesiarum et potiora earum pretio student acquirere,  non Deo uel eius Ecclesie uelle famulari, sed soli mammone uelle seruire ueridica ratione probantur. Sicut etiam sanctus Gregorius de Simoniacis testatur, non uitam moribus componere, non scientia curant exornare, sed solummodo aurum et pecuniam, quibus res emant ecclesie, inhiantes desiderant congregare. Ac si tandem malitie sue uotum impleuerint, et data numerosa pecunia rerum ecclesiasticarum penes se dominium habere ceperint, tunc aperiunt qua intentione Ecclesie militare decreuerunt. Toto enim mentis adnisu undecunque possunt corradere pecuniam student, ut que prius euacuauerant possint redimplere marsupia; cuius auiditate impulsi sacris non parcunt altaribus, sed, ueluti fures et sacrilegi, profanas eis manus iniiciunt,  pauperibus et ecclesiarum fabricis decimas et oblationes iuste et canonice competentes more predonum diripiunt, a mortuis etiam, quasi fisci exactores, importunis clamoribus uelut tributa exigunt. Terras quoque, quas fideles pro suis peccatis ecclesie contulerunt, quia eas ex toto uendere non possunt, ob uilissimum redditum pecunia accepta quibusque concedunt. Inter se autem ubi de lege diuina, et de animarum salute esset tractandum, litibus et contentionibus, clamoribus et iniuriis perstrepere non desistunt. Quibus ad cumulum sue damnationis non sufficit quod ipsi pereunt, sed insuper laicos, quibus ducatum recte uie prebere debuerant, secum malo exemplo trahunt in profundam  inferni uoraginem.

Quapropter, ego Alexander, sancte Romane Ecclesie et apostolice sedis episcopus , tot et tanta mala in multis Ecclesiis et maxime in Lucensi Ecclesia ex iniqua concupiscentia fieri conspiciens, ne sanguis iniquorum a districto Iudice de manu nostra requiratur, illa exstirpare et penitus eradicare decreuimus. Constituimus istis, et presenti decreto firmamus  ut nullus deinceps episcoporum beneficium Ecclesie  pro aliquo pretio uel munere clericis audeat unquam conferre; sed etiam ministros et seruitores Ecclesie gratis et absque ulla uenalitate  in sancta Ecclesia studeant ordinare. Nec eligant in domo Domini qui maiores sacculos pecunie conferant, sed eos qui moribus et disciplina atque scientia diuites pro officio suo ipsam ualeant sustentare Ecclesiam. Sponte Christi donaria non pro libitu cuiusque, inuito Sponso, uenalia fiant, sed gratis et pro uite meritis tribuantur, nec audeat ullus cuiuscunque gradus sit clericus per se uel per interpositam personam aliquo ingenio pretium uel dare uel promittere, nec ipsi episcopo nec alicui ex eius ministris, seu cuicumque magne uel mediocri aut parue persone. Ne uero calliditas aut fraus diaboli sub specie religionis aliquos sue malitie laqueo capiat, constituimus et eodem modo firmamus ut nullus cuiuscunque gradus clericus pro ecclesie beneficio  aliquid audeat conferre aut fabrice ecclesiarum, uel donariis ecclesiarum, seu etiam quod pauperibus sit tribuendum; quia  qui aliquid male accipit ut quasi bene dispenset, potius grauatur quam iuuatur. Quod si aliquis, diuinorum preceptorum et animarum salutis immemor, prefatum beneficium ecclesie iniqua cupiditate ductus uendere uel emere temerario ausu presumpserit, sicut in Chalcedonensi concilio definitum est, gradus sui periculo eum subiacere decernimus, nec ministrari possit Ecclesie, quam pecunia uenalem fieri concupiuit, et insuper, terribili anathematis mucrone perfossus , ab Ecclesia Dei, quam lesit, modis omnibus abscindatur.

Ego Alexander solius Domini misericordia sancte  Romane et apostolice Ecclesie presul, et Lucensis episcopus, in hoc decreto ad confirmandum ss.



CuI. Alexander II de Ecclesie Lucensis muneribus in probos doctrinaque instructos uiros conferendis leges condit. 
[UGHELLI, Italia sacra, I, 811].

ALEXANDER episcopus, seruus seruorum Dei, Lucensis Ecclesie canonicis, ac filiis per omnia dilectis, eorumque successoribus in perpetuum.

Quamuis ecclesiastice disciplina censure, pro officio a Deo nobis commisso, nos admoneat uigilanti cura uniuersis Ecclesiis toto orbe terrarum diffusis prouidere, speciali tamen speculatione nostre  Lucensi Ecclesie pro posse nos opitulari oportet, cuius regimen, antequam ad apostolice sedis curam uocaremur, diuina nobis imposuit prouidentia. Unde cum omnibus simpliciter, huic tamen dupliciter, oculum nostre speculationis intendere oportet. Nam quia, inimico humani generis insidiante, sancte matris Ecclesie compositos mores ab antiquis patribus institutos praua quorumdam temeritas, seu potius cupiditas, uiolare non metuit, idcirco studiosos sollicitosque conuenit esse, ut que mala quotidie pullulant mucrone iustitie resecentur. Nam, karissimi filii, uestra bene nouit dilectio, in nostra prelibata Ecclesia pessima inoleuerat consuetudo ut ordines et canonice ipsius Ecclesie sic passim et  indiscrete cuique tribuerentur, ut ille sacerdotalis ordinis iniret officium qui necdum etiam ostiarii uel lectoris ministerium suscepisset. Nec stabili ordine sortitum fuerat quis missarum solemnia celebrare, quis sanctum Euangelium uel Apostolum legere debuisset. Indisciplinatis etiam et secularibus clericis uita et scientia longe ab ecclesiastica doctrina seiunctis, prelibate canonice conferebantur, nec tamen absque interuentu pecunie uel etiam premiorum, qui ipsam Ecclesiam potius perturbare quam moribus uidebantur ornare. Que omnia quantum Deo et ecclesiastice religioni contraria et inimica existant nullum ignorare putamus, uobis autem tanto uerius sunt cognita quanto diuinitus sustentata. Quapropter, diuino adiutorio simul et  apostolica fulti auctoritate, hec deinceps resecanda et in melius reformanda decernimus, eo scilicet tenore, hac ratione ut ex triginta ordinibus qui in iam nominata ecclesia esse noscuntur, duodecim presbyteris traderentur, qui quotidie missarum solemnia et que sacerdotali officio congruunt peragere possent. Septem uero diaconos, totidem subdiaconos in his semper ordinibus, qui competenter ecclesiasticum officium iuxta ordinem suum adimplere ualerent; reliquos uero choro tantummodo deputauimus. Nos ergo in prefatis ordinibus ita eligi decreuimus ut si quando, Deo uocante, aliquis eorum ex hac luce decesserit, loco eius nullus alius subrogetur, nisi ille qui decedentis officium integritate uite et puritate scientie ualeat adimplere, ut si presbyter fuerit  decessor, loco eius uel presbyter substituatur, uel qui eodem anno presbyterii ualeat honorem accipere. Similiter de diaconibus et de subdiaconibus eadem ratio idemque ordo procedat.

Horum autem omnium ordinationem ita, Deo annuente, uolumus canonice fieri, ut nulla uenalitatis fraus, uel pecunie interuentus aliqua possit ratione subripere, sed gratis et absque ullius commodi ratione consistat, nisi ordinandus non statuto pretio, sed sua sponte, ad utilitatem uel honestatem ecclesie aliquid largiri uoluerit. Auaritiam etenim de templo Dei eliminandam sacrum testatur Euangelium, quod refert et Dominum per se ipsum nummulariorum es effudisse, et cathedras uendentium columbas euertisse. Officium  autem ipsius Ecclesie ita ad honorem Dei fieri uolumus ut omni die una solemnis missa cum diacono et subdiacono hora tertia celebretur cum canonicis horis, sicut consuetudo deposcit matricis ecclesie. Illud quoque non minima correctione indigere prospeximus, quod quidam clericorum, plus sue auaritie quam Ecclesie consulentes, in duabus uel etiam in tribus ecclesiis ministrare noscuntur, et cum uni uix congrue et opportune sufficiant, ambitu pecuniarum illecti duabus uel tribus, sicut diximus, suum officium pollicentur. Sicque fit ut, dum plures uicissim percurrunt, nullam canonice et iuste regere ualeant. Quapropter, hanc quoque causam in melius reformantes, constituimus et presenti decreto  firmamus nullum qui in maiori et matrici ecclesia deinceps fuerit ordinatus, aliam preter ipsam posse tenere Ecclesiam, sed, sicut sacri precipiunt canones, ipsa et sola contentus, ut competens in ea possit exercere seruitium. Nec uaget, et instabilis huc illucque discurrat, sed singulari ecclesie qua fixus est immobilis perseueret. Quod si quis temerario ausu hec omnia, que salubriter ad utilitatem sancte Ecclesie constituta sunt, uiolare uel infringere tentauerit, nouerit se apostolica auctoritate, nisi resipuerit, gradus sui periculo subiacere, et ecclesiastici beneficii fieri expertem, et insuper, pro sua temeritate a clero repulsus, laicorum tantum communioni deputetur. Si uero adhuc quoque obstinato animo in eadem pertinacia manere presumpserit, et  admonitus ad hoc quod salubriter decreuimus reuerti noluerit, a liminibus sancte matris Ecclesie, quam impugnare non desinit, alienus existat. Conseruator autem huius nostre canonice dispositionis, apostolica sit munitus intercessione, et gaudeat celesti repletus benedictione.

Ego Alexander, solius Dei misericordia, licet indignus, sancte Romane et apostolice Ecclesie presul et Lucensis episcopus, in hoc decreto a me facto ad confirmandum scripsi.



CuII. Alexandri II priuilegium pro ecclesia Lucensi.---Bona eius alienari uetat. 
[UGHELLI, Italia sacra, I, 812.]


ALEXANDER episcopus, seruus seruorum Dei, clero et populo S. Lucensis Ecclesie in perpetuum.

Quamuis circa omnes Ecclesias per orbem terrarum longe lateque diffusas pro earum gubernatione oculum nostre speculationis intendere oporteat, precipue tamen erga Lucanam Ecclesiam attentissime uigilare nos conuenit; quia ei et propter episcopatus suscepti administrationem, et pro uniuersalis apostolice [cure] consideratione dupliciter quodammodo prouidere compellimur; qua de causa hec nostri cordis, Deo aspirante, uoluntas semper inherere debebit ut que in ea, uel incuria uel malitia quorumdam, hactenus male pullulare cognouimus, resecare  et emendare studeamus, et que ad honorem et salutem ipsius ecclesie spectare uideantur, congrue ordinare et firmiter statuere debeamus. Ante nostra etenim tempora predecessores nostri qui eidem ecclesie preesse uisi sunt, seu propter carnalium propinquorum affectus, seu pecunie amore illecti, uel etiam quorumdam potentium nimia importunitate deuicti, castella, terras, possessiones ipsius Ecclesie ita indiscrete superflua effusione largiti sunt, ut nec sibi nec familie sue uel reliquis sibi ministrantibus, prout congruebat, in propriis necessitatibus succurrere potuissent. Fiebat itaque propter rerum penuriam ut ordines sacros et ecclesiastica officia, que pure et absque ulla uenalitate, solo uite eterne intuitu concedi oportet, pro pecunie acceptione et  diuersorum munerum exactione profanis quibusdam et indignis tribuerunt, et, quod omnes catholicos detestari et abominari oportet, de morte anime uitam corporis sustentarent. Proinde, diuina inspiratione commoniti, ne de cetero tam graue peccatum ex occasione paupertatis emergat, presenti decreto constituimus et apostolica auctoritate firmamus ut nullus deinceps pontificum quibus ipsa sancta Ecclesia commissa fuerit, castella, mansos, terras, possessiones, quas non modo ad manus nostras habemus, uel quas ipsa Ecclesia in antea, Deo largiente, pure et absque contradictione acquisitura est, preter illa que in beneficium nunc usque dari consueuerunt, aliquo ingenio alienare, uel auferre, seu alicui dare moliatur (nisi necessitate cogente in  pignus ea sine malo ingenio ad tempus tradiderit; ea ratione ut ante statutum tempus eas persoluat et recipiat. Ita sane omnem alienationem et quamcunque dationem penitus interdicimus, ut nemo in posterum presumat predictas res ecclesie uel per beneficium dare, aut per libellum concedere, aut quouis modo alicui persone tribuere, nisi tantum agricolis et laborantibus, et ipsi episcopo uel eius misso aut ministeriali rationem reddentibus; sed omni tempore intacte et illese subsistant ad utilitatem episcopi et sue necessitatem familie sustentandam. Ne uero in dubium uenire possit a quarum rerum traditione nos nostrosque successores per omnia uolumus abstinere, presentis decreti pagina nominatim illas inserere  adnotari precipimus, ne uel ipsos episcopos, uel procaces et importunos petitores latere possit ipsarum rerum notitia. Hic enumerata bona consulto relinquuntur.

Hec itaque omnia que presenti decreto connumerauimus, et si que alia nouiter acquirenda, que Deus in manus nostras uel nostrorum successorum, sicut superius dictum est, dare uoluerit, eo modo ordinamus et firma stabilitate componimus, ut semper deinceps ad manus Lucensis episcopi teneantur et ad priuatas eius rationes spectare uideantur, ut ex his ualeat sue utilitati simul et honestati consulere, ac sue familie decenter necessitati succurrere. Id si quis nostrorum successorum hec, que salubriter  ad Ecclesie honestatem et ipsius episcopi utilitatem statuta sunt, temerario ausu infringere uel uiolare presumpserit, uel carnali amore uel iniqua cupiditate deuictus contra hec aliquo ingenio uenire tentauerit, pro sua presumptione nodo excommunicationis et maledictionis alligatum se esse cognoscat, et ab episcopali officio usque ad satisfactionem remouendum, ita ut omne damnum quod ex sua malitia sibimet ipsi et Ecclesie ex hac re intulit, resarcire cogatur. Ut uero omnia que superius comprehensa sunt firma et illibata, Deo auctore, seruentur, hanc decreti paginam manus nostre subscriptione et sigilli nostri impressione confirmari precepimus.

Ego Alexander, solius Dei misericordia, licet in dignus, sancte Romane et apostolice Ecclesie presul,  et Lucensis episcopus, in hac constitutionis a me facte pagina subscripsi.



CuIII. Alexander II Desiderio abbati Casinensi abbatiam SS. Sebastiani et Zosimi, que Palaria uocatur, tribuit, recepto cenobio S. Hierusalem. 
[PERTZ, Monum. germ. hist. Script. uII, 729, not.]

ALEXANDER, etc.

Quapropter, carissime frater et consacerdos, quia prudentiam tuam maxime lateri nostro optamus adherere sereno uultu, tam tibi quam tuis successoribus Casini Montis abbatibus, recepta inuestitura Sancte Hierusalem cenobii, quam felicis  memorie Leo episcopus, hospitandi gratia, Richerio antecessori tuo contulit, tradimus et concedimus abbatiam sanctorum martyrum Sebastiani et Zosimi, quam uulgares usitato Domine Palariam solent nuncupare, etc.



CIX.  Alexander II papa monasterio Sancti Saluatoris de Magella [al. Maiella]  eiusque ecclesiis ac bonis exemptionem ac libertatem asserit perpetuam. 
[Bullar. uatic., tom. I, pag. 39, ex ueteri ms. in tabulario S. Petri, caps. 21, fasc. 39].

ALEXANDER episcopus, seruus seruorum Dei, dilecto in Christo filio RAINERIO abbati eremi Sancti  Saluatoris ad montem Magelle, suisque successoribus in perpetuum.

Quamuis ex uniuersalitate sedis apostolice cui, licet indigni, presidemus, omnibus Ecclesiis et uenerabilibus locis passim sollicitudinem . . . . . . . tuitionis opere exhibere debeamus, propensiore tamen cura et studio iis inuigilare et contra aduersitatum huius mundi turbines, per Deum, que possumus presidia debemus impendere, qui . . . , tutela sancte Romane Ecclesie positi tam generalis quam singularis prouidentie debito consulere et apostolici muniminis scutum prefigere cogimur. Itaque, dilecte fili, postulante te ut uenerabilem locum tuum, predictam uidelicet eremum, quam cum omnibus pertinentiis  suis in pro . . . . . ius sancte Romane Ecclesie, uoluntate et consensu fratrum quibus preesse dignosceris, tradidisti, apostolicis priuilegiis muniremus, beneuola concessione uotis tuis annuendum esse decreuimus, per que . . . inhabitatio tante religionis, ab omni humano iure et potestate libera et absoluta sub alis huius summe et apostolice sedis tutior in omni tranquillitate consistat, et fruc . . . . in diuina seruitute proficiat. Igitur [sup. in uim, aut uirtute, aut quid simile] presentis priuilegii constituimus et confirmamus prefate eremo et ibi Deo famulantibus monasteria, cellas et ecclesias . . . . . . ecclesiam Sancti Saluatoris de Angre  . Et Sancti Martini desuper Cephalia  , et Sancti Pancratii  ecclesiam  , que est ad radicem montis ipsius Magelle, et Sancti Andree  , et S. Clementis  ,  que sunt prope ad montem prefatum. Ecclesiam S. Marie della uella  , et castrum quod uocatur  la Penna  , cum omnibus suis pertinentiis, et uilla que uocatur Grele  cum ecclesiis et omnibus pertinentiis suis, S. Crucis dec . . . .  . Et sancti Blasii de Sancto Angelo in trifinio  . Et Sancti Angeli ad Gruttam  et Sancti Barbati de super Polotri  . Et Sancti Nicolai della Ilice  . Et Sancte Ducie de Calo . . . . .  . Has itaque ecclesias cum cellis, et omnibus rebus suis, uel quascunque possessiones in terris, siluis, uineis, et oliuetis, aut in aliquibus locis cultis aut incultis, res etiam mobiles seu immobiles, et omnia bona que nunc habet, aut in futurum, Deo donante, habere contigerit, ut ea omni tempore sine omni inquietudine tenere possideat.

Quod ad corroborandum et memorabili stabilitate  fulciendum, sanximus et apostolica auctoritate statuimus, in perpetuum libertate consistimus  ut nullus rex, imperator, dux, comes, episcopus, seu aliqua persona secularis aut ecclesiastica, uenerabilem locum illum a statu religionis sue diuellere, aut turbare presumat, nec quidquam de locis aut rebus sibi pertinentibus inuadere, rapere, imminuere, aut aliquo modo sibi usurpare, aut ab usu fratrum alienare audeat. Si quis igitur contra huius nostre constitutionis paginam temerario ausu uenire presumpserit, usque ad dignam satisfactionem anathematis  nexibus se innodatum, et a liminibus totius Ecclesie expellendum nouerit. Qui uero hec eadem pio intuitu et ueneratione obseruare curauerit, et uenerabilem locum illum fideli deuotione consolari et adiuuare studuerit, diuine remunerationis gratiam, et apostolice benedictionis consequatur abundantiam  .



CX. Alexander II episcopatum Troianum, petente Stephano episcopo, confirmat. 
[UGHELLI, Italia sacra, I, 1344.]

ALEXANDER episcopus, seruus seruorum Dei, dilecto filio STEPHANO Troiano episcopo, perpetuam in Domino salutem.

 Concedimus et donamus, secundum tenorem priuilegii serenissimorum imperatorum Constantinopolitanorum, Constantini et Basilii fratrum, qui ipsam ciuitatem Troianam reedificare fecerunt per Bubaianum capitaneum suum et fidelem, fines et terminos statuerunt auctoritate imperiali; concedimus tibi et successoribus tuis, canonice intrantibus in ipsam ciuitatem, et in tota parochia iura episcopalia libere exercenda, et quod Troiani pontifices a nullo alio nisi a Romano pontifice consecrentur. Cui numerum ecclesiarum tibique et successoribus tuis legitimo iure parochiali  concedimus et donamus. Imprimis suburbium Crepacordis cum ecclesiis suis; monasterium S. Marie de facto cum ecclesiis ad eam pertinentibus; S. Crucem de Portula; S. Felicem; S. Panochilum, iuxta locum Biccarii; Biccharum cum ecclesiis ad eum pertinentibus; abbatiam S. Petri de Burgano ad benedicendum in ea abbatem, et iura archiepiscopalia exercenda; ecclesiam S. Georgii; ecclesiam S. uiti; monasterium S. Marie in Monte Arato; ecclesiam S. Petri de Montilla; casale S. Iuste; casale S. Nicolai de Blanca Terra; uillam Fogia cum ecclesiis suis; Castellionem; ecclesiam S. Aegidii in ualle Ficuum; ecclesiam S. Leonardi; casale S. Laurentii in Carmin cum ecclesiis suis; monasterium S. Marie Coronate cum benedictione abbatis; fabricam Pontis  Albanensis cum ecclesiis suis ad eum pertinentibus; Montem Calceellum Sanctum de Sandoro; abbatiam S. Nazarii; S. Nicandrum; casale de Ripalonga. Hec omnia tue cond. habenda concedimus in perpetuum, et donamus in perpetuum iure parochiali. Reliqua desunt.



CXI. Alexandri II decretalis epistola contra malefactores ecclesie S. Clementis. 
[MURATORI, Rer. Ital. Script. II, II, 862.]

ALEXANDER episcopus, seruus seruorum Dei, nobilibus uiris TRASMUNDO, BERNARDO, BERARDO filiis Sansonis,  salutem et apostolicam benedictionem.

Quoniam erga monasterium Sancte Clementis pie deuotionis studium uos habuisse et ad eius honorem plerumque benefacta uos contulisse a confratre nostro Dominico ualuensi episcopo et eiusdem loci abbate cognouimus, grates uobis et nostre dilectionis beneuolentiam per hec scripta mandamus. Sed quia Deus ad finem bone operationis maxime respicit, et non incipientibus, sed in bona actione persistentibus, larga remunerationis premia pollicetur et tribuit, rogamus, et ut carissimos filios uos admonemus, ut in Dei seruitio et in amplificando honore prefati monasterii uestra fides et studiosa deuotio crescat, consilium, et ubi necesse sit, adiutorium uestra  nobilitas sibi exhibere studeat, quatenus per interuentum B. Martyris Clementis diuine protectionis gratia et apostolice benedictionis abundantia in hoc seculo et in futuro uos protegat et conseruet. Illud autem uobis et omnibus qui inter uos sunt notum esse uolumus, quoniam quisquis ad iniuriam prefati monasterii se erexerit, et abbati qui nunc ibi presidet, suisue successoribus, in regendis et tenendis bonis Ecclesie contrarius exstiterit; nisi a tam nefanda et sacrilega temeritate se retrahat, et damna que Ecclesie intulit digna emendatione restituat, sine dubio apostolice maledictionis, et districtam nostre excommunicationis ultionem super se uenturam esse pertimescat, et ab omni Christiana communione se separandum esse expauescat.



CXII. Alexandri II epistola ad Landulphum.---Respondet quod non aliter quam cum consensu uxoris sue monasticam uitam ingredi et uotum continentie emittere possit. 



ALEXANDER II LANDULFO in Corsica.

Notificasti te morte tenus infirmatum esse, et peccatorum tuorum recordatione et terrore ualde pauefactum, anxie quesisse monachum fieri, et a tua uxore minis et terroribus eam occidendi ad hec licentiam extorsisse, et sic te monachicam uestem sine abbate sumpsisse et monasterium petiisse. Postea uero cum sanus factus esses, tue uxoris reclamantibus  eiulationibus et planctibus, tueque familie dispersionibus, utpote penitens [al., utpote penitus] deuictus, domum remeasse et post multos dies quorumdam sapientum consilio ad iam dicte mulieris cubile rediisse diceris. Nunc autem, si tua uxore uti liceat, nostrum requiris consilium. Si ita denique est ut tuus nuntius narrat, non uidetur nobis rationabiliter neque sana mente id factum. Quoniam cum omni homini ad monachicam uitam tendenti legaliter et iuste sit peragendum, tu contra leges minaciter et uiolenter a tua uxore, partim terrore mortis, partim tue infirmitatis doloribus exanimatus, deuia secutus [al., de uia securus], nulla, ut dicitur, licentia accepta, recessisti et monasterium petisti. Non enim uiolentia, sed ex pari uoluntate  et consensu, sicut sancti Patres dicunt, hec fieri debent. Neque uir in monasterio recipiendus est, nisi uxor illius femineum monasterium elegerit, aut professa continentia, habitum cum festinatione mutauerit [al., neque uir monasterium eligere, aut professa continentia habitum cum festinatione debet mutare ]. Sanctus enim Basilius episcopus de hac re taliter dicit: »Si quis coniugatus uult conuerti ad monasterium, non est recipiendus, nisi prius a coniuge castimoniam profitente fuerit absolutus. Nam si illa, illo uiuente, alteri per incontinentiam nupserit, procul dubio adultera erit; nec recipitur apud Dominum eiusmodi uiri conuersio quam sequitur coniugalis federis prostitutio. Tales igitur tunc sine culpa relicto seculo sequuntur Christum,  si habeant ex pari uoluntate castitatis consensum.« Itaque, fili carissime, perpende et uide si sic canonice a tua es solutus uxore, et tua uxor ita pollicita est; et tu et illa adimplete bonum inceptum, et uotum uestrum; aliter enim non debemus uobis necessitatem separationis imponere.



CXIII. Alexandri II epistola ad clericos Neapolitanos.---Quomodo gradus consanguinitatis computandi sint. 
[MANSI, Concil. XIX, 961.]

ALEXANDER II clericis Neapolitanis.

De parentele gradibus tam famose questionis  apud illos scrupulum nuper etiam inter uos emersisse cognouimus; super qua nonnullos perniciosos interpretes ac disputatores contra ueritatis regulam sanamque doctrinam dogmatizare dolemus. Sedentes enim in cathedra pestilentie dictant iura que nesciunt, et docent illa que nullatenus didicerunt. Nam, ut fertur, ita generationes a duobus fratribus altrinsecus prodeuntes enumerant ut eorum inuicem filios quartam, nepotes sextam, pronepotes octauam generationem esse perhibeant. Hoc itaque modo unumquemque generationis gradum, qui unus procul dubio dicendus est, diuidunt, atque imperite numerandam progeniem desecare contendunt. Qui nimirum nequaquam in huius fetoris ructus pestilenter irrumperent, si sacre pabulum Scripture uiuacis  ingenii faucibus ruminarent. Nam quod duorum fratrum, siue nepotum, uel deinceps utrinque descendentium generationes, non diuerse dici, sed eodem ac sub uno nomine debeant uniformiter appellari, testatur liber Geneseos, cum dicit: uixit Ioseph centum decem annis. Et uidit Ephraim filios usque ad tertiam generationem. Filii quoque Machir, filii Manasse, nati sunt in genibus Ioseph . Porro autem si sic cognationes supputari deberent ut uestri disputatores autumant, dum Ioseph ex utroque filio, Ephraim scilicet et Manasse, nepotes haberet, nequaquam Scriptura diceret, quia uidit filios Ephraim usque ad tertiam, sed usque ad sextam generationem. Item beatus quoque Gregorius,  dum super Anglorum coniugiis scriberet, hec fere uerba deprompsit. Quedam lex in Romana republica precepit ut duorum fratrum, uel sororum filius, uel filia, in coniugio copularentur. Sed omnino cognoscitur ex hoc coniugio sobolem non posse succrescere. Unde necesse est ut iam quatuor uel quinque inuicem generationes copulentur. In quibus nimirum uerbis luce clarius patet quia, dum doctor insignis duorum fratrum soboles prohibet in matrimonio iungi, in quarta uero generatione permittit neophytos copulari, nequaquam, ut cultores peruersi dogmatis astruunt, generatio quarta in duorum fratrum filiis ualeat inueniri.



CXIu. Alexandri II epistola ad Constantinum Aretinum episcopum.---Ut qui concubine sue consanguineam, alteri desponsatam, uxorem duxit, eam sponso restituat. 
[MANSI, Concil. XIX, 961.]


Scripsisti quemdam Ecclesie tue filium concubine sue in quarta linea consanguineam, alterius scilicet desponsatam, pro coniuge duxisse. Iurauerat enim eam, ut asseris, in matrimonium prius ducere sponsus; iurauit etiam illam in fornicatione retinere incestuosus. Item infra. Apostolica fulti auctoritate tibi iudicando consuluimus sponsam proprio sponso concedi, illi uidelicet qui nulla consanguinitatis copula iungitur sibi, quoniam misericordius  periurii pena, quam pro uitandis culpis contrahit, indulgenda est, quam pena periurii cum perseuerantia criminis uel delicti. Tribus denique peccator iste notatur criminibus, periurio, adulterio, incestu. Periurio namque, quia quod obseruare legaliter non potuit sine iudicio parentum uel iudicum temere iurare presumpsit; adulterio quidem, quoniam alterius sponsam uiuente proximo concupiuit et seduxit; incestu, quia, contra decreta Patrum, uicinius quam liceat permiscere sanguinem sanguini non ueretur. Item infra. Nosti quid sacri canones super huiuscemodi homine decreuerunt, uidelicet: si laicus, ut non promoueatur ad clerum; si clericus, ulterius non ascendat.



CXu. Alexandri II epistola ad Amalgerium Ciuitatensem episcopum.---De penitentia presbyteri qui presbyterum occidit. 
[MANSI, Concil. XIX, 962.]


Fratri huic, quem perpetrati homicidii reatu ad iudicium canonice penitentie suscipiendum ad apostolicam sedem misisti, noueris nos huius ordinis penitentiam misericordie respectu iniunxisse. Nam quia presbyter presbyterum occidit, quadrupliciter, uiginti octo uidelicet annis, eum penitere oportet; quatuordecim annos sibi misericorditer indiximus, irrecuperabiliter deiicientes eum presbyteratu et omni administratione altaris. Quos quidem quatuordecim  annos hoc ordine obseruabit. Tribus prioribus annis extra ecclesiam, nisi ad extrema mortis, absque communione, et mense participatione, et pace sit. Sed a Cena Domini solummodo reconcilietur usque ad octauas Pentecostes. Hac presenti Quadragesima quotidie ieiunet in pane et aqua diebus tribus hebdomade, usque in Pascha. Ab octauis Pentecostes usque in festum sancti Michelis, duobus diebus; deinde tribus. Post tres annos, reddita sibi communione ecclesie et mense, inter idiotas sit usque ad expletos septem annos, eodem modo totum penitentie tempus seruans. Et quia conuenit eum esse sub regimine abbatis, mandamus tibi ut mittas eum in aliquo monasterio, ut ibi condigne penitens saluetur, et si tibi uel abbati uidetur, sibi  remittere, si hunc obseruasse penitentiam uideris, post tres annos licet.



CXuI. Alexandri II epistola ad clerum uulturnensem.---De penitentia eius qui presbyterum in se armis irruentem interfecerit. 
[MANSI, Concil. XIX, 962.]

Penitens presentium portitor ad nos ueniens, retulit se instinctu diaboli quemdam presbyterum, armatum super se irruentem ictumque ferentem, occidisse. Unde, quia in canonibus habetur pro interfectione armati presbyteri simplicem penitentiam esse dandam, iniunximus penitentiam decem annorum, ita ut hinc usque ad Pascha  ieiunet tribus diebus per septimanam in pane et aqua, et non utatur calceamentis neque lino. Ab octaua Pentecostes usque ad festiuitatem sancti Martini ieiunet duobus diebus per septimanam, et a festiuitate sancti Martini usque ad natalem Domini aut faciat carcerem, ieiunans quotidie in pane et aqua, aut eat exsul et ieiunet tribus diebus in pane et aqua. Ab octaua Epiphanie usque ad Quadragesimam ieiunet duobus diebus. A Quadragesima usque in Pascha ieiunet tribus diebus in pane et aqua; et hec faciat usque ad annos quinque. Ab ingressu autem ecclesie et communione septem annos abstineat.



CXuII. Alexandri II epistola ad Wltinensis Ecclesie clericos.---Quam imposuit penitentiam Theoderico, qui filium non sponte occidit. 
[MANSI, Concil. XIX, 966.]


Diligentia uestra noscat huic Theoderico [Teuderico] pro parricidio, uidelicet morte filii sui, non sponte commisso, auctoritate beatissimorum apostolorum et canonum penitentiam nos septennio composuisse [imposuisse], in eodem peracte penitentie tempus connumerantes [in eodem pacto penit. connumerauimus], ita ut amodo usque sancti Martini festum duobus ieiunet in hebdomada diebus, quarta feria uidelicet et sexta, in pane et aqua. A sancti Martini festiuitate usque ad Domini natiuitatem, continuum agat ieiunium in pane et aqua, exceptis Dominicis et quintis feriis, in quibus quadragesimali  cibo uescatur. Ab octauis Theophanie usque ad Quadragesimam, duobus in hebdomada ieiunet diebus, quarta et sexta feria, in pane et aqua, exceptis festis principalibus, in quibus eleemosyna se redimat. In Quadragesimali uero tempore continuum agendum est ieiunium in pane et aqua, exceptis Dominicis. In quinta feria tantum, uinum ei bibere [al., tamen uinum exhibere] et quadragesimali uti cibo concedimus. Post annum uero completum, in toto anno duobus diebus in unaquaque hebdomada in pane et aqua ieiunet. In quadragesima tamen continuum agat ieiunium in pane et aqua. Et in unoquoque anno usque ad expletum penitentie tempus huiusmodi ieiunium agendum est, et a carne se abstineat. Per unum annum ecclesiam ei denegamus.  Post ingressum ecclesie, tribus annis eum a communione separamus, nisi mortis fuerit timore preuentus. Si quis autem episcopus, uel religiosus presbyter, causa pietatis aliquid sibi relaxare uoluerit, hoc ei apostolica auctoritate concedimus.



CXuIII. Dominico Gradensi Patriarche.---De presbyteris, diaconis, subdiaconis caste non uiuentibus. 
[MANSI, Concil. XIX, 977.]

Erubescant impii, et aperte nos intelligant iudicio  sancti Spiritus eos qui in tribus sacris gradibus, presbyteratu scilicet, diaconatu et subdiaconatu positi, mulierculas non abiecerunt et caste non uixerunt, excludere ab eorumdem graduum dignitate. De manifestis loquimur; secretorum autem cognitor et iudex Deus est.



CXIX. De episcopo Simoniaco et fornicatore. 
[MANSI, Concil. XIX, 978]

Lancium Micernium episcopum ab episcopio deposui, quia accusatus est et conuictus de fornicatione et Simoniaca episcopatus adeptione sacrorumque ordinum uenditione.



CXX. Clero populo Florentino.---Monachi intra claustra morentur, et a predicatione abstineant, non ministrent. 
[MANSI, Concil. XIX, 979.]


Iuxta Chalcedonensis tenorem optimi concilii, monachis, quamuis religiosis, ad normam sancti Benedicti, intra claustrum morari precipimus: uicos, castella, ciuitates peragrare prohibemus, nisi forte quis, de sue anime salute sollicitus, ut eorum habitum assumat, eos intra claustrum consulere uoluerit.



CXXI. Mangiso uenetensi episcopo.---Nullis eleemosynis redimi posse, quin consanguinei separentur. 
[MANSI, Concil. XIX, 979.]


Huius uiri causam super qua apostolicam sedem consuluisti retractantes, si quo modo misericorditer coniunctam sibi illicite consanguineam retinere posset et orationibus, ieiuniis, ac hereditatis et eleemosynarum se largitione redimere, nullam auctoritatem comperimus qua sibi concederemus.



CXXII. Epistola Alexandri II ad Romaldum  Cumanum episcopum.

Super causas Gissandi presbyteri, de morte episcopi sui predecessoris tui infamati, in medium consuluimus. Itaque circa omnium astantium fratrum assensu unanimi tue dilectioni rescribimus prefatum Gissandum ante te presentandum, ubi, si certi  accusatores defuerint, tunc, dictante iustitia, sine omni controuersia presbyter quecunque ob hoc iniuste amisit, ac sacerdotium et integra accipiat beneficia. Purgationem  tamen ante te, duobus tibi sacerdotibus iunctis, ubi accusator cessauerit, eumdem ex se prebere tuo committimus arbitrio. uulgarem denique legem, a nulla canonica sanctione fultam, feruentis scilicet siue frigide aque ignitique ferri contactum, aut cuiuslibet popularis inuentionis  nec ipsum exhibere, nec aliquo modo te uolumus  postulare, imo apostolica auctoritate prohibemus firmissime.



CXXIII. Alexander II [Heliseo] episcopo Mantuano mandat ut Leonis IX de corpore Simeonis eremite  preceptum una cum Ferrariensi et ueronensi episcopis exsequatur. 
[MABILL. Acta Bened. Sec. uI, part. I, pag. 168.

A. [ALEXANDER] episcopus, seruus seruorum Dei, H. [HELISEO] Mantuano pontifici, salutem et apostolicam benedictionem.

uisis litteris quas antecessor noster, beate memorie papa Leo, conscribi fecerat de corpore Simeonis monachi et eremite, eius sanctitate confisi quidquid ipse laudauit nos laudamus. Ad hoc autem  perficiendum Ferrariensem seu ueronensem episcopos associamus.



CXXIu. Episcopis et regi Dalmatiarum.---De auctoritate Mainardi episcopi et Ioannis archiepiscopi. 
[MANSI, Concil. XIX, 977.]

Notificamus omnia capitula que per confratres nostros uenerabiles, Mainardum scilicet collateralem episcopum nostrum et Ioannem archipresulem nostrum, in Spaleto aliisque ciuitatibus sunt statuta, eadem in Romana synodo, seriatim ea referente, a beate memorie predecessore nostro Nicolao apostolica auctoritate roborata, et sub anathematis interpositione roborata.



CXXu. Episcopis et regi Dalmatiarum.---De episcopis, presbyteris, diaconis feminam accipientibus et retinentibus. 
[MANSI, Concil. XIX, 977.]


Si quis amodo episcopus, presbyter, diaconus, feminam acceperit, uel acceptam retinuerit, proprio gradu decidat usque ad satisfactionem; nec in choro psallentium maneat, nec aliquam portionem de rebus ecclesiasticis habeat.



CXXuI. Alexandri II epistola ad Gebonardum uiennensem archiepiscopum.---De presbytero qui caduco morbo laborabat. 
[MANSI, Concil. XIX, 965.]


In tuis litteris continebatur sic: Hic clericus ordinem habet presbyterii; sed quia caduco morbo laborat, et ipsi in presentiarum hoc agnouimus, non ausi fuimus concedere sibi ut offerret uel missam celebraret. Quia uero languor in culpa non est, super hac re auctoritatis nostre decreto consulendum deliberauimus. Consulimus itaque ut, si frequenter hoc morbo tangitur, ab oblatione et missarum celebratione modis omnibus prohibeatur. Indecens enim est et periculosum ut in consecratione Eucaristie morbo uictus epileptico cadat. Si uero Dei misericordia conualuerit, quandoquidem non culpa, sed infirmitas  est in causa, eum sacrificare iam non interdicimus.



CXXuII. Berengario Basileensi episcopo.---De penitentia eius qui filiam patrui corruperat. 
[MANSI, Concil. XIX, 979.]

Iste penitens uenit ad nos confessusque est se filiam patrui sui corrupisse. Cui quatuordecim annorum penitentiam iniunximus, ut ieiunet quidem tribus quadragesimis. In quadragesima post Pentecosten, duobus diebus in pane et aqua in septimana; et in Aduentu, tribus; et in maiori quadragesima, tribus; et abstineat se ab ingressu ecclesie, et a communione, duobus annis.



CXXuIII. Wilfredo Constantie episcopo.---De misericordia impendenda his qui homicidio superuenientes, nec uoluntate, nec actione perpetrauerint. 
[MANSI, Concil. XIX, 980.]


Dicebant se latores presentium homicidio illi, pro quo penitentia illis iniuncta est, penitus non interfuisse, sed preliantibus solummodo casu superuenisse. Quod si ita est, quandoquidem nec in causa homicidii nec in culpa fuerint, misericordia super eos moti, exsilium eis apostolica auctoritate remisimus.



CXXIX. Alexandri II pont. max. littere quibus Adalberonem episcopum Herbipolensem hortatur ut ab iniqua uenatione, qua ecclesiam Fuldensem affligebat, in posterum abstineat. 
[SCHANNAT, Diecesis Fuld., p. 252.]


ALEXANDER episcopus, seruus seruorum Dei, ADALBERONI, Wirciburgensi episcopo, salutem et apostolicam benedictionem.

Wideradus carissimus filius noster, abbas uuldensis, conqueritur quod fraternitas tua iniusta exactione monasterium suum turbauerit: uidelicet quod per trecentos annos eidem monasterio per multa antecessorum nostrorum priuilegia firmatum est, subtrahere coneris, qua in re licet Romane Ecclesie, cuius defensione locus ille munitus, non modicam  iniuriam intuleris, memores tamen tue pristine dilectionis, affectum tibi paterne caritatis spe future emendationis seruamus; cum enim tot sanctorum patrum auctoritatem uiolasse proberis, et nostros apices pro eadem causa destinatos uilipendisse uidearis, quod merearis perpende.

Tamen quia nostre mansuetudinis est diu amicos portare, maluimus sensum tuum ad exsecutionem iustitie amicabiliter reuocare, quam conatus tuos dura inuectione redarguere, unde religionem tuam monemus ut prefato uuldensi monasterio nullam ulterius inquietudinem inferas, neque quod tot sancti patres per auctoritatem a Domino nostro Iesu Christo collatam prohibuerunt, exigere presumas,  sicque religio tua a predicto monasterio inquietudinis manum retrahat, ut beati Petri apostolorum principis, cuius tutele ipse locus per omnia subditus, gratiam semper habeas, et apostolice sedis dilectionem retineas, et ulterius conquerendi necessitatem congregatio ipsa non habeat, alioquin, licet inuitos nos ad ulciscendam iniuriam Romane Ecclesie prouocabis.



CXXX. Alexandri II epistola ad Sigfridum archiepiscopum Moguntinum.---Illum reprehendit quod, neglectis adhortationibus suis, monasterio Fuldensi iniurias inferre perrexerit. 
[SCHANNAT, Dieces. Fuld., 253.]

Si fraternitatis tue preces et uota pro honore tuo  non solum re, sed, quod difficillimum est, tempore etiam longe precessimus, equum fuerat ut et tu, tum ex debito subiectionis, tum exemplo caritatis, admonitionibus nostris debitam reuerentiam non negares. Meministi enim quod iam secundo tibi pro uuldensi monasterio scripsimus, admonentes ut te tuosque ab eius iniuria cohiberes, et nisi priuilegia apostolice sedis uiolare desisteres, de periculo uindicte non dubitares; sed quoniam acceptis litteris nostris, ut querimonie abbatis nobis indicant, iniurias exaggerasti, et tertio nos per contemptum apostolice auctoritatis ad mandata compulisti, non iam aliud tibi mandamus aut scribimus quam quod episcopo Herbipolensi in presentia legatorum abbatis  de simili causa, uiua uoce constituimus: uidelicet precipientes tibi per obedientiam quam sancto Petro debes et nobis, ut sine omni mora contradictionis, monasterio omnia que per te sunt abbata restituas, ecclesias ab officio suspensas absoluas, et quecunque monasterium tenuit, quando tu episcopus factus es, deinceps cum omni pace tenere permittas, donec, si legatus noster prius apud uos hanc litem non deciderit in euentura synodo, aut per uos aut per idoneos nuntios uestros ad iudicium et determinationem huius rei in nostra presentia conueniatis: alioquin, quod non optamus, ab officii tui cautela longe te digressum esse canonica districtio commonebit.



CXXXI. Alexandri II pontificis littere quibus Widerado Fuldensi abbati fuse exponit que et quanta pro tuitione iurium eius Ecclesie egerit. 
[SCHANNAT, Dieces. Fuld., pag. 253.]


ALEXANDER episcopus, seruus seruorum Dei, dilectissimo in Christo filio Fuldensi abbati, salutem et apostolicam benedictionem.

Si te ex corde diligimus, si te singularem sancti Petri filium omni diligentia fouere curamus, et legati tui referre poterunt, et negotia tua ex ipsa sui pertractatione nuntiabunt; uerum hec qualiter in presentia legatorum tuorum apud nos procurata sunt, in subditis cognoscere potes.

Conuocato episcopo Herbipolensi, cum singula  [que] aduersum te et monasterium tuum uerbis aut factis commisisse dicitur, grauiter ab eo exigeremus, et in his omnibus contemptum apostolice sedis, sicut equum fuerat, principaliter sibi opponentes, in nosmetipsos etiam specialiter et grauius eum deliquisse probaremus; licet ante quibusdam occasionibus causam declinare et differre quereret, nostra tamen constantia flexus, hoc modo processit: primo omnium de uerbo contumelie, et tue Simoniace ordinationis opprobrio, quod nos quidem uehementer affligit, iuramento se purgandum obtulit; itaque accepto libro, atque in hunc modum dictato sacramento, quod nunquam se sciente dixerit te Simoniace consecrationem a nobis accepisse, aut, ideo quia ad nos pro consecratione ueneras, te excommunicatum  esse, gratia Dominice resurrectionis, et sancti Petri, complementum perdonauimus; deinde uero de contemptu litterarum nostrarum se confessus reum humiliauit, et culpabilem, et penitentie subiit correctionem. Postremo de usurpatione iuris et bonorum tui monasterii ex nostra iussione ita spopondit, specialiter quidem de ecclesia illa et capellis, unde aduocato suo procurationem, quasi pro obtinendo iure suo, citra nostrum tradiderat interdictum, et preterea de omnibus que monasterium, cum ipse episcopus factus est, tenuit, ut amplius se inde non intromittat, neque per se aut per suos aliquod impedimentum monasterio ad hec obtinenda faciat, donec, si legatus noster prius apud uos hanc litem non deciderit in uentura synodo, aut per se aut per  idoneos nuntios suos ad iudicium et terminationem huius rei in nostram presentiam ueniat, in quo si denuo mutatus fuerit, quod non optamus, officii sui periculo subiacebit.



CXXXII. Quot missas in die sacerdoti celebrare liceat. 
[MANSI, Concil. XIX, 979.]

Sufficit sacerdoti missam unam in die celebrare, quia Christus semel passus est et totum mundum redemit. Non modica res est unam missam facere, et ualde felix est qui unam digne celebrare potest. Quidam tamen pro defunctis unam faciunt et alteram de die, si necesse sit. Nam quicunque pro pecuniis  aut adulationibus secularium una die presumunt plures facere missas, non existimo euadere condemnationem.



CXXXIII. Consecretur qui electus est ab Ecclesia, et est altero dignior, licet filius sacerdotis. 
[MANSI, Concil. XIX, 980.]

Apostolica auctoritate precipimus uobis ut, si eum qui ab Ecclesia electus est altero digniorem esse canonicamque eius electionem probaueritis, fulti nostra auctoritate consecretis. Nam pro eo quod filius sacerdotis dicitur, si cetere uirtutes in eum conueniant, non reiicimus, sed suffragantibus meritis conniuendo, eum recipimus.



CXXXIu. Fratrem aut sororem uxoris equiuoce tantum dici cognatos. 
[MANSI, Concil. XIX, 981.]


Quod autem frater sororue uxoris tue cognati tui dicuntur, equiuocationis iure fit et necessitate uulgaris appellationis, potius quam ulla causa cognationis. Uxor enim fratris fratrissa potius quam cognata uocatur. Mariti frater leuir dicitur. Duorum autem uxores uocantur ianitrices, quasi eamdem ianuam tenentes, uel per eamdem ianuam intrantes. uiri soror glos appellatur. Sororis autem uir non habet nomen speciale, non uxoris frater.



CXXXu. Responsio ad episcopi cuiusdam inquisita. 
[MANSI, Concil. XIX, 981.]


Fraternitatis tue studiose sagacitati, frater amande, quia debeo, refero grates; quoniam quesisti que debuisti, iucundum me reddidisti. Unde placide ad inquisita respondeo. Sedem apostolicam consulere decreuisti si mulier, copula nuptiali extraneo uiro iuncta, cognationi eius pertineat, si eo defuncto cognatio maneat eadem, uel si ab alio uiro cognationis uocabula [uincula?] dissoluantur, uel si suscepte soboles possint legitime ad prioris uiri cognationem [cognationis] transire copulam. Est enim uerbum Domini ualidum et forte, est durabile, est preseruabile et immutabile, non momentaneum, non transitorium;  ait autem per se ipsa ueritas, que Deus est, et uerbum Dei: Celum et terra transibunt, uerba autem mea non transibunt . Antequam Deus in carne inter homines appareret, eo inspirante, dixit ei Adam: Quamobrem relinquet homo patrem suum, et matrem, et adherebit uxori sue, et erunt duo in carne una ; cui non contradixit Dominus.

Deinde, cum ueritas oriretur de terra, in terra et uisibilis in humanitate apparuit, interrogatum est si licitum esset homini uxorem relinquere. Quod perhibens uetuit fieri, presertim si fornicatio sola excluderet copulam maritalem: unde protulit statim in medium eamdem ipsam sententiam quam ante secula manens cum Patre uerbum inspirauerat in  Adam, ipse confirmans quod ipse primus protulit homo: Quamobrem relinquet homo patrem suum, et matrem, et adherebit uxori sue, et erunt duo in carne una.

Si una caro fiunt, quomodo potest aliquis eorum propinquus uni pertinere, nisi pertineat alteri? quod minime fieri posse credendum est; nam uno defuncto, in superstite affinitas non deletur, nec alia copula coniugalis affinitatem prioris copule soluere ualet. Sed neque alius coniunctionis soboles placet ad ipsius affinitatis, prioris siquidem, transire consortium, pro eo quod uerbum Domini ualidum est, et forte et, ut inquiens dixit propheta: uerbum Domini stabit in eternum ; et alius propheta:  Quoniam ipse dixit, et facta sunt; ipse mandauit et creata sunt: statuit ea in eternum et in seculum seculi; preceptum posuit, et non preteribit . Nam per uerbum suum atque preceptum efficere duo carnem unam, id est masculum et feminam, qui innumeram multitudinem sexus utriusque non destitit secum facere unum, sicut per se ueritas dixit: Non rogo pro his tantum, sed pro eis qui credituri sunt per uerbum eorum in me, ut unum sint sicut tu, Pater, in me, et ego in te, ut et ipsi in nobis unum sint . Si quis sacrilego et temerario ausu in defuncto querit propinquitatem uel sub altero affinitatis uocabula dissipare, et susceptas soboles alterius copule credens legitime sociari propinquitati prioris, hic negat Dei uerbum ualidum  esse uel forte.

Et quia tam facile et tam uelociter querit dissoluere, hic non credit uerbum Domini manere in eternum. Confice . . . . . . ex quatuor locis a se distantibus magna intercapedine, et confecta et conglutinata finge cuiuscunque figure uel immensitatis uolueris corpus. Nunquid erit humanum ingenium quod ipsas quatuor partes ab inuicem ualeat segregare, ut unaqueque possit agnosci, sicut a quatuor auis duo conficiuntur in unum, et de duobus fit concretio una? An similitudinem de quatuor elementis, unde homo concretus est, potes colligere, si eorum unaqueque species, quoniam in multas diuisiones partita est, discretas inter se conferas partes aliquas? Fit idem in metallis, hoc etiam in liquoribus; probat etiam  in coloribus pictor qui sequitur arte naturam, fucis admiscendo colores ex inuisibilibus corpora fingens. Sed ne alia Domini constitutio uel iussio cassaretur, et ne tellus a proprio uacaret ornatu, Spiritu sancto reflante, posuit terminum constitutio Sancta sanctorum. Ait autem preceptio sancta diuina: Crescite, et multiplicamini, et replete terram . Posuit enim Dominus terminos causis, etatibus seculi finem statuit, compagibus membrorum hominum posuit numerum. Lex Ecclesie regulaque sanctorum cognationi mortalium, agnatis atque affinibus terminum reciprocationis instituit; quod ualde metuendum exterminari sancimus. Quisquis exterminari non metuit, catholicus non esse conuincitur.



CXXXuI. Nisi canonice iudicatum episcopum qui comprehenderit laicus excommunicetur. 
[MANSI, Concil. XIX, 982.]


Si quis deinceps priorum, aut cuiuscunque dignitatis uel cuiuscunque ordinis laicorum episcopum comprehenderit, percusserit, aut aliqua ui a propria sede expulerit, nisi forte iudicatum canonice, auctores et cooperatores tanti sceleris anathematizentur, et bona eorum Ecclesie ipsius iuri perpetuo tradantur. Si uero in presbyterum, uel in quemcunque inferiorum graduum clericum hec eadem presumpserit, canonice penitentie atque depositioni subiacebit. Si contumax fuerit, excommunicetur.



CXXXuII. Alexandri II epistola ad Adelardum Suessionensem episcopum. 
[MANSI, Concil. XIX, 989.]


Quod XXX annorum longitudinem homicidii in terra Dei facti penitentiam extendistis, constitutioni huic auctoritatem non damus, quia in sacris hoc canonibus non inuenimus. Tamen, quoniam a prudentibus et religionis uiris treua Dei pro conseruanda in populo pace est constituta, omnino non reprobamus.



CXXXuIII. Bulla Alexandri II de canonizatione S. Theobaldi. 
[MABILL. Acta SS. Bened. uI, II, 182.]


ALEXANDER episcopus, seruus seruorum Dei, omnibus fidem Christi colentibus gratiam et apostolicam benedictionem.

Multa preclara et admiratione digna de quodam eremita religioso uiro, Theobaldo nomine, celebris fama diuulgat; quam sancte et religiose uixerit, et exutus omnibus Dominica precepta secutus sit, cum in presentiarum fuisset, manifeste patet. Miraculorum uero indicia indubitata fide eius merita commendant, multis religiosis uiris super his cognita et uera referentibus. Quapropter, uite eius conuersatione cognita et miraculorum indiciis probatis  per non fallacia testimonia, suggerentibus nobis de eo Mainardo et Damiano episcopis et uincentie populo, illum celebri memoria dignum Romana decreuit Ecclesia. Et, quia procul dubio cum electis coronatur in celis, ut eius memoria, sicuti aliorum sanctorum, precipimus solemniter celebretur in terris.



CXXXIX. Alexandri II epistola ad Wilielmum regem Anglorum, pro exactione denarii sancti Petri. 
[MANSI, Conc. XIX, 949.]

ALEXANDER WILIELMO regi Anglorum.

Nouit prudentia tua Anglorum regnum, ex quo  nomen Christi ibi clarificatum est, sub apostolorum Principis manu et tutela exstitisse, donec quidam, membra mali capitis effecti, zelantes superbiam patris sui Satane, pactum Dei abiecerunt et Anglorum populum a uia ueritatis auerterunt. Et paulo post: Nam, ut bene nosti, donec Angli fideles erant, pie deuotionis respectu ad cognitionem religionis annuam pensionem apostolice sedi exhibebant, ex qua pars Romano pontifici, pars ecclesie Sancte Marie, que uocatur Schola Anglorum, in usum fratrum deferebatur.



CXL. Alexandri II epistola ad Udonem Treuirensem, et Theodoricum uirdunensem episcopos.---Ut qui in morbo monachum se futurum promiserat, et beneficia abdicauerat, si deinde conualescens monachus fieri nolit, beneficia illi restituantur. 
[MANSI, Concil. XIX, 960.]


 ALEXANDER episcopus, seruus seruorum Dei, UDONI Treuirensi, et THEODORICO uirdunensi episcopis, salutem perpetuam

Presentium lator Cosaldus presbyter ad limina apostolorum ueniens querelam apostolice sedi deposuit, beneficium et altaria que per canonicam uirdunensis Ecclesie obtinere solebat, a quodam diacono, Richerio nomine, sibi ablata esse. Dixit enim quod quondam in infirmitate, feruore passionis oppressus, monachum se facere promiserit, non tamen ut monasterio uel abbati  se tradiderit uel promissionem scripserit, sed confitetur quod beneficium in manu aduocati ecclesie refutauerit. At postquam conualuit, monachum [se] facere mox negauit. Dixit etiam quod, cum infirmus iaceret, predictus Richerius beneficium suum ab episcopo uirdunensi acquirere potuisset, quia dixit eum monachum iam factum esse. Causa differtur in Treuirensem synodum, in qua prefatus Richerius diaconus mala fide acquisisse ac male intrasse conuictus est. Quapropter quia beati Benedicti, canonicaque et precipue Patris et predecessoris nostri sancti Gregorii pape, constitutio interdicit ante unius anni probationem effici monachum, si ita est ut dixit, iudicamus et auctoritate apostolica precipimus ut diligentia uestra atque clementia harum  portitor, Cosaldus presbyter uidelicet, beneficia et altaria recipiat, habeat et quiete retineat



CXLI. Epistola Alexandri PP. II ad Udonem archiepiscopum Treuirensem.---De penitentia sacerdotis incestuosi perpetua. 
[HONTHEIM, Hist. Treuir. diplom., I, 416.]

ALEXANDER episcopus, seruus seruorum Dei, UDONI carissimo fratri, Treuirorum archipresuli, salutem et apostolicam benedictionem.

Litteris tuis, dilectissime frater, susceptis, quemdam sacerdotem matris et filie commistione pollutum didicimus, eumdemque, officio prohibito susceptoque penitendi iudicio, missarum officia usurpasse  cognouimus; item depositum, psalmodiis quotidianis addictum, carnibus uetitis ieiunio maceratum intelleximus: propterea, quod a te caute prouisum sapienterque dispositum est, ex toto commutare indignum; sed ut in hac penitentia eum omnibus diebus uite sue facias permanere, nobis scias per omnia complacere. uerumtamen, quia per baculum principis apostolorum Petri, quem per manus sancti Eucarii discipuli Domini suscepisti, pre omnibus Gallie et Germanie suffultus, uiciniori nimirum Romane sedis affinitate in Domino gloriaris, ne nostri, quod absit! temporibus, tante dignitatis priuilegio aliquatenus destituaris, uolumus ut in huius clerici penitentia et in omnibus a te dandis uel adimendis penitentie uinculis, liberiori  quoque pre ceteris Gallie et Germanie pia moderatione episcopis proprie discretionis arbitrio fungaris; quatenus et afflictioribus et spiritu contritioribus frenum discipline pia moderatione remittere sufficias, superbis uero iugumque discipline Domini detrectantibus eadem ligamina iusta seueritate constringere preualeas.

uale.

Data Rome, etc.



CXLII. Alexandri II epistola ad Lanfrancum Cantuariensem archiepiscopum.---Predecessorum suorum decreta confirmat, ut monachis ecclesias cathedrales obtinere liceat. 
[MANSI, Concil. XIX, 969.]


ALEXANDER episcopus, seruus seruorum Dei, reuerendissimo fratri in Christo LANFRANCO uenerabili Cantuariensi archiepiscopo, salutem et apostolicam benedictionem

 Accepimus a quibusdam uenientibus de partibus uestris ad limina sanctorum apostolorum Petri et Pauli quod quidam clerici, associato sibi terrene potestatis, laicorum uidelicet, auxilio, diabolico Spiritu repleti, moliuntur de ecclesia Sancti Saluatoris in Dorobernia, que est metropolis totius Britannie, monachos expellere et clericos inibi constituere. Cui nefario operi molitionis sue hoc adiicere conantur ut in omni sede episcopali ordo monachorum exstirpetur, quasi in  eis non uigeat auctoritas religionis.

Qua de re, zelo Dei compulsi, scrutinium de priuilegiis Ecclesiarum fieri precepimus, et uenit ad manus statutum predecessoris nostri beate memorie Gregorii Maioris, de Ecclesiis Anglie, quomodo scilicet precepit Augustino, gentis uestre apostolo, ut eiusdem ordinis uiros, cuius et ipse noscitur esse, poneret in prefata sede metropolitana. Cuius preceptiones inter alia hec subnexa sunt: »Quia, inquit, tua fraternitas monasterii regulis erudita, in Ecclesia Anglorum, que nuper, auctore Deo, ad fidem perducta est, hanc debet conuersationem instituere que in initio nascentis Ecclesie fuit Patribus nostris, in quibus nullus eorum ex iis que possidebant aliquid suum esse dicebat, sed erant illi omnia communia:«  Quam communionis regulam ordini monachorum permaxime congruere, nemo qui dubitat. Hinc habetur epistola Bonifacii, qui quartus a beato Gregorio Ecclesie Romane, cui auctore Deo presidemus, prefuit, quam Atelberto regi Anglorum et Laurentio predecessori uestro misit; in qua premissis huiusmodi censura anathematis usus est: »Gloriose, inquit, fili, quod ab apostolica sede per cepiscopum nostrum Mellitum postulasti, libenti animo concedimus, id est, ut uestra benignitas in monasterio Dorobernensi ciuitate constituto, quod sanctus doctor noster [f., uester] Augustinus beate memorie, Gregorii discipulus, Sancti Saluatoris nomini consecrauit, cui ad presens preesse dignoscitur dilectissimus  frater noster Laurentius, licenter per omnia monachorum regulariter uiuentium habitationem statuat; apostolica auctoritate decernentes ut ipsi uestre salutis predicatores monachi monachorum gregem associent, et eorum uitam sanctitatum moribus exornent. Que nostra decreta si quis successorum nostrorum, regum siue episcoporum, clericorum siue laicorum irrita facere tentauerit, a principe apostolorum Petro et a cunctis successoribus suis, anathematis uinculo subiaceat, quoadusque, quod temerario ausu peregit, Deo placita satisfactione peniteat, et huius inquietudinis uestre emendationem promittat.« Unde, quia ratione dictante quieti Ecclesiarum utile esse perspeximus, presens decretum prenominatorum Patrum confirmamus,  et uice apostolorum sub eodem anathemate eos constringimus quicunque huic obuiare contenderint.



CXLIII. Alexandri II epistola ad Lanfrancum Cantuariensem archiepiscopum.---Monet ut monasterii Wintoniensis statum tueatur. 
[MABILL. Annal. Bened. u, 36.]

ALEXANDER episcopus, seruus seruorum Dei, in Christo fratri LANFRANCO Cantuariorum archiepiscopo, salutem et apostolicam benedictionem.

Peruenit ad aures nostras quod monasterium Wintonie multas persecutiones et indignas oppressiones ab his sustineat quorum immoderata prauitas  ordinem et officium monachorum inde eiicere ac prorsus expellere certat. uerum, quia nobis non leue uidetur tam antiquas constitutiones, et, ut dicitur, a beato Augustino predicatore eius terre profectas et ductas, subita et inconsulta permutatione diruere, nec eas catholice fidei eruditionibus obuiare uidemus, fraternitatem tuam rogando monemus ut his qui talia conantur prudenti defensione resistat, et prefatum monasterium a statu et ordine monastice congregationis labefactari aut destitui, quoad potest, nullatenus patiatur neque permittat. Preterea de liberatione capti episcopi, quod experientie tue commisimus, ualde miramur an hoc tua pretermiserit negligentia, an regis penam adiiciens contempserit inobedientia. Per presentium  etiam latorem dilectionem tuam interpellare curauimus, ut que apud te impetrare desiderat, dummodo concedenda sint, tua sibi benignitas pro nostra caritate concedat.



CXLIu. Alexandri II epistole ad congregationem monasterii Wintoniensis. 
[MABILL., Annal. Bened., u, 36.]

ALEXANDER episcopus, seruus seruorum Dei, congregationi monasterii Wintonie, salutem et apostolicam benedictionem.

Legati nostri, qui ad partes uestras missi concilium ibi celebrauerunt, sicut a plerisque maioribus  et antiquioribus gentis uestre se didicisse confessi sunt, ecclesiam uestram a uetusta constitutione in ordine et officio atque cultu monachorum exstitisse nobis indicauerunt. Sunt etiam nonnulli qui asserunt, fere omnes maiores ecclesias eius terre consuetudinem monastici ordinis ex eo cepisse et tenuisse, quod S. Augustinus, legatus beatissimi pape Gregorii et eius terre predicator, quos percepta fide ad obsequium diuini ministerii et ecclesiasticos ordines perducere potuit in hac forma religionis et cultu precipue constituit et ordinauit. Quibus quoniam longe nos impares esse cognoscimur, statuta mutare uel infringere indignum esse ducimus, presertim cum ea catholice fidei eruditionibus obesse non inuenimus. Unde per presentia scripta statuimus  et confirmamus ut ecclesia uestra in eo statu monastici ordinis, quo hactenus mansit, deinceps sine omni lesione et perturbatione consistat. uos autem ut carissimos filios admonemus, quatenus propositum uestre professionis ea sinceritate et studio de die in diem, adiuuante Domino, in melius proficiendo peragatis ut ex interiori conscientia uestra seruitus et deuotio diuino conspectui placeat et exterioris forma conuersationis nulli reprehendendi uos occasionem tribuat, sed omnibus exemplum sanctitatis, et erga diligentiam uestre religionis amorem et desiderium confirmande dilectionis prebeat. Ceterum si quis audaci temeritate, uel prauo studio, hunc statum et ordinem ecclesie uestre  mutare uel confundere attentauerit, procul dubio sciat se iracundiam apostolice sedis incurrere, et, nisi cesset, anathematis in se iudicium prouocare.



CXLu. Alexandri II priuilegium pro ecclesia ab Altmanno, Patauiensi episcopo, ad regularem canonicorum uitam edificata. 
[MANSI, Concil. XIX, 976, ex Metropoli Salisburg., tom. II.]

ALEXANDER episcopus, seruus seruorum Dei, dilecto fratri in Christo ALTMANNO Patau. episcopo, et per eum ecclesie quam in territorio eiusdem ciuitatis in portu Oeni fluminis construxit, et in honore  sancte Trinitatis, et passionis Domini nostri Iesu Christi, et sanctorum Andree apostoli, Pantaleonis martyris, et sancti Nicolai confessoris consecrauit, in perpetuum.

Conuenit apostolico moderamini religiosis desideriis et petitionibus ea benignitate et pietatis studio condescendere effectumque prebere ut, dum spiritualis auctoritas officii sui debitum peragit, dum pia fidelium statuta roborando uenerabilibus locis presidium defensionis impendit, hinc affectus superne retributionis lucretur initium quod in parando beneficio non minor fuit caritas quam potestas. Hoc enim et bonorum studiis, spe proficiendi, augmentum tribuit et opus proprium, fructu profectionis, Deo acceptabile reddit. Itaque, dilecte frater,  carissima Sancti Petri filia, imperatrice Agnete semper Augusta, indicante nobis te, in suburbio ciuitatis tue, iuxta portum predicti fluminis Oeni, ad communem et regularem canonicorum uitam, ecclesiam construxisse, et, ut eam, iuxta propositum tue deuotionis et constitutionis, apostolicis priuilegiis firmaremus, tum ipsa partes tuas referente, tum ipso pro te sanctissimo desiderio postulante, tanto promptius utriusque uoluntati annuendum esse iudicauimus quanto et tua uota iusta esse certius intelligimus, et illius desideria diuino accensa Spiritu ubique prosperari cupimus. Concedentes igitur tibi et prefate ecclesie huius nostri apostolici decreti priuilegium, sancimus et apostolica auctoritate statuimus ut clerici qui uel nunc in eadem ecclesia  sunt ordinati sub communi semper uita et claustrali conuersatione consistant. Ad quorum communem usum confirmamus et incommutabiliter tenenda decernimus determinate quidem et ea que prenominata imperatrix Augusta pro remedio anime sue donauit.



Hec, inquam, omnia et quecunque etiam innominata bona eidem ecclesie uel nunc iuste collata sunt, uel in posterum Deo disponente conferenda, eo tenore et auctoritate ad communem usum fratrum ibidem Deo famulantium decernimus et corroboramus, ut communem et regularem uitam ducentes, nichil de bonis ecclesie preposito et singulari  usui uindicent. Ut hec igitur nostra decreta, adiuuante Domino, undique firma illibataque permaneant, apostolica auctoritate constituimus ut nullus rex, imperator, dux, comes, episcopus, uel archiepiscopus, seu aliqua persona secularis aut ecclesiastica, prefatam ecclesiam ab eo statu et ordine, quem superius confirmauimus, diuellere aut aliqua perturbatione impedire presumat, uel quidquam de rebus et bonis ecclesie inuadere aut diminuere, uel ab usu fructuum subtrahere audeat. Si quis autem contra huius nostre sanctionis decreta temerario ausu uenire tentauerit, usque ad dignam satisfactionem anathematis laqueo se irretitum nouerit. Qui uero hec eadem fideli deuotione obseruare curauerit,  diuine remunerationis gratiam et apostolice benedictionis hic et in futuro consequatur abundantiam.

Datum Rome, u Non. Martii, per manus Petri, sancte Romane Ecclesie presbyt. cardinalis ac bibliothecarii, anno XII pontificatus domini Alexandri II pape, indictione XI.



CXLuI. Alexandri pape II priuilegium pro ecclesia Sancte Marie Madgelene uezantionensi. 
[Mémoires et documents inédits de la Franche Comté. II, 316.]

ALEXANDER, etc. . . .

Notum esse uolumus omnibus qui in Christo sunt,  nos ecclesiam Sancte Marie Magdalene, sitam Bisontii ultra flumen Dubium, iuxta pontem eiusdem fluuii constitutum, ab Hugone bone memorie, eiusdem  loci archiepiscopo. . . . . . . . . . . . . .

Datum Laterani, Xu Kal. Maii, anno XII pontificatus Alexandri secundi pape, indictione XI.





DUBIA.



CXLuII. Alexandri II epistola ad Liemarum Hamburgensem archiepiscopum.---Illi pallium mittit et priuilegia Ecclesie eius confirmat. 
[LAPPENBERG, Hamburg. Urkund. I, 99.]


ALEXANDER episcopus, seruus seruorum Dei, reuerentissimo et sanctissimo LIEMARO, sancte Hammaburgensis Ecclesie archiepiscopo suisque successoribus, pacem et salutem in perpetuum.

Conuenit apostolico moderamini pia religione pollentibus beneuola compassione succurrere et poscentium animis alacri deuotione impertiri. Ex hoc enim  lucri potissimum premium apud conditorem omnium Dominum procul dubio promeremur, dum uenerabilia loca opportune ad meliorem fuerint statum sine dubio perducta. Igitur, quia postulastis a nobis quatenus pallium tibi transmitteremus et archiepiscopatum Hammaburgensis Ecclesie totum in integrum tibi confirmaremus, sicut a predecessore nostro, domino Nicolao, huius apostolice sedis, et ceteris successoribus suis decretum est, inclinati petitionibus domni H. Francorum et Romanorum regis, apostolica auctoritate concedimus . . . . . . decernimus, et in omnia predicta regna te, uice nostra, legatum constituimus. Deinceps . . . esse et uocari. Legationem quoque et archiepiscopalem potestatem in  omnia regna septentrionalia, Danorum scilicet, Suedorum, Noruenorum, Islandicorum et omnium insularum iis regnis adiacentium tibi et omnibus successoribus tuis perpetuo tenenda concedimus. Omnem quoque aduersantem uel contradicentem, atque piis nostris studiis quolibet modo insidiantem, anathematis mucrone percutimus, perpetueque ultionis reum diabolica sorte damnamus; ut culmen apostolicum more predecessorum nostrorum, causaque Dei pro affectu zelantes ab aduersis hinc inde partibus muniamus. Auctoritate . . . mereatur.

Data Iu Nonas Februarii, indictione u, per manum Hildebrandi, cancellarii S. Petri atque abbatis sancti Pauli.



CXLuIII. Alexandri pape II, priuilegium pro monasterio S. Saluatoris et S. Iulie Brixiensis. 
[MARGARINI Bullarium Casinense, tom. II, pag. 98, ex archiuio monast. S. Iulie Brixiensis.]


ALEXANDER episcopus, seruus seruorum Dei, carissime in Christo filie ALDAE, abbatisse monasterii Domini Saluatoris, et sancte Iulie uirginis et martyris, quod Nouum dicitur, et in ciuitate Brixia situm  est, eiusque sororibus, tam presentibus quam futuris in perpetuum.

Conuenit apostolico moderamini pia religione pollentibus, beneuola compassione succurrere, et poscentium animis alacri deuotione impertiri assensum. Poposcit quidem a nobis ueneratio tua, religiosa Alda abbatissa, quatenus monasterium Domini Saluatoris, et sancte Iulie uirginis et martyris, ceteraque monasteria, cum uniuersis basilicis ad se pertinentibus, quod a piissime Anse regine iure constructum esse noscitur, nostre auctoritatis priuilegiis et sicuti ab antecessoribus nostris, decoretur. Quapropter, piis desideriis uestris annuentes, hac nostra auctoritate id, quod recte exposcitur, effectui  mancipamus. Per presentis igitur scripti paginam constituimus, ut idem monasterium sub apostolice sedis protectione, et regia defensione submissum, nullius unquam alterius iurisdictionibus submittatur, adeo ut quisquam sacerdotum, nisi ab ipsius loci abbatissa fuerit inuitatus, nec missarum ibi solemnia celebrare presumat. Possessiones autem ipsius loci, que ab aliis fidelibus legaliter concesse sunt, tibi, tuisque sororibus, et his que post uos in eadem religione susceperint, confirmamus: scilicet curtes, uillas, castella, cum omnibus basilicis, in terris iam dicto monasterio pertinentibus constructis, et omnia eidem monasterio pertinentia. Quecunque preterea in futurum, largiente Deo, iuste atque canonice poteritis adipisci, firma tibi tuisque successatricibus,  et eidem monasterio, illibata que permaneant. Decernimus ergo ut nullus episcopus, dux, marchio, comes, uicecomes, uel aliqua magna, paruaque persona, idem monasterium temere audeat perturbare, aut eius possessiones auferre, uel ablatas retinere, minuere, uel temerariis uexationibus fatigare; aut ullum districtum in aliquibus locis ipsius monasterii iudicare: seu aliquod placitum, absque licentia abattisse habere presumat; aut aliquas res eiusdem monasterii quouis modo alienare, uel ibi molestiam inferre; aut fodrum, uel mansionaticum, seu ripaticum, aut paratas, siue aliquas audeat functiones exigere; sed omnia integra conseruentur earum, pro quarum sustentatione et gubernatione concessa sunt, usibus omnibus profutura. Decimas preterea, et  primitias laborum uestrorum, et districtum seruorum, et laboratorum ad uestrum cenobium pertinentium, confirmamus. Sane abbatissa ipsius loci licentiam habeat ad honorem Dei ecclesias construendi, mercatum, et castella in terris ad prefatum monasterium pertinentibus, ubicunque uoluerit, pro utilitate monasterii construendi. Obeunte te, uel aliqua ipsius monasterii abbatissa, nulla ibi qualibet subreptionis astutia preponatur, nisi quam sorores communi consensu, uel sororum pars consilii  sanioris, secundum Dei timorem et beati Benedicti regulam elegerint. Chrisma quoque, oleum sanctum consecrationis altarium atque basilicarum ordinationis abbatisse, uel monachorum siue clericorum, qui ad sacros fuerint ordines promouendi, seu quidquid ad sacrum mysterium pertinet, a quibuscunque catholicis presulibus malueris postulare, gratis concedimus, et absque reprehensione tribuenda, sicut Anselperga prima abbatissa eiusdem monasterii a Paulo beate memorie apostolice sedis pontifice, pro fragilitate feminei exus, obtinuit. Si qua igitur in futurum ecclesiastica secularisue persona, temerario ausu, quod non optamus, contra hoc nostrum priuilegium temere uenire tentauerit, secundo tertioue commonita, si non satisfactione congrua emendauerit,  potestatis, honorisque sui dignitate careat, reamque se diuino iudicio existere de commissa iniquitate cognoscat, atque a sacratissimo Dei et Domini redemptoris nostri Iesu Christi corpore et sanguine aliena fiat, ac in extremo examine districte ultioni subiaceat. Cunctis autem eidem loco iura sua seruantibus sit pax Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen.

Scriptum per manum Antonii regionarii notarii, et scriniarii sancte Romane Ecclesie, indictione prima.

Datum XIII Kal. Maii, per manum Ioannis episcopi  sancte Albanensis Ecclesie et bibliothecarii sancte Romane Ecclesie, anno Domini nostri Iesu Christi 1073, anno uero pontificatus domni PP. Alexandri Iunioris III, indictione prima.



CXLIX. Alexandri II bulla confirmatoria omnium priuilegiorum et iurium monasterii sacrarum uirginum Ticinensium, quod appellatur Senatoris. 
[MURATORI, Antiq. Ital., u, 993.]

In nomine sancte et indiuidue Trinitatis, ALEXANDER uniuersalis papa. Quoniam uniuerse Ecclesie toto orbe diffuse studium, curam ac regimen diuina dispositione nobis habendum, etsi indigno, commissum  uidetur, pro quiete et pace Ecclesiarum in Dei peragendis laudibus, et nostrum officium peragendo congauderemus, earumque calamitates et lapsus omni conamine suppositis humeris subleuaremus, solerti studio regere, gubernare, tueri atque defendere eas, competenti labore incessanter nostra paterna satagere debet cura, quatenus, Dei opitulante clementia, a luporum faucibus, quanto plus aliquam nostrarum ouium rapere indagant, tanto magis solerti custodia eas protegamus, ut ad caulas ueri Pastoris illesas perducere possimus. Ea propter precibus Lucie uenerabilis abbatisse, Romane sedis filie, ceterarumque sororum eius monasterii Senatoris, in honore beatissime Dei genetricis Marie constructi, aures nostras accommodare non distulimus.  Ut senator constituit, multorumque nostrorum predecessorum et regum auctoritate firmatum est, nulla abbatissa illic ordinetur, nisi quam secundum regulam beati Benedicti uniuersa ex eadem congregatione congregatio elegerit. Et res, quas senator pro mercede anime sue ad alendum sanctimoniales, uel quidquid ibi monache ordinate acquisiuerint, uel Dei misericordia acquirere potuerunt, ut multorum regum preceptis statutum est, nostra tuitione, protectione atque cura, omni molestia, apostolice sedis auctoritate, immunes conseruare disposuimus, ut nec Ticinensis presens episcopus, aut qui inantea eius uice ordinatus fuerit, aliquam molestiam inferat, nec ullum dominium, nec aliquam subiectionem inde habeat, nec etiam celebrandi aliqua officia  intra teneatur monasterium, nisi causa concilii uel consecrationis, cum inuitatus fuerit. Et si Ticinensis presens episcopus, aut aliquis ex successoribus suis causa sue auctoritatis uel potentie, aliter disponere uel ordinare uoluerit, statim monasterium per debitam obedientiam nostre ditioni dimittat, quia nec nos, nec aliquis aliter quam senator bone memorie, cum Deo constituere ualemus. Et res suas in Dertonensi episcopatu positas, ad utilitatem sororum, uidelicet uiqueria cum capella Sancti Hilarii, cassellas et Fauratundum cum capellis Sancte Margarite, cum integritate sui honoris sine omni molestia teneant. In Parmensi territorio Riuum Nigrum et Costicellam. In ueronensi episcopatu curtem Codena et Ambariana, et terram, que Carcer appellatur;  et terram, que ad Arca-rupta dicitur; et terram, que est ad Pontem iuxta portam ciuitatis. In Brixiano episcopatu fictum olei, et terram, que Acarferria dicitur. In Laudensi episcopatu uillam Pulpignianam cum capella Sancti Michelis, et Crispiadem cum Sancti Andree, et terram, que ad Beccanellum et Bagnolum habetur. In Placentino episcopatu Sarmitum cum capella sancte Marie et terras, que esse ad Cantuariam dicuntur; et mansos tres ad Sanctum Georgium. In Cumano episcopatu terram etiam cum portu et curtem que est supra lacum Cumanum, cum omni sua integritate, uillam Nessii in ualle uolterine, cum ecclesia sancte Agathe de uedeo, cum piscaria, et cum monte de ueterano,  et aliis ecclesiis, scilicet Sancta Maria de Massemanego, et Sanctus Iulianus, qui est in monte de Massemanego, et Sanctus Quiricus, qui est iuxta illum montem, et confinis istarum ecclesiarum est a mane curtis de Rubino in monte et in plano est episcopus de Laude, et a sero de Coregho, et iste terre istarum ecclesiarum tenentur ab omnibus partibus usque in culmis, et a nullo hora tenent per totum usque in lacum: coheret de monte ueterano a monte uallis grandis, que dicitur uallis Maior, et aqua, que dicitur Bidus, a sero per totum uallis Malla a fundo Aquegrande usque ad culmen, et usque in cimam culminis. In Mediolanensi archiepiscopatu Purlicia cum capellis octo, et Alpes in Camussia, et lacum Lugnascum cum piscaria et naue  quocunque uelit ire, et flumen Cusin cum piscaria. In Taurinensi territorio terram de uanglo, et que in Sanctadona habentur. In monarchia adhuc regia uiginti quinque mansos cum capella Sancti Ioannis. In Ticinensi suburbio ecclesiam Sancti Georgii et Sancti Patricii, in Roncalia tres Massaritias ex parte Regia. In Pado piscaria, que dicitur Collateralii. uel quidquid habere uidentur tam intra ciuitatem Papie, quamque et foris, uel ubicunque per loca infra Italicum regnum habent, uel, Deo annuente, iuste acquirere potuerint, omni remota molestia, cum integritate sui honoris teneant atque possideant, nec ulla magna uel parua persona eas molestare presumat. Si quis huius nostre institutionis paginam aliquo ingenio uiolare presumpserit, ex parte Dei  omnipotentis et beate uirginis Marie, et sanctorum apostolorum Petri et Pauli, et omnium sanctorum nec non et apostolice sedis et nostra, sciat se anathematis uinculo alligatum esse, atque cum Iuda proditore et cum omnibus reprobis, nisi resipuerit, in futuro iudicio ante tribunal Domini maledictionis sententiam percipiat, et pene nomine centum libras auri componat, medietatem pape apostolice sedis, et medietatem monachabus, que inibi ordinate fuerint. Hoc uero ut habeatur firmius, nos propria manu subter firmauimus, ac nostri sigilli notatione insigniri fecimus.

Ego Alexander, humilis apostolice sedis episcopus, hoc priuilegium beate Marie et beati Aureliani  manu propria confirmaui.

Scriptum per manus Ioannis scriptoris dicte Romane Ecclesie.

Confirmatum per manus Gregorii episcopi et cardinalis sancte apostolice sedis.

Ego Ioannes, quamuis indignus episcopus et cardinalis, subscripsi.

Ego Stephanus, diaconus et cardinalis, subscripsi.

Ego Benedictus, diaconus et capellanus, subscripsi.

Ego Petrus, subdiaconus Romane Ecclesie, subscripsi.

Datum Laterani, uI Kalendas Maii, anno pontificatus antedicti Alexandri pape XII, anno Dominice  Incarnationis 1061, indictione XIII.



CL. Alexandri II priuilegium pro ecclesia S. Saluatoris Wissegradensi, a Wratislao duce condita. 
[MANSI, Concil. XIX, 999.]

ALEXANDER, seruus seruorum Dei, urbis Rome episcopis et papis suis successoribus, nec non catholicis episcopis, sancteque Romane Ecclesie subiectis cunctis, utriusque uite prosperitatem et apostolicam benedictionem a summo Deo cum omnibus sanctis.

Ea que Dominus Deus, suam per clementiam, ad augmentum apostolice sedis condonare dignatus  est, ad agnitionem omnigenarum linguarum hoc sul chirographo propagari uolumus. Primum quidem misericordiam Dei super nos diffusam liquide annuntiamus. Bohemorum dux Wratislaus, uir Christianus, fidei integerrimus amator, rebus in bellicis magnificus triumphator, quod serenissime ubique terrarum claruit, limina apostolorum Petri et Pauli honestos per nuntios quotidie uisitans, nos, ceterosque in Dei seruitio deuotissimos omni beneficio non minime preteriens pie mentis deuotione innotuit: Multa ante tempora uotum Deo uoui quod adhuc nequaquam impleui. Ecclesiam in honorem Saluatoris nostri, cuius ubique protectione munitus, uestre pietatis auxilio edificare cupio. Dictis talibus auditis, pontificalis apex ut accresceret, sanctorum Patrum  numero septuaginta duorum communi consilio penitus collaudauimus. Igitur ad hec perficienda Ioannem episcopum Tusculanensem, fundamentum dare misimus, cuius in presentia ipse prefatus dux cophinos terra onustatos duodecim propriis humeris portasse uidebatur. Locus ergo, in quo est erecta, Wissegrada cognominatur, quod sonat litteraliter altior ciuitatibus. Quam sacrosanctam Ecclesiam totius prouincie caput dici, uenerari sanximus; prediis, mancipiis, auro, argento, ceterisque ornamentis ditatam comperimus. Episcopi eius sub dominio suis de decimis, trecentos homines ad eamdem ecclesiam segregauerunt; presul Pragensis ducentos, Olomucensis centum, fratrum suorum Conradi, Ottonis consensu. Hoc itidem asylum tutamini  B. Petri principis apostolorum, cunctisque in eius sede sessuris firmiter commendauit. Marcas XII de eadem ecclesia ad pedes uniuersalis pape, quicunque erit, omni anno offerendas sub Christi testimonio destinauit. Huius uero conditionis gratia cunctis celsior in eadem regione ut uideretur ecclesiis, qualicunque apparamento septem cardinales altari Sancti Petri ministrare student, mitra, sandaliis, simili modo ipsius ecclesie prepositum, presbyterum, diaconum, subdiaconum incedere precipimus. Laudes, quas sub diademate statutis diebus proclamare solemus, solummodo in ista ecclesia astante duce summa diligentia Christum collaudare permittimus, chrisma baptizandi, consecrationem clericorum, episcopus  loci illius inuidia diaboli attactus abnegare si presumpserit, nostri decreti iudicio apud quemlibet episcopum inueniat et accipiat. Nemine autem prepediente omnem iniuriam in Romana synodo libere proclamet. Scripta istarum litterarum sigillo impresso supra uenerandum corpus B. Petri apostoli posuimus, maxime ea pro causa ut si quis Dei inimicus mandatorumque eius contemptor hoc diuellere uoluerit, sciat se ab omnipotenti Deo in perpetuum condemnatum, ac cum cetibus sanctorum nil commune fore, sed cum diabolo inexstinguibili gehenne incendio eternaliter concremari.

Data hec in manus Petri prepositi S. Georgii in palatio Lateranensi, sub Henrico rege filio Henrici gloriosissimi imperatoris, uII Idus Maii.



CLI. Alexandri II pape priuilegium pro abbatia Montis-Casini. 
[MARGARINI, Bullar. Casin., II, 103.]


ALEXANDER episcopus, seruus seruorum Dei, omnibus Ecclesie catholice filiis salutem et apostolicam benedictionem.

Pastoralis sollicitudinis nostre bonum si debet prospicere et proficere omnibus etiam extraneis, et longinquis, multo magis domesticis et propinquis. Ipsis quippe secundo gradu post Deum admonenda est inuisibilis caritas, ut per eos, uelut quedam uisibilis forma gradatim ad remotiores quosque discurrat. Piis ergo locis, et diuina religione uenerabilibus,  debite consolationis et defensionis porrecturi manus, illud ceteris preferendum non ambigimus, quod monastice norme constat esse principale gymnasium, et sancto Petro, et apostolice sedi contiguum, quem ciues Romanorum, Patres uidelicet eximii, Benedictus, Maurus et Placidus, cum nonnullis aliis fundauerunt, quemque a gentibus destructum, sanctissimi predecessores nostri Gregorius et Zacarias restruxerunt, et priuilegiis apostolicis, ceteris cenobiis pretulerunt, utpote, non studio hominum, sed Dei imperio et sanctissimo patre Benedicto constructum est; quorum nos sacre auctoritatis, sicut tempore et loco succedimus, sic eorum exemplis, ut oportet, innitimur. Sed quia  rerum gestarum series ad hoc litterarum fidei innituntur, ne illa ueritas posterorum memorie subtrahatur; ea que nostris temporibus acta sunt pandere curamus. Nam cum dilectus filius noster Desiderius eamdem renouaret ecclesiam, et atrium basilice disponeret adequare, cum tres non ulnas integras fodisset in dextro altaris latere, reperiit tumulum, eiusdem confessoris corpus continentem; cumque fragmenta altaris remota fuissent, inuenit super sepulchra syndonem expansam candidissimam, que cum tangebatur non euanescebat. Hac ratione certissimus redditus, reserari sanctissimi Patris precepit tumulum; quo facto, sanctissima corpora intemerata, et indiminuta inuenientes, nuntios nostros asciscens, pretiosissima corpora eis ostendens, tam  presentes quam futuros certissimos et indubios de sanctissimis corporibus reddidit. Igitur cum ad eamdem dedicandam deuenissemus ecclesiam, una cum decem archiepiscopis, et quadraginta quatuor episcopis, cleroque sancte Romane Ecclesie, idem filius noster Desiderius conquestus est, esse quosdam, nec Deum timentes, nec homines reuerentes, qui possessiones beati Benedicti per diuersa loca Casinensi cenobio auferentes, in suum retorquere dominium satagant. Unde cepiscoporum nostrorum presentium, ac cardinalium consilio habito, prefato cenobio possessiones suas confirmantes, in perpetuum habendas statuimus. Si quis uero, quod non optamus, possessiones, ecclesias, uillas, ciuitates, et castra sanctissimi Benedicti inuaserit, et bis  aut ter admonitus non emendauerit, sciat se auctoritate Dei omnipotentis, et beate Marie semper uirginis, et beatorum apostolorum Petri et Pauli, et beati Benedicti, et omnium sanctorum, esse excommunicatum, et perpetuo anathematis uinculo innodatum, et a regno Dei alienatum, et cum diabolo, et eius atrocissimis pompis, et Iuda, Iesu Christi Domini nostri proditore, eterno supplicio, eterneque maledictione deputatum; et sicut lucerne exstinguuntur, ita ante Deum lucerna illius exstinguatur; nisi forte res iniuste inuasas sancto Benedicto reddiderit, et dictorum penitentiam gesserit. At uero qui huius apostolici constituti obseruator exstiterit, benedictionis gratiam a Domino Deo nostro, per intercessionem beati Benedicti consequatur, et uitam  eternam accipere mereatur. Statuimus etiam ut quicunque deuotus ad eiusdem ecclesie dedicationem annualiter uenerit, de peccatis suis quadraginta dierum remissionem accipiat.

Datum in Castro Casino, die Kalendarum Octobris, per manus Petri, sancte Romane Ecclesie subdiaconi, atque uice domni Annonis Coloniensis archiepiscopi bibliothecarii, anno decimo pontificatus domni Alexandri pape secundi, ab Incarnatione uero Domini millesimo septuagesimo primo, indictione nona.



CLII. Bulla Alexandri II pape confirmantis bona monasterii S. Seueri in Classe. 
[MITTARELLI, Annal. Camaldul., tom. II, col. 179, ex antiquo autographo eiusdem monasterii.]


ALEXANDER episcopus, seruus seruorum Dei, dilectis filiis BONIZO, abbati Sancti Seueri Classis, eiusque fratribus, tam presentibus quam futuris, regularem uitam professis in perpetuum.

Quoties a nobis petitur quod religioni et honestati conuenire dignoscitur, animo nos decet libenti concedere et petentium desideriis effectum congruum impertiri. Ea propter, dilecti in Domino filii, uestris iustis postulationibus clementer annuimus, et prefatam ecclesiam in qua diuino estis obsequio mancipati, ad exemplar felicis recordationis Anastasii, Leonis et Benedicti, Romanorum pontificum, sub  beati Petri et nostra protectione suscipimus, et presentis scripti priuilegio communimus. Imprimis siquidem statuentes, ut ordo monasticus qui secundum beati Benedicti regulam in uestro monasterio noscitur institutum, perpetuis ibidem temporibus inuiolabiliter obseruetur. Preterea quascunque possesiones, quecunque bona idem monasterium in presentiarum iuste et canonice possidet, aut in futurum concessione pontificum, largitione regum uel principum, oblatione fidelium, seu aliis iustis modis prestante Domino poterit adipisci, firma uobis uestrisque successoribus et illibata permaneant, in quibus hec propriis duximus exprimenda uocabulis: ecclesiam prefatam Sancti Seueri cum parochia et omni iure suo et suis pertinentiis, et monasteria Sanctorum  Gaudentii, Sergii, Theodori, et Sancte Agnetis, et Sanctorum Cosme et Damiani, et omnia olim que fuerunt sita in ciuitate Classis cum omnibus rebus et possessionibus eorum, sita tam in ciuitate, quam extra, uel in ciuitate Rauenne, uel ubicunque inueniuntur per diuersa loca; et monasterium Sancti Ioannis et Stephani, quod dicitur ad Titum, fundatum dudum Classis, in loco qui dicitur Armenie, quod nunc demolitum esse uidetur, cum omnibus suis iuribus et possessionibus eius, et quidquid iuris habuit in ciuitate iam dicta, et in ciuitate Rauenna, uel in comitatu Decimano, siue in comitatu Bononiensi, aut in comitatu Corneliensi uel Fauentino, aut Liuiensi, siue Pupulensi, necnon Cesenate, aut Ficoclensi. Et ecclesiam Sancti Angeli in ciuitate  Arimini cum parochia et suo cemeterio, et cum omni iure suo. Ecclesiam Sancte Marie in Mariniano cum omnibus suis bonis et portionem de plebe de Candelara cum omnibus suis bonis; ecclesiam Sancti Iacobi in ciuitate Pesauriensi cum parochia et cemeterio, et omnibus suis pertinentiis, et omnibus rebus et possessionibus, et cum omnibus que habetis in iam dicta ciuitate, et in eius comitatu, aut in comitatu Fanestre uel in comitatu Senogalie, uidelicet: ecclesiam Sancti Benedicti de Castaniola, que est fundata in fundo Brozale cum omnibus suis pertinentiis, et suo iure, et cum fundo de Ingildruda cum molendinis et aquimolis; Ecclesiam Sancti Andree, que est fundata iuxta rigo de lo Trepuntio,  et silua de Castaniola cum decimis, terris, siluis et molendinis cum aquimolis in rigo iam dicto Trepuntio et cum omni iure suo; ecclesiam Sancti Ioannis de Pergumato cum ipso fundo, et molendino cum aquimolo suo in rigo Trepuntio; ecclesiam de Orzolo cum decimis et omnibus pertinentiis suis et omnia bona que fuerunt de Bernardo Carbone; ecclesiam Sancti Martini de Salmariano cum parochia et castro iam dicto de Salmeriano cum habitatoribus suis, et cum omnibus suis pertinentiis; et medietatem de curte de Lisano cum omnibus suis pertinentiis; ecclesiam Sancti Ioannis de Cornutula cum parochia et decimis, et omni iure suo; ecclesiam Sancti Ioannis de Cassiano cum parochia et decimis, et cum fundo suo integro, et cum omni iure suo, et  tota insula de la Phara cum districtu suo, et cum fundo de lo Pozo, et quidquid habetis in fundo de la uaccaria, et in Catiliano, et in Albiniano, et quartam partem de la Colliula; et medietatem de ecclesia Sancti Gali cum omnibus suis bonis; et fundum de Campore cum terris, uineis et omnibus suis pertinentiis; et medietatem de castro de Luzano cum omnibus suis bonis, et quod habetis in fundo Rubiono et in fundo la Plana; ecclesiam Sancti Petri in Caniani, cum omnia bona sua ; ecclesiam Sancti Martini de Muruco, quartam partem cum parochia, et cum omni bona sua; et in comitatu Esini monasterium Sancti Laurentii de Castaniola, quod est fundatum in fundo Laptula, cum parochia et cemeterio, cum castro  suo, et suis habitaroribus, et fundum Farnaclo, fundum Lecese et Camolia, Taueliesca, et fundum le Cone et fundum lo Remorto, cum ecclesia Sancte Marie, que ibi est fundata, cum parochia et decimis, et cum omni iure suo; ecclesiam Sancti Blasii de la insula delo Remorto cum parochia, et cum ipsa insula de Alama casco cum aquimolis, et omnibus pertinentiis, fundum Felcareto, fundum Rota Marcanesca, fundum uauile medium cum molendinis, decursibus aquarum, et suis pertinentiis, et fundum le Senze, et fundum le Mad . . . . et medietatem silue de lo Guardengo; ecclesiam Sancti Stephani de Li . . . . . . parochia, et cemeterio et decimis, et fundo integro cum eorum uocabulis et cum suis . . . . Laureto maiore cum parochia et cemeterio et . . . . . . .  omnibus suis pertinentiis, fundum Fabrati cum suis pertinentiis, fundum Albareto cum suis pertinentiis; ecclesiam Sancti Cassiani cum parochia et cemeterio e toto fondo cum omnibus suis pertinentiis, fundum monte de lo uico, fundum Fontanele, fundum lo Pozo, fundum Sancti Marcelli . . . cum omnibus suis pertinentiis, et in comitatu Amone monasterium Sancte Marie de Tugano cum decimis, parochia et sepultura, et fundo integro cum omnibus suis pertinentiis, uidelicet fundum de Camorata cum ecclesia Sancte Marie cum omni iure suo, fundum . . . . . te ualentino, fundum Lupicelli cum cursibus aquarum, fundum Friuiano et Riuianello, fundum Amariano et Roueloto, fundum Casa nouula  liualli monte de la abbate, fundum de Sala cum omnibus eorum pertinentiis; ecclesiam Sancti Angeli de Salichu cum parochia et decimis, cum castro et omnibus suis pertinentiis et cum tota massa de Pariano cum eorum uocabulis, et castrum de Leemosi, fundum Faldo, cum ecclesia Sancti Angeli in Turricli cum omnibus eorum pertinentiis, ecclesiam Sancte Marie de Mimano cum castro et fundo suis pertinentiis, ecclesiam Sancti Cyriaci cum parochia et cemeterio cum fundo integro, cum omnibus et suis pertinentiis, et fundum Cozziano; ecclesiam Sancte Marie de Aguliano medietatem cum omnibus suis bonis; ecclesiam Sancti Ioannis de Palumbici cum decimis, et fundo integro; ecclesiam Sancti Ioannis de Agelli cum decimis, molendinis, et aquimolis,  et fundo integro cum eorum uocabulis; ecclesiam Sancti Andree de lo Sterpeto; ecclesiam Sancti Laurentii de Laureto; ecclesiam Sancte Bazilee cum omnibus earum pertinentiis, et quod habetis in comitatu Auximano, et in comitatu Callemi, monasterium Sancti Abundi, et plebe Sancti Angeli in Claudeda cum omnibus iuribus earum, et quod habetis in comitatu Eugubiensi, et in ciuitate Castelli et in comitatu suo castrum de Afra cum ecclesia et omnibus suis pertinentiis; sane noualium uestrorum, quos propriis manibus aut seruitiis colitis, siue de nutrimentis animalium uestrorum, nullus a uobis decimas exigere uel extorquere presumat.

Liceat quoque uobis personas liberas et absolutas e seculo fugientes ad conuersationem recipere, et eas  absque contradictione aliqua retinere. Cum autem generale interdictum terre fuerit, liceat uobis, clausis ianuis, non pulsatis campanis, exclusis excommunicatis et interdictis, suppressa uoce, diuina officia celebrare. Sepulturam preterea ipsius loci liberam esse decernimus, ut eorum deuotioni et extreme uoluntati qui se illic sepeliri deliberauerint, nisi forte excommunicati uel interdicti sint, nullus obsistat, salua tamen iustitia parochialium ecclesiarum a quibus mortuorum corpora assumuntur. Obeunte uero te nunc eiusdem loci abbate, uel tuorum quolibet successorum, nullus ibi qualibet subreptionis uel . . . seu uiolentia preponatur, nisi quem fratres communi consensu, uel fratrum pars consilii sanioris, secundum Dei timorem et beati Benedicti regulam, prouideant  eligere . . . . . . . auctoritate apostolica inhibemus ut in uos uel clericos uestros, aut in ecclesias uestras excommunicationis uel interdicti sententiam absque manifesta et rationabili causa nullus promulget, nec nouas aut indebitas exsecutiones monasterio uestro, uel ecclesiis ipsis imponat. Decernimus ergo ut nulli omnino hominum liceat prefatum monasterium temere perturbare, aut eius possessiones auferre, uel ablatas retinere, minuere seu quibuslibet uexationibus fatigare, sed omnia integra conseruentur eorum pro quorum gubernatione ac sustentatione concessa sunt, usibus omnimodis profutura, salua sedis apostolice auctoritate et diecesani episcopi canonica iustitia. Si qua igitur in  futurum ecclesiastica secularisue persona hanc nostre constitutionis paginam sciens contra eam uenire tentauerit, secundo tertioue commonita, nisi reatum suum congrua satisfactione correxerit, potestatis honorisque sui careat dignitate, reamque se  diuino iudicio existere de perpetrata iniquitate cognoscat, et a sacratissimo corpore et sanguine Dei et Domini Redemptoris nostri Iesu Christi aliena fiat, atque in extremo examine districte ultioni subiaceat. Cunctis autem eidem loco sua iura seruantibus, sit pars Domini nostri Iesu Christi, quatenus et hic fructum bone actionis percipiant, et apud districtum Iudicem premia eterne pacis inueniant. Amen.


Salutaris noster. Adiuua nos, Deus.

+ Ego Alexander, catholice Ecclesie episcopus, ss.

+ Ego Henricus, Portuensis Sancte Rufine sedis, ss.

+ Ego Leo, presbyter cardinalis tit. Sancti  Marci, ss.

+ Ego Petrus, cardinalis tit. Sancte Susanne, ss.

+ Ego Ioannes, presbyter cardinalis basilice XII apostolorum, ss.

+ Ego Ubaldus, presbyter cardinalis Sancte Marie transtiberim, tit. Calisti, ss.

+ Ego Wgo, Sancti Stephani in Celio monte presbyter card., ss.

+ Ego Leo, diaconus card. Sancte Marie cosmydyn ss.

+ Ego Rubertus, diaconus Sancti Theodori ss.

+ Ego Arduuinus, Sanctorum Cosme et Damiani diaconus card. ss.

Datum Anagnie per manum Alberti sancte Romane  Ecclesie presbyteri cardinalis et cancellarii, uI Kal. Ianuarii, indictione Xu, Incarnationis Dominice anno 1062, pontificatus uero domni Alexandri pape II anno secundo.



APPENDIX AD EPISTOLAS ET DIPLOMATA ALEXANDRI II PAPAE.





EPISTOLAE BEATI PETRI DAMIANI AD ALEXANDRUM II PAPAM.







EPISTOLAE SIGEFRIDI EPISCOPI MOGUNTINI AD ALEXANDRUM II.




EPISTOLA PRIMA. Regi Henrico se in faciem restitisse ait, et minitatum esse excommunicationem; indictum tamen a cepiscopis suis, ad rem disceptandam ac definiendam, Moguntinum concilium. Ad extremum, pontificem rogat ut aliquos de latere suo mittat qui huic consilio presint.


 Domino beatissimo et uere apostolici culminis honore  reuerendo ALEXANDRO II, SIFRIDUS, Moguntine speculator Ecclesie, debite subiectionis reuerentiam, omnimode seruitutis obsequelam.

Licet uniuersalis Ecclesie status generaliter innitatur super fundamentum apostolorum et prophetarum, et in ipso sui uerticis culmine angularem gestet lapidem, Dominum scilicet Iesum Christum, specialiter tamen magnus ille Petrus, iuxta solidissimam sui nominis firmitatem, et firmissimam fidei et confessionis sue soliditatem, eius totam sustentat fabricam: ad hoc quidem electus a Domino, ubi dicitur: Super hanc petram edificabo Ecclesiam meam . Inde namque omnis apostolicorum Patrum beata successio, auctoritate ipsius Domini, sedi eius, Romane scilicet Ecclesie, hanc dedicauit  excellentiam, et in cunctis semper huius priuilegii seruauit reuerentiam, ut maiora Ecclesie negotia, et difficiliores causarum exitus, ad ipsam, uelut ad caput, referantur, eiusque iudicio cuncta salubriter examinata, in portum salutis dirigantur. Quia uero diuine miserationis gratia uos in hanc sedem inthronizauit, et uice ipsius Petri omnium Ecclesiarum sollicitudinem imposuit, necessarium duximus uestro reseruari iudicio, quas nouimus nec posse, nec debere, sine uestra auctoritate nostro terminari studio.

Inter multimoda Ecclesie negotia, que uestrum exspectant examen, sollicitudini uestre quiddam tale incubuit, quod et ecclesiasticis iudiciis ualde est insolitum, et omni moderni temporis etati et  memorie pene inauditum. Filius enim uester, Heinricus noster, ante paucos dies coniugem suam uoluit dimittere, et eam quam legitimis sponsalibus, coniugali dote, regali consecratione, et publicis nuptiis, regali corona et sacramento sibi firmatam sociauit, nullam primo interponens discidii culpam uel causam, omnino a se separare uoluit. Quo nos, ueluti monstro attoniti, et insolita rei facie permoti, consilio magnatum, quotquot tunc aderant in palatio, in faciem ei restitimus; et nisi certam exponeret discidii causam, sine respectu regie potestatis, sine metu gladii imminentis, eum, si uestra precederet auctoritas, a sinu et a communione Ecclesie nos segregaturos prediximus.

 Ille uero retulit nobis ea de causa ab ea se uelle separari quia non posset ei tam naturali quam maritali coitus federe copulari. Quod inquisitum, cum et ipsa fateretur, omnium nostrorum animos nimio merore affecit, et ipsa rei magnitudo nimia dubietate turbauit. Super qua re sanctissimum apostolatum uestrum, sicut diuinum consulimus oraculum, et uelut membra ad caput, tantum referimus negotium. Et quia hoc ualde rarum questionibus occurrit ecclesiasticis, et de regiis pene inauditum est personis, ueste sanctitatis erit quid super tanta re facto opus sit decernere, et ad consulta nostra de sanctuario sacri pectoris uestri responsalia remittere: ut et instans negotium, ad salutem moderne etatis, ecclesiastica pace finiatur, et de tam  insolita et dubia re uestra auctoritate posteritas instruatur.

Denique fratres nostri, qui tunc huic rei intererant, condixerunt ut concilium quod tanto negotio competeret, in urbe nostra congregaretur; et utrique, regi scilicet et regine, ad synodalem uenire audientiam, et super hac re terminalem subire sententiam indiceretur. Nos autem dubia tante rei consideratione habita, nullomodo hoc sine uestra auctoritate fieri decreuimus, et totius negotii terminum ad uestre exspectationem sententie suspendimus, postulantes sanctitatem uestram ut, si id quod instat ratum ducitis, per nos synodaliter terminari, de latere uestro personas cum scriptis uestre auctoritatis ad examen et iudicium tante rei  mittere dignemini, quorum et audientia res uentiletur, et * conuentia in beneplacito Dei terminetur.



EPISTOLA II. De Carolo Constantiensi episcopo designato.

Apostolico sacerdoti, et uniuersali pape, SIGIFRIDUS, Moguntine speculator Ecclesie, debitam, ut Patri, reuerentiam, et promptam, ut tanto pastori, obedientiam.

Altissimus ille deorum Deus, qui celestis militie ordines ita disposuit, ut alter alteri preemineat, et ad obsequium Conditoris minor dignitas maiori pareat, ipse in Ecclesia sua ita distinxit celos, opera digitorum suorum, ut sicut stella a stella differt in claritate, ita alter alterum precedat excellentie dignitate. Hanc autem graduum et officiorum  diuersitatem ita ad unam reducit concordiam unitas caritatis, ut, sicut in sanctis angelis, ita et hic non sit inuidia imparis claritatis. Quia ergo idem Altissimus uos, mi reuerende Pater, constituit in hac arce prelationis, ut uice illius magni Petri sitis caput totius ecclesiastice dignitatis, se uobis omnis inferior ordo submittit, merito omnis membrorum articulata contextio uobis ut capiti obedit, iuxta quod precipit uas electionis: Omnis anima potestatibus sublimioribus subdita sit .

Ad hanc ergo formam cum uobis exhiberem debite subiectionis obedientiam, multis sane iniuriis affectus sum, multa uobis indigna et mihi intolerabilia passus sum. Namque mihi Rome posito, uiua  uoce, et postea apostolica legatione, interdixistis, ne eum qui designatus est in Constantiensem episcopum, ullo modo consecrarem, quia audistis elogio Simoniace hereseos eum notabilem. In quo quia uobis obediui, multa, ut premissum est, a domino meo sustinui, timeoque me adhuc grauiora passurum, et Ecclesie mee magnum fore detrimentum, nisi benignus ille Petrus claue sua me defendat, et uestre auctoritatis potestas aduersus regiam potestatem, zelo iustitie me protegendo, se accingat.

Accepi autem litteras uestre sanctitatis, in quibus continebatur ut ex precepto uestro Coloniensem archiepiscopum inuitarem, et conuocatis fratribus concilium celebrarem, in quo eiusdem designati episcopi causa iuxta ueritatem discuteretur, ut aut  reus criminis quo insimulatur a dignitate reiiceretur, aut innocens canonice consecraretur. In hoc etiam parui uestre auctoritati, inuitatis predicto archiepiscopo et fratribus, locum et diem prescripsi; sed concilium celebrandum perturbauit indictio regie potestatis, cogens me et alios regni principes in militiam sue expeditionis. In qua re obsecro ut sanctitas uestra obsequium meum habeat excusatum: et nisi impedirer, implessem preceptum uestrum.

Preterea relatum est nobis quia regia legatio eumdem designatum episcopum ad uos discutiendum consecrandumque deducat. In qua re quid equitatis et iustitie sit, discretionis uestre libra recte diiudicet. Rogo autem excellentiam uestre  paternitatis quod si ita uerum est, ne ipse hoc a uobis accipiat, quod mihi, qui hoc canonice facere debeo, auctoritas uestra interdixerat. Quia si ita fiet, inde magis uidebor peccasse principi meo, quod plus odio consecrare eum noluerim, quam iusta causa uel precepto uestro. Si ergo a uobis discussus, innocens fuerit inuentus, remittite eum mihi et fratribus meis consecrandum, ut sicut oportet a nobis canonice accipiat oleum consecrationis. Hoc autem in fronte et in calce nostra teneat epistola, quod non est homo uiuens qui promptior sit me ad omnia uestre iussionis obsequia. Qui uos preuenit in benedictionibus dulcedinis, ponat super caput uestrum coronam eterne beatitudinis  .



EPISTOLA III. Alexandrum rogat ut canonice ulciscatur et seuerissime puniat nefandam Cunonis archiepiscopi Treuirensis cedem, et ut de latere suo homines mittat qui synodo congregande presint.


Domno beatissimo, et uere apostolici culminis honore reuerendo, sancto patrum patri, et summo presulum presuli ALEXANDRO II, SIFRIDUS Moguntine speculator Ecclesie, quidquid filius patri, et membrum capiti.

Apostolice institutionis documento didicimus matrem ac radicem uirtutum esse caritatem; cui quidquid inseritur boni operis, Christo incrementum dante, parit fructum eterne beatitudinis. Hec in sanctissimo pectore uestro eternam posuit sedem, et in fecundissima corporis uestri terra altam fixit  radicem; de qua, rore celestis gratie irrigante, per totam sancte Ecclesie aream multiplices sacre doctrine et bonorum operum protenduntur rami, quorum fructifera ubertate aluntur, et umbra proteguntur oues quas pascendas suscepistis uice illius magni Petri. Hac ergo dictante, nos quoque, qui sanctissimo apostolatui uestro in fructiferam oliuam sumus inserti, et sub clauigera tanti pontificis manu, in opus ministerii assumpti: nos, inquam, paterne semper dilectionis beneuolentia gratanter accepistis, et quidquid uel consulendum, uel corrigendum, ad apostolicum uestri culminis uerticem  retulimus. Nostre fauendo parti, ut patrem decuit, ad meliora direxistis. Unde, sicut oportet, reuerendissime celsitudini uestre multiplices gratiarum actiones, et humile exhibemus inclinium, continuis orationum uictimis diuinam exorantes clementiam ut ad stabilitatem sancte Ecclesie sue longeuum et incolume custodiat apostolatum uestrum.

Porro adhuc antiquam nostram super rebellibus Thuringis conquestionem ad notitiam alme sedis uestre referimus, obnixe rogantes ut armata manu gladio Spiritus sancti, usque ad expurgationem eorum nobis dexteram feratis auxilii. Suggerimus quoque sanctitati uestre quod synodum super his post Pascha celebrare decreuimus, ad quam de latere uestro legatos mitti postulamus, qui auctoritate  uestra et ipsi synodo presint, et hec que de Thuringis agimus canonice terminent, et si que alia corrigenda occurrerint. Quod si fieri nequit, aliis uos occupantibus negotiis, saltem petimus ipsam synodum nostram, que utique et uestra est, apostolicis sanctitatis uestre litteris roborari, que et rebellibus anathema denuntient, et quecunque inibi canonice gesta, uestra auctoritate confirment.

Quia uero maxima queque ecclesiastice discipline negotia ab ipso presulum uertice debent examinari, cuius ex iniuncta omnium ecclesiarum sollicitudine, priuilegium est, quod per nos non possumus corrigere, ad patrocinium almitatis uestre referimus, quod etiam pridem ad uos peruenisse cognouimus de crudelissima et inaudita nece designati  Treuerensium episcopi, qui Christianis temporibus, nefandissima et sceleratissima Neroniane et Deciane persecutionis cruciamenta expertus, horribili et exsecrabili penarum genere addictus est morti. Ad cuius monstruose necis ultionem, testamenti sui recordatus primum assurgat Dominus iehsu Christus, deinde uestre auctoritatis fortissima et patrocinalis manus. Sacris namque canonum decretis sancitum est ut sicubi episcopus ordinetur, qui uita uel moribus a tanta discrepet dignitate, uel qui ad tantum ascendat apicem subreptione non electione, ei audientiam non negari, et hoc etiam preter sententiam Romani pontificis non debere fieri. In qua re, si se clerus uel populus cuiuslibet ciuitatis seculari potentia uiderit pregrauari, ad sacram uestre  sedis defensionem habeat confugium, cui precipiente Domino delegatus est primatus omnium Ecclesiarum. Nunc uero, ne dum isti de quo agitur canonica daretur audientia, ne dum uestri examinis exspectaretur sententia, quasi furtiua latrocinantium manu captus et spoliatus, dein grauissima de loco ad locum transportatione afflictus, tandem, ut asserunt, communi illorum consilio morte turpissima mulctatus est.

Qua de re quam grauiter unanimitas fratrum sit concussa, quam atrociter audax facinorosorum hominum uiolentia ad sacri ordinis iniuriam sit crecta,  uestre sanctitatis est prudentor perpendere, et hoc nefarium scelus canonice ulciscendo, ne de cetero tale quid presumatur, posteris exemplum relinquere. Orat ergo sanctitatem uestram socialis fratrum nostrorum concordia, et hoc a uestri culminis patrocinio tota implorat Ecclesia, ut tanti sceleris  auctores diligentissime perquiratis, inuentos districtissime puniatis. Qui si forte dissimulando latent, gladio Spiritus sancti, uelut putrida membra, de corpore Christi abscindatis, et ut omnes, etiam sacerdotes nostri, eos perpetue maledictionis anathemate feriant, firmissime precipiatis.




ANNO DOMINI MLXXIu.
HUGO I TRECENSIS EPISCOPUS.





NOTITIA HISTORICA.


Synodo Rome a Nicolao papa anno 1059 mense Aprili habite astitit Hugo, ubi definita monachorum uindocinensium aduersus Andegauenses S. Albini de cella Credonensi causa, definitionemque significauit Bartholomeo Turonensi et Eusebio Andegauensi episcopis epistola quam habes Anecdot. t. Iu, col. 91, et lecta fuit in synodo Burdegalensi Kal. Aprilis 1068. Sacro Philippi regis die S. Pentecostes anni 1059 astitit Hugo, qui subscripsit diplomati regis eiusdem canonicos regulares in ecclesiam S. Martini a Campis Paris. inducentis anno 1060. Monachis Caziacensibus uillam Caroli confirmauit an. 1063. Cum aliis episcopis consensit priuilegio Alexandri II in gratiam Rainerii abbatis S. Dionysii pridie Nonas Maii, pontificatus Iu. Testis fuit donate uIII Kal. Febr. 1064 monachis Maioris Monasterii a Theobaldo comite ecclesie de Iuuiniaco. Subscripsit an. 1067 diplomati Philippi I regis pro monasterio S. Martini Campensis, et adfuit dedicationi ecclesie. Adfuit quoque dedicationi ecclesie S. Quintini Bellouacensis an. 1069. Ecclesiam S. Andree monasterio Cellensi dedit, quam Philippus rex confirmauit an. 1071; cuius in litteris eodem anno eidem cenobio ecclesiam S. Sauine donantis subscripsit. Subscripsit et eodem anno precepto Burchardi Corboliensis pro abbatia Corboliensi. Utrum peruenerit ad annum 1075 non liquet.





EPISTOLA HUGONIS EPISCOPI TRECENSIS AD BARTHOLOMAEUM TURONENSEM ARCHIEPISCOPUM.  De cella Credonensi in concilio Romano sub Nicolao papa uindocinensibus monachis asserta.


 BARTHOLOMAEO domino ac uenerabili Turonensi archiepiscopo, EUSEBIO quoque Andegauensi episcopo, necnon et GAUFREDO comiti Christianissimo, HUGO Auguste Trecorum episcopus, quidquid eis est utilius.

Quod uidimus atque audiuimus, quod etiam cum aliis fratribus nostris Niuernensi episcopo Hugone, atque Meldensi episcopo Walterio in Romana synodo determinauimus, hoc uiua uoce ueritatis testificamur. uidimus namque in sancto Romano concilio quemdam ex fratribus S. Albini Andegauensis,  atque audiuimus, loquentibus scilicet litteris ecclesie S. Albini clamorem aduersus fratres S. Trinitatis uindocinensis cenobii, de quadam uidelicet ecclesia S. Clementis Credonensi. Sed cum uindocinensium audiremus econtra priuilegium, residente bone memorie papa Nicolao, nos totaque Romana synodus partes uindocinensium iustissimas diffiniuimus, quod etiam uiderunt et audierunt uenerabiles nostre Ecclesie clerici, archidiaconi Gosbertus et Ansellus, clerici uero Stephanus et Burdinus.




ANNO DOMINI MLXXu.
DEODUINUS LEODIENSIS EPISCOPUS.





NOTITIA HISTORICA IN DEODUINUM.


 Deoduinus qui et Theoduinus, Dietwinus ac Tietwinus, natione Noricus de Bauaria, consanguineus imperatoris, ait Albericus in Chronico, ex prefecto S. Donatiani Brugensis, aiunt Sammarthani, Wasoni successor datus est ab Henrico III imperatore, ut ait ms. codex Alnensis , ante Kalendas Augusti anno 1048, ut patet ex eius diplomate pro Huensi basilica, in quo eius annus decimus nonus coniungitur cum anno Christi millesimo sexagesimo sexto. Eum Leodiensis Ecclesie placidum sidus appellant commentarii cenobii S. Laurentii. Belli motibus initia pontificatus eius turbata sunt: motus in Hollandia ciebat Theodoricus marchio, nec reprimere potuit Cesar. At anno sequenti 1049 Deoduinus ipse cum Ultraiectensi ac  Metensi presulibus, finitimaque nobilitate coniunctis copiis uiam glacie aperiente Theodorici ditionem penetrauit, et ipsum occurrere ausum uicit, et cecidit, Godefridum suppetias ferentem expugnauit ac fudit. Sic Leodienses auctores, quanquam longe aliter referant Hollandi. Eodem fere tempore Leodium aduenit Leo IX qui pacem restituit. Anno 1050, sparso rumore de concilio Parisiensi aduersus Henricum Andegauensem episcopum et Berengarium, ab Henrico rege indicto, litteras ad ipsum dedit, quibus a concilii celebratione dehortatur, eo precipue quod cum episcopus sine apostolica auctoritate damnationis subire sententiam non possit, quidquid contra illos fiet, scandalum in omnium fidelium populo generabit,  quia quos uidebunt impunitos, et nequaquam a sui gradus honore deiectos, eosdem putabunt ab omni concilio aut uinci non potuisse, aut purgatos esse. Prolatis deinde nonnullis SS. Patrum auctoritatibus, uarios eorum errores confutat.

Anno 1053, bellum iterum imperatorem inter et Balduinum Flandrie comitem recruduit. Hic primum impetum fecit in Leodiensium fines; ipse Thudinium, filius cognominis Hoium, capit, incendit, ac penitus euertit. Pietatis ac munificentie Deoduino occasionem dedit tam funesta calamitas, Huenseque castrum suscepit instaurandum; at in primis Dei Genitricis edem pro singulari qua ardebat in illam religione, ueteri longe ampliorem ac magnificentiorem  a fundamentis euexit. Hoc ipso anno, cum Anselmo S. Lamberti canonico, qui nonnullorum Leodiensium presulum gesta conscripsit, Romam profectus, ibi Theodericum Laubiensem monachum Ierosolymitanum iter aggressum reperit, quanquam Fuldensibus monachis professorem designatum in locum defuncti Adelardi Andaginensis abbatis substituit anno 1055, ut refert uita Theoderici, Act. Benedict. Sec. uI, parte II, p. 567. An. sequenti allatas ex Gallecia ab Herimanno consule de Grez et Roberto S. Iacobi Leodic. monacho reliquias iussit debito honore, maximaque pompa in urbem induci, et in monasterio sub S. Apostoli nomine dicato recondi. Ecclesiam B. Marie Hoiensis, quam tot sumptibus per fecerat una cum episcopo Cameracensi Lietberto dedicauit  anno 1066, pontificatus sui anno 19, uIII Kalend. Septembr. Ei deseruiende 15 canonicos, totidem iam antea creatis, adiunxit; ac triduo post ciuibus libertatem aliaque priuilegia concessit dato diplomate quod exhibet Chapeauill. Gest. Leod. pontif., tom. II, p. Iu. In charta tamen dotationis, quam refert Mireus, Notit. eccl. Belg., data dicitur 1066. An. 1071 Richildis Flandrie et Hannonie comitissa, cum a mariti fratre Flandria armis occupata fuisset, ultionis estuans desiderio, immensam pecunie summam a Deoduino postulauit, deditque uicissim Hannonie comitatum, quem ab eo postea recepit in feodum. Ingens sane decus ac potentia huic Ecclesie Leodiensi aduenere, sed ad solutionem expilati basilicarum  thesauri, uasa ipsa sacra ab illis asportata, et aliis nichilo equioribus modis consignita pecunia emptionem confirmauit imperator Henricus Iu, dato precepto, quod retulit Aegidius, qui iam anno precedenti, decessorum suorum donationes Ecclesie Leodiensi factas diplomate ratas habuerat. Ecclesiam S. Euermaro consecrauit post patratum ab eo miraculum. Cum sub annum 1074 Theodoricus S. Huberti abbas Romam cum Herimanno Metensi episcopo profectus esset, a Gregorio uII, cui iampridem familiaris erat, perhumaniter exceptus est, et priuilegium obtinuit sub graui interminatione, uetans ne ullus dux, comes, aut quiuis alius quidquam de monasterii possessionibus detraheret; id maleuolarum consilio  grauiter tulit Deoduinus, litteras apostolicas reiecit, et abbatem a suo conspectu repulit. Quod cum accepisset Gregorius uII, litteras ei scripsit datas 10 April. anni sequentis, quibus Theodoricum excusat asseritque nichil contra ipsius Ecclesie honorem fecisse, monet et rogat ut eum tranquille agere permittat. Grauiter eum reprehendit quod plura in episcopatu aduersus SS. Patrum instituta perpetrarit, uidelicet in uenditionibus ecclesiasticarum dignitatum et canonicarum prebendarum: asserit ratione iustitie his de causis sententia in ipsum animaduertendum esse, sed parcere se propter senilem etatem, et quia Herimannus Metensis episcopus eum apud se pluribus excusarat; denique  quia in extremis positus uidebatur, eum a peccatis absoluit. His litteris commotus episcopus, post multas tergiuersationes Theodericum audiuit in Hoyensi conuentu et absoluit. Non multo post rebus humanis excessit Deoduinus IX Kal. Iulias, imo Kal. Iulii, inquit ms. cod. Alnensis, anno episcopatus 26, hoc eodem anno 1075, ut refertur in uita B. Theoderici, Act. Bened., tom. uI, part. II, p. 576; asserunt Aegidius apud Chapeauill., t. II, p. 31, et Chronic. Leodiense apud Labb. Hist. ms., tom. I, p. 337, ut et Albericus in Chronico, quanquam eius obitum anno precedenti consignat breue Chronic. Lobiense, apud Marten. Anecdot., t. III, col. 1419. Sepultus est Hoyi in ede, quam Deipare uirgini consecrarat.





DEODUINI LEODIENSIS AD HENRICUM REGEM CONTRA BRUNONEM ET BERENGARIUM EPISTOLA.


 Gloriosissimo et inuictissimo regi Francorum, HENRICO, DURANDUS [DEODUINUS] Leodicensis antistes, temporalis regni gubernationem ita moderari, ut in eternum cum sanctis ab omnipotente Deo merito debeat coronari.

Fama supremos Gallie fines pretergressa totam Germaniam peruasit, iamque omnium nostrum repleuit aures, qualiter Bruno Andegauensis episcopus, item Berengarius Turonensis, antiquas hereses modernis temporibus introducendo, astruant corpus Domini non tam corpus esse quam umbram et figuram corporis Domini; legitima coniugia destruant, et quantum in ipsis est, baptismum paruulorum euertant. Quos ad reuincendum ac publice confutandum, eo zelo eoque feruore quo erga sanctam  Ecclesiam diuina inspiratione plurimum semper ardetis, aiunt uos concilium aduocasse, ubi tandem illud totius nobilissimi regni uestri  de medio auferatis, et in eternum, si fieri potest, ab ipsa omnium memoria deleatis. O pia uoluntas, et uere rege dignissima! que utinam effectum habere posset, ut in tanto sacrilegio conuictos  absque ulla dilatione debita ultio consequeretur! Sed desperamus id fieri posse, cum Bruno existat episcopus: episcopum autem non oportet damnationis subire sententiam preter apostolicam auctoritatem. Igitur omnes quicunque sumus filii sancte matris Ecclesie, in maximo dolore positi sumus. Nam plurimum ueremur si illis miserrimis et perditissimis uiris audientia  sancti concilii  permittatur, cum de tanta presumptione reuictos puniri minime concedatur, grauissima scandala in omni populo fidelium generari. Certe quos uidebunt impunitos, et nequaquam a sui gradus honore deiectos, eosdem putabunt ab omni concilio aut uinci non potuisse, aut iustificatos esse; eruntque, ut ita dicam, nouissima peiora prioribus. Ergo maiestatem uestram omnes exoratam uellemus, ut interim illorum impiam, sacrilegam et nefariam assertionem audire contemneretis, donec, accepta Romane sedis audientia, damnandi potestatem haberetis. Quanquam huiusmodi homines nequaquam oporteat audiri, neque tam est pro illis concilium aduocandum, quam de illorum supplicio exquirendum.  Tunc quippe heretici necessario audiendi fuerunt, quando et he ipse et huiusmodi questiones, utpote que nondum ad unguem discusse fuissent, in dubium uenire potuerunt, ut per congressum certaminis patesceret utra pars astaret pro defensione ueritatis. Quod idem nunc profecto fieri non oportet, quia creberrimis sanctorum Patrum conciliis, tum etiam uenerabilium doctorum clarissimis sententiis, ita omnia sunt eliquata, ut ne minimum quid resederit de omni fece dubitationis. Sed nos ex multis, epistolari breuitate cogente, pauca exponemus, et primo ponemus exempla pertinentia ad corpus et sanguinem Domini. Ait itaque beatus Leo papa: Si sacre mense communicare debetis, ut nichil prorsus de ueritate corporis et sanguinis  Christi ambigatis. Item sanctus Cyrillus: Non communem carnem, inquit, accipientes, sed uere uiuificationem, et ipsius uerbi propriam factam. Ergo, si propria, quomodo umbra? si propria, quomodo figura? Item beatus Ambrosius: Ne esset, ait, uelut quidam horror cruoris, sed maneret tamen gratia Redemptoris, ideo similitudinem accipis, sed uere nature gratiam, uirtutemque consequeris. Item ipse in libro de Sacramentis: Quid hic, ait, queris nature ordinem in Christi corpore, cum preter naturam sit ipse Dominus iehsu partus ex uirgine? Ante benedictionem alia species nominatur, post consecrationem, corpus efficitur. Item ipse in eodem: uinum, inquit, et aqua in calicem mittitur, sed fit sanguis consecratione uerbi celestis; pretiosum sanguinem bibis,  ut nullus horror cruoris sit, et premium tamen operetur redemptionis. Et beatus Augustinus dicit ita: In ipsa carne ambulauit, et ipsam carnem nobis manducandam ad salutem dedit. Ergo, si ipsam, non umbram, non figuram, ut Bruno et Berengarius affirmant. Et in alio loco idem ipse exponens qualiter dictum sit de Dauid, efferebatur manibus suis: Quomodo, inquit, intelligatur in ipso Dauid, non inuenimus secundum litteram, in Christo autem inuenimus: ferebatur enim Christus in manibus suis, quando commendans corpus suum, ait, Hoc est corpus meum; ferebatur enim illud corpus in manibus suis. Corpus suum dicit, non, sicut Bruno et Berengarius, umbram et figuram. Item Basilius: O miraculum!  Et Dei in nos beneuolentia, ait, qui sursum sedet ad dexteram Patris, sacrificii tamen tempore hominum munibus continetur, traditurque lambere cupientibus eum. Item Eusebius dicit: uere unica perfecta hostia,  fide existimanda non specie, nec exteriore censenda uisu, sed interiore affectu. Hilarius quoque idipsum testatur: De ueritate, inquit, carnis et sanguinis non est relictus ambigendi locus. Plura preter hec exempla congerere possemus, nisi uitarem modum excedere. Nunc de Baptismo paruulorum ex libro diui Augustini de uerbis Domini pauca ponemus ubi ille sic ait: Paruulus ad uerba aliena sanatur, quia ad factum alienum uulneratur. Credis in Iesum Christum? fit interrogatio. Respondetur: Credo: pro non loquente, pro silente, pro flente, et flendo quodammodo ut subueniatur orante, respondetur. Item: Ubi, inquit, ponis paruulos baptizatos? Profecto in numero credentium. Rursus ipse: Inter credentes igitur baptizatos paruulos numerabis, nec  iudicare ullo modo aliter audebis, si non uis aperte esse hereticus. De legitimo autem coniugio, cum Noui et ueteris Instrumenti multiplici auctoritate confirmetur, cumque non modo Christiani, uerum Iudei, imo etiam gentiles, legalium nuptiarum copulis federentur; unum duntaxat aduersus testimonium sufficere potest. Est igitur in constitutione eiusdem concilii capitulum 17: Si quis dixerit uel crediderit coniugia hominum que secundum legem diuinam licet habere, exsecrabilia esse, anathema sit. Quamobrem Brunonem et Berengarium iam anathematizatos arbitramur. Quod si ita est, uere illis audientia concilii deneganda est, et cum uestris cumque nostris episcopis, si uobis ita uidetur, cum  amico uestro imperatore, cum ipso papa, que uindicta in illos statuatur, deliberandum. Est enim iustum ut quorum manus sint contra omnes, omnium manus etiam contra ipsos excitentur.





EPISTOLA D. EPISCOPI AD I. EPISCOPUM. . Gratias agit de munere, exponitque ei triumphum S. Remacli de aduersariis.
[MARTEN. Ampl. collect. I, 491.]

 Domno I.  gratia Dei uenerabili episcopo, D.  cepiscopus, fidele seruitium cum orationibus.

Sepositis interim, dulcissime mi domine, ueteribus iisdemque celeberrimis uestre in nos munificentie impendiis, nouissima que palatio non incongrua et futurorum demonstratiua satis exquisite misistis, tanta cum exsultatione amplexati sumus ac ueneramur, quanto non tam dona quam, ut ita dicam,  mysteria ex ipsa rei ueritate per Dei gratiam facta, altiore intellectu profitemur. Misistis enim ursos cum melle, mellisque alumno, pretiosaque contexta, quibus quatuor insignibus et aliud quiddam innuit res gesta. Nam quid per ferocitatem ursinam nullius tam rei quam mellis auidam, nisi gens illa Hemaucensium  , que semper exasperata est inter fluctus bellorum, signatur? Quid uero per mellis  alumnum, nisi regem dixerimus Dominum nostrum? Quam dum sancte Dei genitricis beatissimeque ecclesie martyris  mancipando substernit, quid aliud nisi indomitam rabiem in melleum saporem conuertit? ac postmodum pace informata heredumque successione exclusa, pretiosis quasi inuoluta contextis requiescere nouit secum. Sic sic xenia uestra, dulcis amice, non tam sunt dona, quam signa significata per caritatis affectum, sed potius edita per Spiritum sanctum; ac ne quid uobis de iucunditate nostri conuentus subtraham, ea que gloriose facta sunt apud nos his diebus fideliter aperiam. Post multas corporis beatissimi Remacli  repulsiones, exquisitione bonorum Malmundariensium etiam nunc apud nos retentare fuit consilium,  ut quasi quod per se non poterat, pietas diuina per cooperatorem suppleret Lambertum. uentum est ad nos cum admirabili plebis multitudine simul ac deuotione, feretrumque iactatum super mensam cum deuotione, cum ne sic quidem cor regis, quod in manu Dei est, ad misericordiam deuolueretur; sed potius ad iracundiam concitatus, exsiliens de accubitu conclauique receptus secum stomacharetur; qua perturbatione grex antea deuolutus, uelut ex desperatione  labitur in iram, et pro precibus solitis omnem uerborum ingerunt contumeliam: uel nunc, inquiunt, ignauissime senex, luce clarius patet quid ualeas, quando in aduentu tuo nedum postulata consummet, etiam loco stare indignatur regia potestas. His atque similibus hymnis in eodem loco noctem circumseuiunt unam, cum mane uix extorqueri posset, ut referretur in ecclesiam, ubi consociatis presulis utriusque meritis, tanta confestim subsecuta est gratia, ut manus ac pedes contracti soluerentur, orbate mulieris oculi aperirentur, Elecelluti cuiusdam pedes distorti relocarentur, in quo nulli dubium fuit Trinitatem sanctam fidelibus suis euidenter adfuisse, ubi per merita sanctorum tres illi sani uidebantur astare. Fit inenarrabilis populi  commotio, cantat ecclesia, contremiscit aula, rex accurrit anhelus, bona que abstulerat sanctissimo corpori utrisque representat manibus. Unde, mi frater et domine, cui, Iesum testor, debeo quidquid boni deberi potest homini ab homine, in summo munere rogo, ut meis uerbis diuinam maiestatem adorare uelitis super hoc duplici negotio, quod in tempore nostri episcopatus tam mirabiliter operari in nobis dignatus est Dominus.





DEODUINI LEODIENSIS PRIuILEGIUM PRO COLLEGIATA B. MARIAE ECCLESIA HOIENSI.  Amplissimam ei facit donationem in ipsius dedicatione, eamque eligit pro sepulture loco.


 In nomine sancte et indiuidue Trinitatis. Bona uite presentis omnibus qui eam diligunt auare, nullam salutem, sed mortem pariunt sempiternam. Qui autem per eadem bona operibus misericordie florere studuerint, serunt quidem temporalia centuplo fructu sine fine mansura. Proinde igitur ego Dietwinus Leodiensis gratia Dei episcopus exemplo domni Ricarii, Euracri, Notgeri, aliorumque diuersorum huius sedis, qui non solum extrinsecus acquisitis, sed multa etiam sibi et successoribus detrahentes, laborantius inopia congregationibus pie et misericorditer subuenerunt, in salutem et redemptionem anime mee ecclesias in Hoio sancte Dei Genitricis Marie  sanctique Domitiani contuli ad usus fratrum hec subter adnotata:  ecclesiam de Housle, ecclesiam de Fredeis-uilla, capellam de S. Petri-monte, teloneum de Hauelange, predium quod ibidem et terram quam in Heristallio acquisiui, octauam partem allodii in uilla Hisemale, predium quod acquisiui, in loco Ungraui, partem comitis Godefridi, quam habuit in uillis Langen, Lettafambre, Engelrode, et in ecclesia que est in uilla Reymest, in uilla Taolieres mansos duos, curtem Lustin cum ecclesia et omnibus appenditiis suis, allodium quod habuit Hano in uilla Hirgeis, dimidiam ecclesiam de Wenterluche cum omni familia, et tota dote ipsius. Quia uero ipsa domus sancte Marie multis impendiis opus habet, ecclesiam de Allecha ad custodiam delegauimus, et ad has necessitates a  prebenda fratrum distinximus, itaque distinctam perpetuo manere uolumus ab ecclesia Sancti Stephani, usque ad pontem Mose in atrium dedicamus, in quo nisi domos fratrum et hospitale fieri sub anathemate interdiximus. Ubi etiam, quia locus erat aptus, cursum aque adiicientes, molendinum fratrum fieri decreuimus. Quoniam uero in eadem ecclesia requiem elegi in seculum seculi, eam cum appendicibus, ecclesiis, et omni clero ab omni subiectione archidiaconi, ipso annuente et tota Leodiensi ecclesia, absoluimus, et eorum omnium curam decano eiusdem delegauimus. Decreuimus etiam ut neque familia ad altare pertinens, neque possessio aliqua libere tradita secularem uel substitutum haberet aduocatum, sed  legitimus aduocatus eis preesset ad defensionem, non ad exactionem. Hec omnia uero peracta ipso die quo ecclesiam dedicaui, adiuuante Lictberto   Cameracensi episcopo, Gosbertus archidiaconus alta uoce recitauit sine contradictione. Ego autem et predictus episcopus perpetuo anathemate obligauimus quisquis aliquid eorum uiolare presumpserit, ut eternos cruciatus cum diabolo et angelis eius perferat, nisi de iniuria satisfaciat. uisum est autem et aduocatum et testes subter annotare archidiaconos; Herimannus prepositus, Godescalcus, Godescalcus, Godescalcus tertius, Boso, Dietwimus. Preterea Wolbertus decanus, Asculfus cantor, Franco scholasticus. Laici uero comes Adelbertus, comes Heinricus, comes Cono, Walcherus aduocatus ecclesie, Godescalcus de Cennaco, Godefridus et Arnulfus de Florinis, Theodricus de Floreffie et frater eius Christinus. Herimannus de  Gers, Stephanus de Faule. Facta sunt hec anno episcopatus domni Dietwini XuIII, regis uero Henrici anno XI. Ego Franco scholasticus recognoui.





DEODUINI DIPLOMA Quo in ecclesia, Hoiensi seu Hiensi quindecim canonicos instituit. 


  Ego Deoduinus, Dei gratia Leodicensis episcopus, notum esse uolo tam presentibus quam futuris, qualiter post libertatem Hoiensis ecclesie, quam Maternus beate memorie episcopus consecrando primitiauit, adiecerim libertatem etiam uille. Prefatam siquidem ecclesiam a fundamentis ad laquearia, a laquearibus et ultra reedificaui, quam etiam in auro, argento, gemmis et prediis, pro modulo meo ditaui, et de Agar Saram esse feci.

Prenominata uero uilla pro libertate sua ad sumptus  ecclesie necessarios, omnia mobilia sua primo mihi tertiauit; qua libertate ut amplius frueretur,  postmodum dimidiauit.

Prima libertas hec est, quod defuncto in pace episcopo, usque ad plenariam alterius institutionem, Burgenses uille, bona fide et bono consilio, castrum Hoiense de reditibus uille conseruabunt. Si uero nos, uel aliquis successorum nostrorum prescriptam libertatem, uel aliqua iura eorum  infringere tentauerit, concedimus et statuimus ut dux Lotharingie, et alii tam clerici quam laici subnotati ad conseruandam libertatem, et iura eorum   eis efficaciter assistere non omittant.

 Die tertio dedicationis Hoiensis ecclesie, hec omnia supradicta a meipso corroborata sunt et confirmata, sub anathematis uinculo, et a compatre meo et cooperatore Lietberto Cameracensi episcopo, et ab omnibus sacerdotibus inibi astantibus. Et ne in posterum prece uel pretio ista possent immutari, impressione  sigilli nostri predicta uoluimus communiri, sub assensu et testimonio tam clericorum quam laicorum.

Acta sunt hec anno Domini 1066 indictione Iu, pontificatus nostri anno XuIII, regni uero Henrici XI.




ANNO DOMINI MLXXuI.
SANCTUS LIETBERTUS CAMERACENSIS EPISCOPUS.





NOTITIA HISTORICA IN LIETBERTUM.


 S. Lietbertus, Brabantinus, nepos S. Gerardi episcopi, cui educandus traditus est, ex magistro schole, archidiacono et preposito, factus est episcopus Cameracensis an. 1049, ex charta S. Petri Hasnoniensis; quod confirmat instrumentum Corbeiense de comitiis regni ibidem habitis an. 1065, indict. III, epacta XI, regnante Philippo rege an. uI, episcopante Lietberto Cameracensi an. XuII. Si enim annis 1049 decem et septem addantur, habetis 1065; quare uitiosas putamus temporis notas in chartario S. Sepulcri, ubi legimus eum huic monasterio concessisse altaria de Bullari et de Brugeletis an. 1070, sui episcopatus 24. Attamen tardius ordinatus est; nam ex eius uite scriptore, habemus huius episcopi consecrationem Remis esse factam in eodem conuentu,  in quo celebrate sunt nuptie Henrici Francorum regis cum Anna, quas factas fuisse an. 1051 nemo nescit.

Eius in monasteria studium patuit erga Santandreanum a suo decessore in castro S. Marie condi ceptum, quod perficere sollicitus fuit fere statim post onus pastorale susceptum. Cenobium S. Sepulcri in ipsa urbe Cameracensi an. 1064 fundauit, ex peregrinatione sacra reuersus  .

Eodem anno dedit priuilegium pro monasterio Eihamensi, territorii Bracbatensis, quod cum prius floruisset, tunc ob bellorum calamitates iacebat; sed Balduinus comes, et religiosa eius coniux Adela  monasterium ibi edificarunt, quod uedastino tanquam  matri ecclesie subditum erat, petieruntque a Lietberto episcopo ut amplo priuilegio nouum donaret cenobium. Huic priuilegio subscripserunt Gerardus prepositus et archidiaconus, quinque alii archidiaconi, Erchembaldus abbas Atrebatensis, Alardus Laubacensis, Guirdricus de S. Ghisleno, Albertus Maricolensis. Walbertus fuit primus Eihamensis abbas.

An. 1066, amotis canonicis secularibus, regulares substituit in Cameracensi S. Autberti cenobio, uti probant eiusdem littere, quas recitat Mireus, tum cap. 36, tom. I, diplom. Belgic., tum. cap. 96 notitie eccles. Belg. Eosdem regulares admisit in abbatiam Montis S. Eligii, anno 1070, petente Eustachio Bolonie comite.

 Collegio canonicorum Lensensium multa concessit priuilegia, de quibus Mireus, cap. 38 et 39, diplom. Belg. Bruxellensem ecclesiam in qua Lambertus comes canonicos posuerat libertate donauit anno episcopatus 23, qui respondet an. 1072, uel 1073. Plura de similibus pietatis operibus erga monasteria referre supersedeo. Adfuit coronationi Philippi regis facte Remis an. 1059, die Pentecostes, coram Henrico patre. Obiit S. Lietbertus an. 1076, Iu Kal. Octobris  , ex ipsius Historia seu uita que habetur tomo IX Spicilegii, cuius auctor fuit Rodulfus monachus, deinde abbas S. Trudonis, ut autumat  Mabill. tom. II Analect. p. 534  . Obiit uero  Rodulfus anno 1138. De his consulendi hagiographi, maxime socii Bollandiani. Depositus est in monasterio S. Sepulcri ab ipso condito, ubi quotannis habet in die obitus uigilias solemnes mortuorum,  inquit Raissius in Belgica Christ., p. III. Huic episcopo Ursio abbas Altismotensis nuncupauit historiam de S. Marcello, que legitur apud Bollandum ad diem 16 Ianuarii.





uITA SANCTI LIETBERTI CAMERACENSIS EPISCOPI, AUCTORE RODULPHO ABBATE S. TRUDONIS.




CAPUT PRIMUM. De Ottone et Henrico imperatoribus.


Romani principatus imperiale solium brachio militari sustentabat Otto Iunior, regumque ueterum potentiam relegens, mobilitate iuuenilis animi conabatur omnium fieri potentior. Ut autem meditata compleret, admittebat consiliis imperialibus commercatricem Romanorum barbariem [f. auaritiam], donis et beneficiis saturare gestiens eorum ingluuiem: sed palatinis canibus, ut assolet, accedebat ex frequenti assiduitate contumax insolentia, et ex nimia familiaritate contemptus. Adeo efferbuit factionum insania, ut pelleretur ab urbe imperator non sine morte suorum. Dum cogit ad uindicandas iniurias militum castra, dum stipat imperiales turmas,  defungitur; atque cum luctu et merore suorum honore regio in ecclesia Aquisgrani sepelitur.

Eo de medio facto Henricus Baioariorum ducis Henrici filius  nutu et prouidentia Dei ex consilio Lothariensium purpura uestitus regia, armis insignitur imperialibus; qui quam prudenter, quam fortiter, quam pacifice, quam catholice suum rexit imperium, monstrat nominis ipsius intitulatio, per quam non modo Augustus et Imperator, sed insuper Orthodoxus atque Pacificus attitulatur. Sedatis sine sanguine hostibus, sibi suoque potens uixit imperio, plus paci et pietati studens quam militie, plus catholice et apostolice religioni seruiens quam furori Martio.



CAPUT II. De Gerardo episcopo Cameracensi.


Inter hec Erluino Cameracensium pontifice defuncto, ipse dominus imperator suorum usus non segni consilio, Gerardo suo capellano, Lothariensium atque Karlensium parentibus edito non infimis, assensum prebuit super electione de eo facta Cameracensis episcopi. Qui factus pontifex quam sancte uixerit, quam canonice Ecclesiam sibi commissam rexerit, testes sacre religionis homines, nostris adhuc temporibus superstites, testes instauratio et  restauratio domorum sancte matris Ecclesie, index est Florinarum nobile cenobium, in honore Dei et memoria beati Ioannis et indicis Christi, sumptibus eius constructum, paternisque hereditatibus adhereditatum: monstrat Cameracensis sedes ope studioque ipsius nobiliter decorata; necnon in capite sedis eiusdem pontificaliter exaltata; testatur Atrebatensis ecclesia, per eumdem pontificem melius pulchriusque quam fuerat restaurata post conflagrationem celestis incendii. Cuius rei ordinem ceterorumque bene gestorum scire uolentes, ad eius uite textum dirigimus: nos in sumpto fasce desudabimus.



CAPUT III. De ortu domni Lietberti, et de profectu eius in studio litterarum.


Tripudiabat Christianus orbis pacifici regis sustentatus brachio; gaudebat mater Ecclesia sanctorum concordi iustitia, de uirtute in uirtutem gradientibus cunctis: sub euidenti celestis Sponsi cantico: Quam pulchri sunt gressus tui in calceamentis, filia principis!  In hoc ergo pacis tranquillitatisque solstitio, bene sibi consentientibus regno cum sacerdotio, preclari decoris iubar effulsit in Brachatensi  prouincia, nobilis infans nobili ortus prosapia consueto more Christianitatis traditur ecclesiasticis sanctionibus, postque sanctum baptisma chrismatis unguine delibutus, diuino presagio nomen accepit Lietbertus, et merito,  quippe qui liberaturus erat plebem sibi committendam de hostis rabidi uersutis hiatibus tantum reipublice studuit libertati, ut suis imaginibus Lietbertus publica tranquillitas ascribatur.

Ablactato puero, nullum fit discidium, pari consensu parentis utriusque elementis imprimitur litterarum; et quanquam generi repugnaret nobilitas, militemque magis quam clericum quereret maternarum paternarumque multiformis possessionum hereditas, forti superuenit fortior, qui potis est uasa fortis diripere; suoque corpori sanctissimo coadunare  discit, auditque puer docibilis, et docilem puerum uicinia cuncta reclamantes audiunt parentes et propinqui, et congratulantur ei. Ita rumore secundo insinuatur prenominato Gerardo presuli, carnis genere sibi propinquo: mox ad audita requisitus puer transfertur educandus in aula pontificali, daturus tritici mensuram suo in tempore familie domini sui. Traditur pedagogis sub scholari magisterio, seruaturus pastorali cura greges tonsarum que ascenderunt de lauacro. Ducitur sitibundo pectore currens ad fontem philosophie, et saporis tripertiti septem riuos ebibens, modo studet logice, nunc insudat physice, sic intendens uacat ethice: mirantibus magistris penetrat labyrinthos Scripturarum, et conferens cum collegis dissoluta colligat, et complicata  disserat. Fit magister ex discipulo, et qui docendus uenerat, docet doctore iudicio; a magistris recitatur pontifici de adolescentis industria, de moribus, de scientia, de religione munda.



CAPUT Iu. Ubi scientie merito archischolus efficitur.

Domni episcopi iussu omniumque suorum fidelium assensu preficitur cunctis scholaribus prudenti dispensatione, ut in hoc probaretur utrum perseueraret in deuotis moribus. Suscepit magisterii scholaris dominatum; sed ne solliciti laboris studiosum pondus abiicere uideretur, contra spem quorumdam columbinis oculis gaudet ex munere. Ingreditur imperialis magistri bene pudorata grauitas scholarum palatia, cuius ad aspectum pallentibus  labiis cunctorum suspiciunt obtutus: exspectant intenti quid uelit, quid innuat, quid uel cui subeat; feruet studium, precipit quisque sibi locum: ingeruntur multiplices diuersarum lectionum questiones, omnibus ad omnia prudentissimus doctor responsa parat; quippe scientia cuius erat crater tornatilis nunquam indigens poculis, ita multiplicem sensum peritissimi cordis temperans affabiliter, quos erudiendos susceperat, inseruit diligenter; diligenter, inquam, introducendus in cubiculum Regis dormiebat »tanquam potens crapulatus a uino« , »inter medios cleros penne columbe deargentate, cuius dorsi posteriora in uiriditate auri« , scilicet inter mysteria  utriusque Testamenti, seruante enim gentilium litterarum disciplina rutilantis eloquii preclarum leporem, retinebat intra sacrum cordis docti armarium diuinarum Scripturarum testimonio doctrine celestis aureum nitorem. Felix et prudens scientia que tunc assuescebat in scholarium studiis, que post declamatura erat in populis; quodque dicatur planius, post peractum studii scholaris magisterium commutatus est in honore regio, sublimatus ad summi sacerdotii celeste ministerium, intercurrentium nuntiorum relatione iucunda replicatur pontifici quid noster archischulus agat, qualiter se habeat: predicatur indicibilis scientia, predicabilis doctrina, sollicitudo non pigra, religio munda et immaculata. Miratur pontifex et exsultat, Deique  collaudans munificentiam, uotis supplicibus auditis meliora precatur.



CAPUT u. Ubi procurator domus episcopi constituitur.

Sed quoniam tanti senis etas in dies ad decrepitum uergebat, precauens quod assolet in ea etate, scilicet minus prouide sua disponere, deliberat prudenti consilio illum de cuius gloriabatur preconio suis domesticis preficere. Deliberata complentur; scholis abstrahitur, et inter palatinos proceres pontificalis domus procurator exaltatur. Felix regia [id est, palatium episcopi] tanto sustentanda procuratore! sed felicior familia tam prudenti gubernanda prouisore. Doctor puerorum fit consul populorum. Quique concutiebat crepantes ferulas inter carmina  petarum, discernit [f., discit] super ciuiles multiplicium causarum querimonias iudicare . . . . . legum ordinaria iura. Benedictio perituri super eum ueniebat, et cor uidue consolatur; et conterebat molas iniqui, et dentibus eius rapiebat predam: quodque magis stupeas, ab omni munere manus excutiebat.



CAPUT uI. Ubi cum prepositura honor ei archidiaconatus tribuitur.

Tertiam iam etatem hominum uiuebat, nec erat ei uerendum ne uera predicans uideretur insolens aut loquax, ex cuius ore dulcior melle fluebat oratio. Ad preclaram enim magnitudinem animi doctrina uberior accesserat, et illud omnino canorum in uoce splendescebat. Liberalis procuratoris tam liberalem  libertatem percipiens sancta mater Ecclesia, filium quem sibi nutrierat substractum suspirat, uineisque forensibus custodem positum conquesta, ut etiam suam uineam custodiat, ordinari sibi archidiaconum deposcit quo carebat. Senio grauescente defessus iam dudum pontifex ueretur inuidiam, profusisque lacrymis super hac re celestis oraculi recurrit ad arcam: tandem apparente nube diuini consilii suscipit responsum, non absurde sanctam Ecclesiam suum reposcere filium. Fit discidium predicabile, fit diuortium memorabile; aulici potentia militari suum retentant prepositum, clerus et populus iure catholico sibi uiriliter extorquent archidiaconum. Diuque pensatis uiri uirtutibus, accepto consilio, Dei nutu iudicatur dignus sublimari non solum  prepositure dominio, sed insuper insigniri archidiaconatus officio. Et quia eum diuina clementia et sapientia et uirtutibus exaltauerat, commodum duxit episcopus eum magnificare, conferens archidiaconatum cum ministerio prepositure.



CAPUT uII. Quam sancte et religiose in his officiis se habuerit.

Acceptis honoribus ita utebatur ut perfruendis maioribus dignior iudicaretur. Recipit mater Ecclesia non prodigum filium, porcorum siliquas esurientem, sed Simonem [id est, Petrum apostolum] nostrum columbe septemplicis filium, post esum serpentum reptiliumque Cesaream intreuntem ; Corneliique domum, scilicet sanctam Ecclesiam,  uerbi Dei pabulo satiantem. uideres in uno homine Mariam et Martham, nunc circa frequens ministerium satagentem, nunc ad pedes Iesu cum lacrymis et attentis orationibus cor pectusque tundendo suppliciter procumbentem; modo cum Iacob in agro contrariis eris tempestatibus afficiebatur, modo rediens domum lactis coagulos mellisque fauos pueris partiebatur; nunc in naui residens diuersarum tempestatum marinis fluctibus premebatur; nunc introductus in cellam uinariam, per dilectionem Dei extendens se in amorem proximi, sancte caritatis exercebat fructus. En noster Salomon, ueri Dauid filius, templum Domini sapienter administrat, in cuius structura nec securis nec malleus sonat. En uerus Moyses sacris undis seruatur, et in  domum Pharaonis constitutus, gladio spiritus, quod est uerbum Dei . . . . . transit de porta in portam, ut destruat, euellat, et edificet, et plantet. Temporum labente curriculo Gerardo pontifici uergentibus annis ad occasum quarta supererat senectuti causa, que maxime angere atque sollicitam habere eam etatem uidetur, appropinquatio scilicet mortis, que certe a senectute non potest longe abesse; sed Lietbertus leuita magnificus, curie pontificalis prouisor sollicitus, quem honoribus exaltauerat, in omnibus eum sapienter iuuabat.



CAPUT uIII. De Waltero Cameracensi castellano, et Ioanne Atrebatensi aduocato.

Erat tunc temporis Walterus Cameracensis castellanus,  qui ob nimiam sui fastus superbiam, sueque potentie indicibilem insolentiam ab inimicis suis interfectus interiit; unicumque filium cum uxore sua superstites reliquit; que quidem uxor, Ermentrudis nomine, ab insania mariti sui non cessabat, sed peiora queque [f., quoque] operans mariti malitias superexcellebat: et quia ut desiderabat, id per se adimplere non potuit, filius enim eius puer erat, tyrannum quemdam nomine Ioannem, aduocatum Atrebatensem, in coniugium sibi copulauit, suumque et filii sui tutorem esse constituit. Filius autem ille mox mortem obiit, secundum quod scriptum est: Cognatio impiorum peribit . Ioannes autem satagebant quocunque poterat post mortem priuigni castellaturam sibi transducere; quod lex  nulla permittebat: obstabat insuper rector sapientissimus, cui subrepere nullus poterat dolus. Unde confictis causis Ioannes inimicitias ei insimulabat, quin etiam ei mortem collaturum plerisque reuelabat; sed quoniam iustus in Deo confidit, parui pendebat signifer matris Ecclesie consilia malignitatis, implere studens opere quem gestabat nomine tropeum libertatis.



CAPUT IX. Quam strenue et prudenter Lietbertus Nouum Castellum custodierit.

Interea presul infirmabatur, et cum etatis decrepite molestia febris acute ualetudine angebatur, ita ut a domo sua nisi alterius manibus asportatus exire  nequiret, neque disponere quid quod sibi uel reipublice utile foret. Libertas autem patrie Lietbertus cum eo assiduus esse non poterat, quoniam apud Nouum Castellum eius custodie deputatum manebat. Ibi miles Christi totius prouincie propter incursantium latronum rapinas, opportunas uicinias tutabatur, de cuius defensionis auxilio tam sui quam externi, tam uicini quam longinqui gloriabantur. Si quomodo quilibet hostis incursans ipsius prouincie fines positos intrasset, auditis uiri uirtutibus et nomine, statim retrogradus tanquam uiator uiso serpente refugit, necnon intra securas latebras accelerando sese recipit. Pacis erat subsidium, salus prouincie, pes claudo, lumen cecis, defensio pauperum, spes uiduarum, protectio pupillorum, timor hostis  et arma suorum. Nec enim incursione, nec eminus hostis aut cominus gladiis utebatur, sed ratione, consilio et scientia. Et quamuis ad cunctorum nutum penderet et arbitrium, preferebat tamen omnibus domni pontificis imperium, quem sepius reuisebat, necnon amaritudinem dolorum et infirmitatum, conturbationesque causarum consolationum suarum mellitis refocillationibus dulcorabat: ut enim adolescentibus bona indole preditis sapientes senes delectantur, leniorque est eorum senectus qui a iuuentute coluntur et diliguntur, sic adolescentes senum preceptis gaudent, quibus ad uirtutum studia ducuntur.



CAPUT X. De morte Gerardi et electione Lietberti archidiaconi.


Superueniente sue uocationis tempore presul Gerardus defungitur; Ioannes tamen remanet in ciuitate castellatura indonatus. Porro, sepulto pontifice, cum reuerentia qua decebat et honore, conuenit in unum Cameracensis Ecclesia pari consensu electura domnum Lietbertum prouehi ad pontificatus honorem. Hunc itaque clerus et populus totis nisibus expetunt pastorem, quem pium senserant contra hostes protectorem; sciunt eum rapacibus non cedere lupis, quem Gerardi et Ioannis ceterorumque tyrannorum non cessisse nouerant armis. Igitur pari consensu, simili consilio, consona uoce ordinari sibi deposcunt episcopum, quem plenum pietate et misericordia hactenus habuerant archidiaconum: iustum  quippe fuerat ut ubi deuote militauerat, ibidem promotionis culmen obtineret; sed eo contradicente, simul humane fragilitatis multimoda discrimina sapienter opponente, capitur, trahitur, pontificali throno sublimis exaltatur. uictus liberalis archidiaconus modo precibus, modo ratione, non sine lacrymis cessit precantum uotis; fit gaudium celebre pariter consonantibus signis, diuini respectus misericordiam laudantibus cunctis. Neque paruipendebant sese adeptos quod petierant: merito quippe gratulabantur, qui per Deum boni pastoris electione gratulabantur. Non enim uiri uirtutes et iustitiam populi nouerant fama, sed dicto crebrius in suis necessitatibus senserant experientia. Cum laudibus  hymnisonis ad aulam ducitur pontificum, protensisque manibus omnes ei spondent fidelitatem.



CAPUT XI. Electus cum aliis personis Cesarem adiit.

Post hec Henricum regem adeunt nouus electus, scilicet domnus Lietbertus prepositus et archidiaconus, aliique archidiaconi, cum casatis Cameracensis Ecclesie, nuntiantes destructionis sue casum flebilem, et episcopi sui depositionem: illis quippe diebus apud Agrippinensem Coloniam excubans super obseruationis Quadragesime diem Resurrectionis Dominice prestolabatur Dominicum, consulturus ibidem nobile suorum palatinorum consilium; audiens obitum tanti uiri, pie ei eo quod omnibus amabilis erat condoluit, cepitque querere  diligenter quis in loco eius stabiliri potuisset. Sed quoniam ueneranda dies superueniebat ea que Parasceues denominatiuum accepit, suorum sententiam procerum super hac re dominus imperator consulere distulit: cui quidem in hac re sollicito suggestum est a Cameracensibus, quod Lietbertus, eiusdem Cameracene ciuitatis prepositus, qui suus iamdudum capellanus erat, quem fidelissimum sibi et ciuitati illi sepe necessarium probauerat, ad negendam Cameracensem Ecclesiam electus esset ab omnibus: idipsum tamen ne Dominice passionis sacramenta Christianeque religionis ob suorum recordationem preceptorum Dominicorumque uenerationem supplicum uotiua silentia intercidere uideretur,  interim siluit, donec sacrosancte Resurrectionis illucesceret dies. O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius!  O preclara diuine dispensationis scientia! o uenerandam catholice fidei gratiam! o quam gaudiosum, quam conueniens est ut eodem die regali necnon imperiali liberalitate leuita magnificus Lietbertus obtineret pontificalis electionis regalem prerogatiuam, quo Rex regum Christus uictor rediens ab inferis, triumphato diabolo, suum liberauit plasma! o presagium prudens! o diem celebrem, in quo Liberator animarum et Saluator uniuersorum Lietberto leuite liberalem pontificatus largitus est prouectum! Iam sanctum mane fenestras intrabat,

 Noctifugasque suo radios spargebat in orbe,
Propellens tenebras Hecates Phebeia lampas,

Cum rex sopore depulso cubicularios uocat, sibique imperialem sessionem parari mandat. Conuocatis itaque Cameracensis Ecclesie legatis, sue uoluntatis sententiam rex eis aperuit, Lietbertum scilicet prepositum se simul cum eis eligere Cameracensis Ecclesie episcopum. Audito uiri nomine subrectis in celum luminibus, omnes Deum regemque laudauerunt, regieque uoluntati letantes assensi sunt.



CAPUT XII. De Guone eius aduersario.


Huic imperiali consilio cunctis assentientibus, submurmurando cepit obsistere unus legatorum, scilicet archidiaconus Guo, qui sicut auersus uocabulo, sic discors et iudicio. Hoc tamen probatum est eum fecisse duabus ex causis, factione Ioannis prenominati, uel quod huic aspirabat honori; sed quia probata uirtus corripit insipientes, mox a domino requisitus imperatore, palam confessus est maioris et sublimioris honoris dignissimum, quem huic submurmurabat non aptum. Nam dum palam priuatimque sciscitaretur quid in uiro Dei contradictionis et calumnie nosset, respondit, sub sacramento ueritatis et fidei, neque nosse neque nouisse quod ei  officere posset: insuper protestatur diaconum sine reprehensione, iudicem ornatum moribus, bene catholicum, domui Dei prouisorem sapientissimum; confirmabat totum sine macula, quem Deus perfuderat gratia, astruebat magnopere uiri uirtutes egregias, animi constantiam, sollicitudinem non pigram, ieiuniorum uigiliarumque assiduitatem, orationum lacrymarumque deuotionem. Ad hoc dominus imperator substitit paululum, regalesque uultus componens, sic demum ora resoluit:

Plurima sanctorum relegentes gesta uirorum,
Scimus Martinum uirtutis culmine dignum
Tunc et laudatum, dum credit eum reprobatum
Presul defensor, non sanus ad omnia censor
Consimilis facti, similis sententia pacti,
 Lex eadem fraudis, si non par gloria laudis.
Unde per has notas quas presens contulit etas
Culmine pontifico, testante quod est inimico,
Ni defraudetur, me iudice dignus habetur.

It celo clamor Dei cuncta gubernantis laudantium gloriam, dominique regis confirmantium sententiam.



CAPUT XIII. Ubi electio Domni Lietberti ab Augusto et cunctis principibus confirmatur.

Electus est in die sancto Pasche domnus noster Lietbertus ab imperatore cunctisque palatinis principibus, atque laudatus et testificatus a suis omnibus. uideres omne palatium gaudio et exsultatione repletum, ipsum etiam imperatorem incipientem Te Deum laudamus, prosequentibus cunctis ad ecclesiam  cum huius hymni iubilatione: solemnizabat mater Ecclesia coronata episcopi resurrectione et uictoria [f., Christi resurrectionem et uictoriam], plaudebat domni Lietberti celebri electione, presertim ad prerogatiuam electionis imperatoris. Actum est Agrippine in palatio imperiali, confirmatum in ecclesia S. Petri principis apostolorum et celestis clauigeri, ita annuente Guone cum ceteris omnibus, donauit ciuitatem Cameracensem cum suis appendiciis omnibus domno Lietberto imperator Romanorum Henricus Iu  . Sic accepta missione, et  omnibus competentibus adimpletis, properabat ad suam ciuitatem reuerti.



CAPUT XIu. Ubi Ioannes ecclesiam S. Marie et aulam episcopi inuadit, et extra portas urbis cum claudit.

Fama precurrente, nuntiatur Ioanni quod factum fuerat; qua de causa nimium perterritus diuque reputat quid facto opus sit; postea suis in unum coactis animi sui secretum reuelat, affirmans domno Lietberto nullum ciuitatis introitum prebere, nisi sibi castellaturam quam ambiebat prius uoluerit dare. Tali consilio matrem ecclesiam domine nostre sancte Marie uiolenter inuasit, et eiectis clericis thesauros ecclesie et quodcunque intro reperit, sue ditioni mancipauit, militesque suos  armatos inibi posuit; aulam pontificalem superbus intrauit, uxorem suam in cameram pontificis introducens, stratumque suum in lecto pontificis fecit parari, sibique et satellitibus suis de sumptibus episcopi precepit ministrari. Cum hec agerentur, nouus ciuitati appropinquat domnus, cui Ioannes cum parato occurrens exercitu portas clausit, et longe repulit ab introitu. Itaque diuertens ad Nouum Castellum cum honore et letitia recipitur a suis, ibique aliquandiu manet.



CAPUT Xu. Ubi comes Flandrie electum episcopum a Castello usque ad urbem secum deducit.

Rediens comes Flandriarum Balduinus a rege  Francorum eum ibi inuenit, et de dominio eius letus effectus usque ad ciuitatem Cameracensem secum deduxit. Appropinquantibus eis, nuntiatur Ioanni, qui mox fuga lapsus liberum introitum concessit domino uenienti. Exhilaratus gaudet princeps patrie mox sacrandus episcopus, tum pro adepta gratia imperatoris, tum de rabidi Ioannis superata superbia, ciuitatem Cameracum omnimodis exaltare satagebat. Ciues itaque qui diutine seditionis oppressione paupertati redacti fuerant, pacis dulcedine uiuificati, quasi de barathro mortis resurgebant, sollicitudine quidem et studio principis noui in ciuitate Cameracensi, et circumquaque in omnibus appendiciis misericordia et ueritas sibi obuiabant, et pacis oscula libabant; aperta et reserata  sunt omnia, nec fur inuentus, nec predo, neque quilibet iniurians, qui damna inferat alicui. Clerici in ecclesiis opulentia referti laudes Deo referebant. Laici cum omni pace uictualia sua conquerebant. Beatum dixerunt populum cui hec sunt , imo beatiorem domnum, per quem tanta pacis subsidia pullularunt. Sic rerum gubernatore Deo Domini ac patroni nostri principatus primordia disponente, subsidio pacis et religionis exhilarata gaudebat plebs ciuilis atque suburbana.



CAPUT XuI. Ubi a metropolitano et comprouincialibus episcopis eius electio approbatur.

Remensi metropoli presidebat Guido antistes , uir sane conspicuus, interque  suos compatriotas per omnia clarus; cui quoniam sui iuris id erat, de prenominata per idoneas personas electione suggeritur, sueque corroborationis auctoritas suppliciter imploratur; episcoporum comprouincialium subiungitur epistolaris assensus, electique pontificis dies consecrationis requiritur ab omnibus. Audita Remensis metropolitanus tam religiosa tamque celebri electione, consideratisque uiri uirtutibus, Dei munificentiam laudat et ipse. Deinde constituto die locoque dirigitur epistola que paterne commoneat Lietbertum leuitam non tantummodo probatum ascendere gradum, quin potius regiminis presulatum. Parantur comites et impense, suscipitur labor itineris, ne uel Dei uel metropolitani uideatur iussionibus contraire; peragunt  augustam legationem, mansionemque prime noctis metantur apud Laudunum. Suscipit leuitam letabunda Laudunus, et iure fouebat hospitii, moxque precessura cum hymnis et laudibus, cultu et religione canonica repatrianti pontifici.


Titoni croceum linquens Aurora cubile,
Noctem pellebat, lucem radiosque ferebat.

Dum comitibus experrectis matutinum iter arripitur, Remensemque ciuitatem uersus dirigitur, quo postquam uentum est, dominoque metropolitano innuitur adesse cum suis Cameracensem archidiaconum, admittuntur quantocius, inclinatur ad genua, ad oscula erigitur, cunctis inuicem resalutatis, cause dicuntur aduentus, que mox auctoritate metropolitana  corroborantur, ceteris idem prosequentibus. Sed quia non poterat tanta negotia subire solus, agitur inter eos quis archidiaconum prouehat ad honorem.



CAPUT XuII. Ubi ab episcopo Catalaunensi probatur ordinatus.

Apud Catalaunum familie episcopii dispensabat pabulum uite presul Rogerus, uir uite uenerabilis et morum dote magnificus. Huic transmittitur prouehendus ad presbyterii culmen atque docendus offerre sacrosancti corporis et sanguinis Christi uiuificum libamen. Die constituto leuita prouehendus procedit ad ecclesiam sancti protomartyris et leuite Stephani pignoribus ac nomine sacram. Ingressus  omni supplex corpore Deum toto mentis orat affectu, quatenus Deo digne promoueatur sancti martyris meritis et interuentu; procedit et antistes pontificalibus infulis redimitus, sanctorum comitibus ordinum decenter introductus, more canonico factis scrutiniis, ordinandorum persone presentantur et nomina, inter quos et pre quibus domnus Liebertus leuita; suis locis et competentiis consecrantur ceteri, donec uentum est ad ordinem presbyterii. Cumque ad manus impositionem pontificalis inter ordinandum diceretur nouo presbytero: Accipe Spiritum sanctum; quorum remiseris peccata, remittuntur eis , infremuit, habitumque mentis uultus significatione monstrauit; liberalis eius facies puritate mentis incanduit, oculi  familiaribus lacrymis profluentes insignia sacerdotalium uestimentorum quibus uestitus erat sancto rore perfundunt.



CAPUT XuIII. Ubi episcopus consecratur, et tale prognosticon reperitur: Hic est Filius meus, in quo, etc.

Functus officio presbyterii, quo nouerat iter relegit, repetensque dominum archiepiscopum, prestolatur postero die summi sacerdotii pontificatum, uigilias et ieiunium protelat nouus presbyter in crastinum.


Postera iam tenebris surgens Aurora fugatis
Illustrabat eum quem Phebus circuit orbem.

Cum dominus metropolitanus matutinalium hymnorum decursa melodia fieri consessum mandat,  episcopisque dieceseos accitis de consecratione Cameracensis episcopi tractat. Cunctis idipsum sentientibus itur ad ecclesiam, citantur editui, exponuntur utensilia, signis consonantibus fit frequens conuentus: infulis redimitus procedit metropolita, consequuntur pontifices, populorum stipante caterua. Dum uentum est ad id diuini officii ut ab incentore diceretur: Accedite ad eum et illuminamini , signo dato, sacrandus introducitur episcopus, sistitur Deo, presentatur pontifici, recitatur electio, et testificatur a cunctis; fit concursus populorum, fit strepitus gaudiorum, omnes in celum protendentes manus precabantur: erat enim pia commiste multitudinis et sacrandi sacerdotis in oratione positi exspectatio; et hi quidem omnes  ut hec consecratio confirmaretur inuocabant Dominum: metropolita uero toto mentis affectu proferebat orationes precum. Huic consecrationi palam contestatur gratia. Nam dum sanctorum codex aperitur Euangeliorum, expetitum est quod ait: Hic est Filius meus in quo mihi complacui , delibutus oleo letitie et exsultationis, infulatusque pontificalibus indumentis, donatus insuper episcopio Cameracensi. Benedictione completa, nouus episcopus intrat celebrare sacrosancta missarum solemnia.



CAPUT XIX. Quod in eodem conuentu regis Francorum uxor desponsata et coronata fuit.

Regnum Francorum rex regebat Henricus, uir  armis strenuus, et regno quod tenebat dignus, qui iuuenili florens etate nullius adhuc copule subierat connubium; sed Rusciorum gentis regis filiam Francorum nobilitas ei parabat. Audiens Cameracensis episcopi consecrationem futuram, quoniam uidere uirum diu peroptauerat, interfuit, acturus quoque sui negotii causam, petiit ut sponsa que sibi parabatur in eodem conuentu benediceretur, regalique consecratione pariter insigniretur. Huic regie consecrationi dominus noster Lietbertus episcopus interfuit et prefuit.



CAPUT XX. Comparatio sponse regi Francorum coniuncte et Ecclesie presuli Lietberto commisse.

Regi Francorum coniungitur carnalis sponsa,  domno Lietberto Cameracensium pontifici, regio et sacerdotali cubiculario, sancta committitur Ecclesia. Sed hec copula quanto sanctior, tanto melior: illa sobolem generat carnalem, ista adoptionis procreat sanctam progeniem; illa corruptionis, ista uirginitatis. Sic enim ait Apostolus: Despondi uos uni uiro uirginem castam exhibere Christo . Illa in dolore parit filios, ista cantans ex aqua et Spiritu sancto renasci facit. Regi Francorum ducitur filia regis terreni, domino nostro Lietberto presuli committitur sponsa Regis regum, Christi.



CAPUT XXI. Ubi Laudunum ueniens cum honore suscipitur.

Omnibus peractis, et sua benedictione et regia consecratione, repetit iter quo uenerat, diuertens  apud Laudunum hospitii gratia; precurrentibus nuntiis audiunt uenientem, gaudent omnes, exsultat ciuitas, coronatur ecclesia, more ecclesiastico procedunt omnes obuiam: susceptum ducunt ad ecclesiam, perfruuntur eius benedictione, quam preferunt omni auro et lapidi pretioso cum summa deuotione.



CAPUT XXII. Ubi ab urbe propria cum letitia et gloria suscipitur.

Fama uolans celeri cursu, rumore secundo nuntiat Cameracensibus cum gloria benedictionis antistitem suum uenire. Omnes exhilarantur, iuuenes et uirgines, senes cum iunioribus, quantoque  potest tripudiat gaudio omnis etas, uterque sexus. Adest illa dies omni die sanctior, in qua Cameracum obtinere meruit sibi preesse Lietbertum presulem. Felix ille dies, in quo Cameracensis Ecclesia suscepit episcopum, qui sese formam iustitie et ueritatis omnibus prebuit et exemplum! felix inquam dies, in quo Lietbertus libertas publica possidet Cameracum, liberaturus plebem sibi commissam de fastu superborum et rabie tyrannorum! O felix festum, festique diei gaudium, in quo mortua nobilitas reuiuiscit, captiuata libertas ad libertatem redit! hunc diem annum iubileum dixerim, cum cuique iura sua restituuntur. Tunc possessor magnificus suam intrans ciuitatem, et susceptus cum honore et reuerentia uadit ad ecclesiam suarum  ouium magna stipante caterua.



CAPUT XXIII. Quod eadem die orans in ecclesia omnes ad affectum deuotionis commouit.

Quas ibi preces, quas fuderit lacrymas, que cordis puritate traxerit suspiria, testis est Spiritus qui scrutatur omnia. Orabat tanta Dei gratia plenus, ut omnium oculos in se conuerteret, atque ad deuotionis affectum compunctionisque gratiam corda moueret. Putares publicanum a longe stantem, pectusque percutientem, nec oculos in celum leuantem. Diceres Petrum cum Ioanne in porta Speciosa claudi gressus erigentem , uel in Ioppe Thabitam suscitantem.



CAPUT XXIu, Quod post orationem uerbum fecit ad populum


Completa oratione conuersus ad circumstantes pro tempore pauca locutus est:

»Hortor uos, homines et proximi mei, meque ipsum hortor uobiscum, ut ad id quo nos Deus per sapientiam hortatur, quanta possumus celeritate curramus: non diligamus mundum, quoniam omnia sunt concupiscentia carnis, et concupiscentia oculorum, et ambitio seculi ; qui enim magis amant ire quam redire, in longinquiora mittendi sunt, quoniam caro sunt et spes ambulans et non rediens: qui uero bene utitur uel ipsis quinque sensibus corporis ad credenda et predicanda opera Dei, et nutriendam caritatem  ipsius, uel actione uel cognitione ad pacificandam naturam suam et cognoscendum Deum, intrat in gaudium Domini sui; propterea talentum, quod male utenti aufertur, illi datur qui talentis quinque bene usus est; non quia transferri potest acumen intelligentis, sed ita significatum est posse hoc amittere negligentes et impios ingeniosos et ad eam peruenire diligentes et pios, quamuis ingenio tardiores. Non enim datum est ei qui duo acceperat, habet enim ex hoc quia iam actione et cognitione bene uiuit, sed ei qui acceperat quinque; nondum enim habet ad eterna contemplanda, qui uisibilibus tantum, id est temporalibus, credit; sed habere potest qui horum omnium uisibilium Deum artificem laudat, et quidem persuadet fide, exspectat  spe et querit caritate. Qui uero male utuntur tanto mentis bono, dabuntur eis exteriores tenebre; et hoc significare arbitror quod ligantur eis manus et pedes, id est facilitas omnis aufertur operandi. Hoc enim in eis perficietur post hanc uitam, quod in hac uita plus diligunt. Sed si concordemus cum aduersario, dum sumus cum illo in uia, liberabit nos de corpore mortis huius gratia Dei per Iesum Christum Dominum nostrum.«

Hac et simili sanctiorique recreatos admonitione necnon sanctificatos pontificali benedictione dimittit ad propria.


Egregios mores exhinc carnisque labores
Dicemus prompte Domino uitaque uolente.



CAPUT XXu. Qualem se in episcopatu uerbo et exemplo exhibuerit.


Constitutus in sede pontificali qualis quantusque uixerit scribere quidem non opis nostre est, sed eius qui dat affluenter, et cum dederit non improperat ; de cuius gratuito munere fisi, quantum donauerit dicemus, quantumque maiorum series perstrinxit in annalibus  : recitabimus inquam, non ut decet, sed pro posse pontificis opera, partim cum suis familiaribus clam operata, quedam ut in odorem unguentorum ipsius currant adolescentule misericorditer effusa. Turrim pingimus  Dauid que edificata est cum propugnaculis, de qua pendent mille clypei, id est omnis armatura fortium aduersus principatus et potestates, aduersus mundi rectores tenebrarum harum; contra spiritalia nequitie in celestibus constituta in Libano, et respicit contra Damascum, discernens inter bonum et malum, ne se ignorans ingrederetur et abiret post uestigia gregum pascens hedos iuxta tabernacula pastorum.

Studiosus diuine legis pontifex exemplum suis ita uiuebat, ut ab immodesto corporis cultu et ornatu, ab inanibus negotiis ludorum, a torpore somni et pigritie, ab emulatione, obtrectatione, inuidia, ab ipsius etiam laudis immodica cupiditate se abstineret: amorem uero pecunie totius sue spei certissimum  credebat esse [supple detrimentum, uel quid simile]. Nihil faciebat imprudenter, nichil audacter in peccatis autem suorum uel pellebat omnino iram, uel ita frenabat ut esset pulse similis. Magnopere obseruabat cum uindicabat, ne nimium; cum ignoscebat, ne parum; nichil puniebat quod non ualeret ad melius, nichil indulgebat quod uerteretur in peius. Quos [f., suos] putabat dominos, in quos potestas sibi data fuerat, eis ita seruiebat, ut eum dominari puderet; ita dominabatur, ut eos seruire delectaret. In alienorum peccatis molestus non erat inuitis. Inimicitas uitabat cautissime, ferebat equissime, finiebat citissime; in omni contactu [f., contractu] atque conuersatione cum hominibus diligenter seruabat illud uulgare prouerbium: »Nemini facias quod  pati non uis.« In omni loco, tempore, amicos aut habebat aut habere studebat; obsequebatur dignis etiam non hoc expetentibus, superbos minus curabat, minime erat [supple superbus]. Apte congruenterque uiuebat, Deum colebat, cogitabat, querebat fide, spe, caritate. Hac in uirtute animi diligenter positus optabat tranquillitatem, atque certum cursum studii sui, omniumque conuiuentium, et sibi, quibusque poterat, mentem bonam, uitam pacatam.

Ita nouus homo et interior et celestis, proportione non annis, sed profectibus distinctas quasdam spirituales etates suas ad summam et incommutabilem legem passibus rationis innitebatur, et emicans in uirum perfectum atque aptum et idoneum  omnibus mundi persecutionibus sustinendis atque frangendis, uiuebat pacatus in opibus et abundantia ineffabilis sapientie, mutatus ad obliuionem uite temporalis, et transiens in perfectam formam que facta est ad imaginem et similitudinem Dei. His gradibus iustitie temperanter scandens ad thronum prudentie, fortiter herebat Deo, non ut ab eo aliquid boni extra mereretur, sed cui nichil aliud quam ipsum herere Deo bonum fuerat. Hic uir quandiu fuit in hac uita utebatur amicis ad rependendam gratiam, utebatur inimicis ad patientiam, utebatur quibus poterat ad beneficentiam, utebatur omnibus  ad beneuolentiam; et quanquam temporalia non diligeret, tamen recte utebatur temporalibus, et pro eorum sorte consulebat hominibus, si equaliter non poterat omnibus; quare si aliquem familiarium suorum promptius quam quemlibet alloqueretur, non eum magis diligebat, sed ad eum maiorem habebat fiduciam, et apertiorem temporis ianuam: tractabat enim tempori deditos tanto melius, quanto minus ipse obligatus esset tempori: postremo in omnibus officiis, laboribus, future quietis certa exspectatione, non frangebatur: et quoniam delectabat eum libertas, quam nomine et opere preferebat, ab amore mutabilium rerum liber esse appetebat.



CAPUT XXuI. Quod in operibus et passionibus Christi meditabatur.

 Ideoque deponens omne pondus et omne circumstans se peccatum, per patientiam currebat propositum sibi certamen , aspiciens in auctorem fidei et consummatorem Christum Iesum, qui ut sanctificaret per suum sanguinem populum, extra portam passus est. Considerabat quam misericorditer humano generi consultum est, cum ipse Dei Filius consubstantialis Patri hominem suscipere dignatus est et habitauit in nobis; ita enim demonstrauit carnalibus et non ualentibus intueri mente ueritatem, corporisque sensibus deditis, quam excelsum locum inter creaturas habeat humana natura, quod etiam potuit et in aliquo ethereo corpore ad nostrorum aspectuum tolerantiam temperato,  sed in hominibus in uero homine apparuit [id est inter homines uerus homo Christus apparuit]: ipsa enim natura erat suscipienda, que et liberanda; et ne quis sexus a suo Creatore se contemptum putaret [an. uerum, id est, humanam naturam, seu uirilem sexum], suscepit natus ex femina: nichil egit ui, sed omnia suadendo, monendo conciliauit nostram fidem Deo miraculis, qui erat homini passione similis: loquens ad turbas doctrina Deus apparebat, etatibus homo. Populi, satellites uoluptatum, diuitias appetebant, pauper esse uoluit; honoribus et imperiis inhiabant, rex fieri noluit; contumelias horrebant, omne contumeliarum genus sustinuit; iniurias esse intolerabiles arbitrabantur: que maior iniuria iustum innocentemque damnari?  Dolores exsecrabantur corporis, flagellis et spinis cruciatus est; ignominiosum genus mortis crucem putabant, crucifixus est; mori metuebant, morte mulctatus est; omnia que euitare cupiebamus a studio ueritatis deuiantes, perpetiendo deiecit. Non enim ullum peccatum committi potest, nisi dum appetuntur ea que ipse contempsit, aut fugiuntur que ille sustinuit. Tota itaque uita eius in terris per hominem quem suscipere dignatus est disciplina morum fuit.



CAPUT XXuII. Quod his meditationibus compunctus, concipit desiderium pergendi Hierosolymam.

His ceterisque beneficiis bene compunctus Deo dignus pontifex ut obsequeretur Apostolo dicenti.  Exeamus ad eum extra castra, improperium eius portantes: non enim habemus hic manentem ciuitatem, sed futuram inquirimus , toto mentis affectu concepit desiderium pergendi Hierosolymam; sed neque gratia uidendi lapides turrium, aut domorum culmina, sed amplectendi et osculandi uestigia pedibus Iesu calcata. Beatum quippe fore credebat presepis angustias uidere, uagientem puerum mente cum pastoribus adorare; in Golgotana ecclesia beate passionis, crucifixionis et mortis sac amenta celebrare; cum beatis mulieribus ad sepulcrum Christi mortem flere, prorsus intra septa sepulcri suas suorumque noxas fletibus diluere, in montem Oliueti super celos ascendentem Christum cum Maria Matre Iesu, beatisque apostolis intimo cordis  affectu sequi uelle: sed ut prudenter id ageret, meditatur qualiter uel ciuitatem uel Ecclesiam sibi commissam tranquillam pacatamque relinqueret, totique patrie propugnatorem et defensorem idoneum prouideret.



CAPUT XXuIII. De Hugone puero, et custode illius Ansello.

Eodem tempore lapso fuga Ioanne Atrebatensi aduocato, sicut dictum est, precauens pontifex in futurum, et timens ne uel ipse Ioannes, uel quilibet tyrannus huic similis predictam castellaturam de qua idem Ioannes proiectus fuerat, aut ui aut ingenio intraret, et postea iustus heres eam repetens inde turbas faceret, Hugonem, Gualteri castellani  nepotem, qui proximus erat heres, asciuit, eique castellaturam concessit: et quia iste Hugo adhuc puer erat, sed propinquum quemdam, Ansellum nomine, moribus et armis egregium, habebat, huius custodie puerum deputat, quem Ansellus ille usque ad prefinitum tempus cum omni castellatura fideliter et optime rexit. Ioannes, castellatura priuatus, nec quidquam mali proinde aduersus episcopum presumens facere , ipsum reliquit, et ad imperatorem Henricum se contulit. Erant tunc temporis maxime simultates et inimicitie inter imperatorem et predictum comitem; cuius rei seriem, quoniam in gestis pontificalibus legitur et plenius describitur, omittimus, et ad exsequendum  pontificis iter stylum dirigimus.



CAPUT XXIX. Ubi cognito episcopi proposito dissuadent plurimi.

Ita Ansello procuratore et propugnatore Cameracensi patrie constituto, pontifex de eius fidelitate confidens et diligentia, paulatim sua suorumque in rebus publicis intermittebat negotia, totoque mentis conamine concepti itineris procurabat impendia. Interim satagebat magnopere quatenus id celatum esse posset. Sciebat quod si resciretur procul dubio contradiceretur. Sed, ut ait Scriptura, Frequens meditatio carnis afflictio est . Submissus aspectus, macilenta facies, assiduitas uigiliarum, frequens solitudo, propalabant quod celare uolebat. Tandem conuentus familiariter a suis, cordis aperit  secretum, querit consilium: mente consternantur omnes, dissuadent plurimi, proponuntur multimoda causarum discrimina, mortis intercessio, patrie desolatio, simul Ecclesie sibi commisse destitutio. Quibus mens sanior fuit, altius considerantes pontificale propositum, uerentur contradicere, metuentes ex hoc Dei uel domini sui animaduersionem subire. Domino pontifice protestante, Reddam Deo uota mea que distinxerunt labia mea , non sine fletu pariter omnes assentiunt.



CAPUT XXX. Ubi confirmato consilio federantur uie comites.

Consilio confirmato federantur comites, inter quos et pre quibus hi quorum nomina subtitulamus: domnus Walcherus archidiaconus et prepositus  curie, Hugo capellanus, cuius sanctitatem monstrant claustra canonicorum ecclesie matris, monstrat monasterium Aquicicinctense; Erleboldus iudex et procurator ciuitatis, et alter Erleboldus, cognomento Rubeus, quem qualis fuerit predicat ecclesia Sancte Crucis; sed hi duo, scilicet domnus Walcherus et iudex Erleboldus, quante sanctitatis fuerint, qualesque cooperatores et adiutores domni pontificis, suo loco dicemus, si Deus uoluerit.



CAPUT XXXI. Ubi egrediens a Cameraco Hierosolymam pergit.

Millesimo quinquagesimo quarto Dominice Incarnationis anno, missione tam cleri quam populi uix impetrata, libertas patrie, Ecclesie decus, Deo dignus  pontifex Lietbertus egreditur a ciuitate sua Cameraco tenens iter Hierosolymam uersus; prosequitur eum fere ad tria millia non sine lacrymis et immensis gemitibus omnis etas utriusque sexus. Preterlegens ciuitates et oppida, ciuitatum regiones et prouincias, montium discrimina, siluarum pericula, cultu, moribus et lingua barbaram quam colunt Huni transmeat patriam; et ut prolixioris uie lucraretur compendium, transuadato Danubio, penetrat Pannoniam, sancti Martini natiuitate preclaram.



CAPUT XXXII. Ubi a rege Pannonie reuerenter excipitur.

Nuntiatur regi ab exteris partibus habitu peregrino quosdam uenisse homines, sui regni fines transire  uolentes, qui mox accitos sibi presentari iussit. uidens itaque rex pontificem, Dei nutu mutata mente pristina, surgit citius a solio, necnon officiosissime salutatum inuitat in consistorio, querit causas itineris, miratur auditis, miratur talem ac tantum uirum tam difficilis pondus subiisse laboris: sed quoniam illis diebus uix quilibet aut pene nullus hoc iter arripiebat, cogitabat ne simularent id alterius negotii gratia; unde uocatis suis iubet eos euestigio diligenter obseruari, ne moliantur quidlibet sinistri. Explorata per aliquot dies religiosa pontificis sanctitate, simul audita in stipendiis pauperum liberalissima largitate, in uigiliis, orationibus, ieiuniis, assiduitate, deuotus rex impendit obsequium, quodque petebat sibi suisque pontifex prestat libens  auxilium. Iam quippe sub eius contubernio tanta tamque multiplex copia populi coierat, ut exercitus Domini diceretur; sic usque in extremos fines regni sui, dato duce, Dei procurante misericordia, securum concessit abire.



CAPUT XXXIII. Ubi socios metu barbarorum exterritos hortatur ne paueant.

Pretergressus Romanorum fines limitaneos, ingreditur solitudines saltuosas, quas deserta Bulgarie nominant, quasque latrunculi Scythice gentis inhabitant: hi degentes more ferarum nullis cercentur legibus, nullis continentur urbibus, sub dio manent, quas nox cegerit sedes habent, pretereuntes obsident, obuios interficiunt, ceteros depredantur,  gregatim uadunt, omnia sua secum portantes cum tota supellectile, paruulis et uxoribus: nullius heresis nominata secta, nullius religionis diuino cultu tenentur; tamen sicut ex eorum interfectis uidimus, more Saracenorum circumciduntur, barbari, crudeles, homicide, sine affectu, sine pietate.

Has mortiferas presul ingrediens cum illo suo comitatu solitudines, obuius fuit quibusdam refugientibus, suique refugii causam flebiliter intimantibus. Quamplures terrentur, pariterque retrocedere cum refugientibus meditantur. Narrabant sese latronum cuneos incurrisse, suorum plurimos oppetiisse, ceteros ad internecionem uulneratos, ut uidere erat, uix euasisse. Conturbantur omnes, diuinique respectus  misericordiam flebiliter implorant, quoniam quid facto opus sit ignorabant. Audita domnus pontifex turbate multitudinis lamentatione, pedes enim subsequebatur solus ut attentius uacaret psalmis et orationibus, substitit, et cur lamentarentur inquirit: cognito casu signum sancte crucis indidit, erectaque dextra qua iturus erat parte, signauit, post recolligens secum uerba psalmi quibus orabat, inuenit hunc uersum: Eripe me de operantibus iniquitatem, et de uiris sanguinum salua me . Sic miles Christi paululum progreditur, cunctosque qui aderant breuiter alloquitur.

»Commilitones mei, non uos deterreat aduersarius uester diabolus, qui tanquam leo circuit querens quem deuoret; cui resistite fortes in fide , quoniam si Deus pro nobis, quis contra nos?  Quapropter, induite uos armaturam Dei ut possitis stare, et in omnibus perfecti esse ; quia tentat uos Deus uester, ut sciat si diligatis eum. Sed faciet cum tentatione prouentum ut possitis sustinere; properantes inter quod arripuistis accelerate, quia nemo mittens manum suam ad aratrum, et respiciens retro, aptus est regno Dei.«

Ita miles Dei Christi cum suo familiari et domestico comitatu princeps graditur, exercitumque Dei ne paueat exhortatur. Decem et eo amplius diebus peragrant eas solitudines, per quas, ut dictum est, semper Saraceni sedibus incertis huc illucque uagantur.



CAPUT XXXIu. Ubi optat aut ab eis occidi aut captiuari pro Christo.


Cumque iam die septimo crederetur euasisse periculum, uident subito sessores equorum camelorumque latrunculos inter condensa siluarum cristatis uittatisque capitibus, ac seminudo corpore pallia trahentes et latas caligas: pendebant ex humeris pharetre, laxos arcus et hastilia longa ferebant; quibus uisis terrentur ceteri, sed domnus pontifex fit hilarior, sperans comprehendere brauium, pro quo tanti cursus subierat laborem. Hoc erat in uotis, hoc toto mentis amore sedulus orabat, ut ab his interimeretur, uel captiuus in exteras et barbaras nationes propter nomen Christi distrahendus duceretur. Proponebat sibi deuote mentis affectu, felici  commercio pro redemptione generis humani distractum Saluatorem, ut iura mortis destrueret uiuifice crucis subiisse passionem: unde peroptans existere martyrii et calicis Christi particeps, et communicare Christi passionibus, ut in reuelatione eius gauderet, dicebat : In me sunt, Deus, uota tua, que reddam laudationes tibi. Sed qui regit orbem terrarum in equitate, Cameracensis Ecclesie precibus attendens quibus ei suum deponebat [id est, commendabat] diu noctuque pontificem in hoc tanto mortis discrimine cum suis omnibus eum conseruauit incolumem. uideres in aduentu pontificis obrigescere miseros, inque suo conatu deficere; quodque magis stupeas, cedendo loco uiam transeuntibus quodammodo demonstrare. Hoc modo  dignus Deo pontifex cum suis comitibus mortiferam regionem latronumque domicilia pertransiit indemnis.



CAPUT XXXu. Ubi ecclesiam Dominici sepulcri a rege Babylonie obseratam audiuit.

Ingressus Dalmatiam, locisque peragratis in quibus olim Diocletianus thermas edificando diuersa mortis intulerat supplicia Christi martyribus, cursum flectit Isauriam uersus; quam preteriens deuenit Chorinerum  , illicque audiens Demetrii sancti inter martyres preclari corpus quiescere, sepulcrum eius expetiit, totoque mentis affectu meritis ipsius diuinum auxilium querit. Inde progressus,  Laodiciam Syrie peruenit; comperiens ecclesiam Dominici sepulcri, Christianis eiectis, a rege Babyloniorum uiolenter obseratam, uiamque paganorum metu per terram penitus interclusam, per tres menses in eadem ciuitate moras fecit; sed ceteris de profectione desperantibus, ac ubique locorum dispersis, ipse cum suo nobili familiarique comitatu perstitit; et quia terra non poterat ire, marino itineri se commisit: littoribus prospectis, nauiumque magistris diligenter inquisitis, piorum numerus computatur, uictualia conuehuntur, ne signo dato mora fieret in eundo.



CAPUT XXXuI. Ubi Fulcherum egrotantem Deo et Matri eius committens, iter ceptum exsequitur.


Dum tempus nauigandi aptum prestolatur, unus comitum, uidelicet domnus Fulcherus, decidit in lectum. Cumque languor in dies augmentaretur tempusque nauigandi superueniret, domnus pontifex magnis cogitationum quatiebatur fluctibus; angebatur utrum nauigationem differret, anne comitis egrotantis discrimen exspectaret. Crescente languore tempus nauigationis effluebat, et mentem pontificis metus cum desiderio torquebat: metus, ne comes fidelissimus eo absente defungeretur; desiderium, ne cepti itineris tempus intercluderetur. In hoc mentis angore posito pontifice, egrotantis  salus a medicis desperatur, tactuque uenarum per indiculum pulsus diutine passionis futura mors denuntiatur. Tempus aderat, nauisque magister nauigationis iter parabat, profectionis tempus et horam pronuntiabat, singuli citabantur, preripientium sibi destinatas stationes magnus erat tumultus. Quid ageret miles Christi? Desereretne comitem, an differret nauigationem? Non tulit amplius Omnipotens eum perturbari, quem sibi uidebat deuote famular; indidit consilium qui Petro mergenti porrexit manum, reddidit ipsius memorie responsum, quod quondam dedit uolenti sepelire patrem suum: Relinque mortuos sepelire mortuos suos . Hac uoce Saluatoris corroboratus uicit dilectione Dei necessitatem carnis, reuisit egrotum, et uelut in corpore  mortuo ultimum quodammodo trahentem in spiritum; quem modo uoce, modo nutibus compellans, quomodocunque poterat missionem petebat: sed eger quamuis seculo iam traderetur alteri, uoces atque singultus recognoscens pontificis, resumpto spiritu, oculos aperuit, eumque graui difficultate uerba loquentis intelligens, similiter petit et ipse missionem, tanquam qui recederet a seculo; quem uenerabilis pontifex cum maximis lamentis totoque mentis affectu Deo commendans, sancto commisit Andree apostolo, atque gloriose regine Marie Genitricis Dei precibus et meritis: nec mirum quod eum quem diligebat illis sanctis deposuerit, quos pre ceteris omnibus attentus excolebat.

 Post hec uelut ultimum uale dicentes et osculum pacis dantes inuicem, domnus episcopus ire perrexit, egro remanente ibidem, qui quanquam desperatus a medicis, a comitibus derelictus, iam uideretur defungi, tamen benedictione recreatus pontificis, refocillatus lacrymis, quantulumcunque respirauit, mentisque uigore quomodocunque poterat uocis erem traxit: dehinc apud se recolligens uerba quibus domnus pontifex ipsum sancto commiserat apostolo Andree, quibusque implorauerat sanctam Dei Genitricem, per se intima trahens cordis suspiria lacrymis obortis ait ; »O sancte Andrea, cuius me tutele dominus meus Lietbertus episcopus commisit, cuiusque memoriam in cenobio quod est apud Nouum Castellum situm excolit, si tu uere ille es Andreas decorus, uirilis apostolus Christi, amicus Dei, quem Dominus dilexit in odorem suauitatis, succurrere festina, miserere, digitumque tuum intingens in oleo misericordie Genitricis Dei domine nostre sancte Marie, precibus tuis animam deficientem sustenta, laborantem adiuua; succurre, amice Dei, per secretum Christi magistri tui; iam morior, et quod per me non possum, misericordiam posce pietatis, quatenus mihi subsidietur, non meis meritis quibus pena mortis debetur, sed eius qui me uobis commisit lacrymis et precibus.« Noctem illam pontifex  duxit insomnem; se suosque Deo commendans gemitibus solitis, uotisque supplicibus morientis amici uitam.



CAPUT XXXuII. Ubi Fulcherus moriens duos demones sibi insistentes uidit.

Iamque propinquabat noctis quarta uigilia, cum ceteris qui in domo erant in qua decumbebat languidus soporatis, uisus est sibimet quasi semiuigilans obdormiuisse, et ecce uidet binos demonum spiritus contra se stare, ferream tridentem flammiuomamque uelut de fornace ignis erutam ferentes, quam, sicut idem retulit, mortis aculeum nominabant: dicebant enim se ad hoc detulisse, ut eam cordi eius affigerent, et sic animam eiicerent. Quis  timor ille, Deus? quis dolor? que angustie? Laborabat eger, laborabat et deficiebat, aspiciebat ictus ferire minantium, penitusque dissoluebatur; singultiens dissoluebatur, et inter singultus tantum sonalat, Sancta uirgo uirginum, mater Iesu, sancte Andrea.



CAPUT XXXuIII. Ubi uirgo Maria cum Andrea apostolo Fulcherum uisitans demones increpat.

In hoc tanto tamque terribili tribulationis articulo, inter caligines et umbras mortis celitus effulgurans irradiat locum sua sanctissima potentia, Stella maris, Mater pietatis, et, si dici fas est, pietas pietatis, cuius precatu pietas Dei parcit peccantum  culpis; adest, inquam, spes miserorum, salus debilium, gaudium Christianorum, demonum forte lamentum, ferens dextera, qua Christum pannis inuolutum reclinauit in presepio, uiuifice crucis signum; sinistrorsum acclinis super S. Andream apostolum: »Ecquid, inquit, nequissimi spiritus, tantus terror furoris uestri? quo ruitis? que tanta superbia uobis est?

Tantane uos generis tenuit fiducia uestri,
ut eos qui nobis commissi sunt uindicare uelitis? Quid uobis et egro quem Filius meus reddit sospitati huius sancti Andree precibus? Abite hinc quantocius, abite.« Cuius ad imperium dicto citius euanescunt illi demonum spiritus. Tunc Mater pietatis egrum respexit uultu serenitatis, uultu quo plorantem  deducebat Filium, uultu quo inter conuiuantes suggerebat deficere uinum; illo, inquam, uultu quo dolentem respexit Theophilum, uultu dulcedinis et gratie: eo, inquam, uultu languidum iam pene mortuum demonum manibus erutum respexit, et ut surgeret pontificemque sequeretur imperando significauit, sicque recessit.



CAPUT XXXIX. Ubi Fulcherus, effectus sospes, eadem die episcopum subsequitur.

Recedente uisione, qui sibi dormire uidebatur eger oculos aperuit, et ita se sanum sospitemque reperit ac si nichil mali pertulisset. Mox clamato puero qui sibi ad hoc remanserat si moreretur, ne  insepultus maneret, precepit ut quantocius uestimenta sibi deferret, uieque pontificem subsecuture necessaria cuncta pararet. Illo eum amentem putante protinus surrexit, ipse dominum domus uocauit; quantum pro impendiis sibi collatis debeatur quesiuit; computatis et redditis equos suos quam celeriter parari iubet, puerumque supellectilis sue nichil obliuisci monet, quem non solum paterfamilias in cuius hospitio manserat miratur incolumem, sed et omnis uicinia gaudet sospitem: gaudet cuncta ciuitas et applaudit, quoniam quem precepto euangelico statuerant morientem sero sepelire, cernebant mane uelocibus equum suum passibus amittere [f., antcire]. Ipse uero cunctis querentibus letus referebat quanta sibi per suam gloriosam Genitricem sanctumque  Andream apostolum fecisset Deus. Inde gradu citissimo, suo comitatus cliente, festinat consequi pontificem, quem pietas et prouidentia Dei detinebat in littore. Sol exoriens oculis nautarum crinitos infuderat radios; quibus uisis magistro puppis futuram prenotabant tempestatem: consilio communi prestolabantur donec hora diei media captarent quid solis splendor portenderet. Inter hec hora dici tertia dum pontifex in littore deambulando pensaret miserias uite presentis, secumque ploraret casum derelicti fidelis, nuntiatur ei a prospicientibus domnum uenire Fulcherum. Primo stupefactus, dehinc mentem recolligens inquirit qualiter id scirent; illis referentibus equos quos equitare solebat, sed et  uestimenta eius ueraciter uidisse, suspirans respondisse fertur: »Potest esse? non est Fulcherus, sed fortassis puer ipsius qui sepulto domno nos prosequitur; nam Fulcherum nisi sola Dei clementia iam non spero uidere; attamen non diffido de Christi misericordia, que sororibus reddidit Lazarum, uidue filium unicum, quippe credulus quibus eum fideiussoribus deposueram.« Dum hec secum loqueretur et intenti uenientes prospicerent, adest Fulcherus. O quam fuerit gaudiosum gaudium, quam leta letitia, nouerit mens humana! Quid qualiterue sibi contigisset non erat referre licitum, tantus erat tumultus, atque tanta frequentia sese complexibus eius ingerentium.



CAPUT XL. Ubi, inopinate recepto comite, episcopus nauem ascendit.


Accepto comite, iussu nautarum domnus pontifex nauem conscendit cum suis. Naute remis insurgunt uiribus totis,

Prosequitur surgens a puppi uentus euntes; 
linquunt Laodicie portus, pelagoque uolant, crebris legunt freta concita terris, uela pandunt et caua trabe uastum currunt equor. Postquam altum tenuit nauis, nec iam amplius ulle apparent terre, ceruleus supra caput astitit imber, noctem hiememque ferens, et inhorruit unda tenebris. Continuo inuoluunt uenti mare, nigraque surgunt equora, periclitantes  iactantur gurgite uasto: inuoluere diem nimbi, et nox humida celum abstulit; ingeminant abruptis imbribus ignes, excutiuntur cursu, et cecis errant in undis: ipsi peritissimi naute, quodammodo marinorum fluctuum domestici, diem noctemque negant in unda: tres adeo incertos soles errant pelago, totidem sine sidere noctes: quarto terra die primum se attollere uisa est, et aperire procul montes et uoluere fumum; uela cadunt, insurgunt quantocius naute, et adnixi torquent spumas et cerula uerrunt.



CAPUT XLI. Ubi per uaria loca ductus episcopus, et iam spe uidendi sepulcrum Domini frustratus, tandem consilio Laodicensis episcopi mestus reuertitur.

 Dum pontificem cum suis omnibus seruatum ex undis littora Cypri accipiunt, quem princeps illius insule, quem Ratapant, hoc est secundum dominum, uocant, timens ne in manus paganorum incideret, a pridie Nonarum Iulii usque ad pridie Kalendarum Augusti, detinuit, donec illa die, multo auro exitu uix impetrato, dum rursum marino itinere se crederet proficisci, fraude nautarum declinantium insidias paganorum Laodiciam relatus est; in quo loco dum rursus moras innecteret, nec spes ulla perficiendi uota superesset, remeantibus cum Laudunensi episcopo [an. Ingelranno] . . .  quampluribus et itineris difficultatem referentibus, tandem consilio  Laodicensis episcopi redeundi iter mestus arripuit.



CAPUT XLII. Ubi imperator et rex Francorum componende pacis gratia conueniunt.

In regnis Lothariensium necnon Francorum simultationibus exortis quampluribus, imperator Henricus et rex Francorum Henricus ut eas sedarent ad colloquium conuenerunt, sed imperfecta pace discesserunt. Nec multo post Henricus imperator presente papa uictore, qui pro causis papatus per Romanos male tractatus, apud ipsum conquesturus uenerat, diem clausit extremum. Post eius mortem cum filio eius Henrico et regina domno papa arbitro, sed et iudicibus episcopis et principibus regni,  pro simultatibus quas contra patrem habuerat reconciliati sunt, uterque comes Balduinus, pater scilicet et filius. Cui placito interfuit domnus pontifex Lietbertus intonsus adhuc, sicut a peregrinatione rediens, ad suam ciuitatem nondum uenerat, qui familiariter ipsum comitem ab exordio sui pontificatus dilexerat.



CAPUT XLIII. Ubi domnus Lietbertus primo Nouum-Castellum, deinde Cameracum uenit.

Erat in animo eius fixum non prius intrare Cameracum quam reuiserit Nouum-Castellum, sui principatus fidele municipium, quod ob sancti Andree memoriam diligentius excolebat. Quo perueniens domno comitatus Fulchero, cum ceteris familie sue  comitibus officiosissime suscipitur ab omnibus, susceptusque in templo Sancti Andree ducitur ad orationem. Prostratus solo non quesiuit in oratione lacrymas, quas semper familiarissimas habebat; dein surgens dedit benedictionem; quos potuit ex tempore exosculatus, processit palam, cunctisque refert quantos uie pertulerit casus. Tunc domnus Fulcherus eo presente procedit ad altare, narrat que quantaue per suam benedictionem gloriosam sibi fecisset Dominus sancti Andree meritis et precibus, post capitis deditione, uidentibus cunctis, sese sancto tradidit Andree, offerens super sanctum eius altare duas uncias auri purissimi, utque in codem loco ad honorem Dei et memoriam sancti Andree  pro se perpes seruitus esset, filium suum suo de nomine nominatum Fulconem tradidit ibidem; quo monacho facto, uictualibus fratrum magna donaria contulit, que priuilegiorum iure pontificis auctoritate firmauit. Omnibus rite peractis, uenit domnus pontifex Cameracum, et gaudiis quibus oportuit a suis excipitur.



CAPUT XLIu. Ubi Hugonem capellanum multa mala facientem excommunicauit.

Interea Hugo, Walteri capellam nepos, quem prenotauimus castellatura donatum, proficiebat etate. Tempus instabat proximum quo Ansellus regimine eius carere, et ipse bonum suum recipere debebat. Porro Ansello uidebatur quia ad regendam  castellaturam iuuenis ille nondum esset idoneus, ideoque protelare uolebat sue custodie officium, si sibi permitteret episcopus; sed quamuis pontifex de imperfectione Hugonis idipsum sentiret cum Ansello, nolebat tamen ipsum fraudari a prefiniti temporis spatio, putans iuuenem per disciplinam suam ad ueritatis uiam posse reuocari, si cecitatis sue ignorantia a recto deuiaret. Sic sic Ansellus nullatenus impetrare ualuit prece uel pretio, quin Hugo castellaturam suam reciperet in die suo. Adepto itaque Hugo honoris sui gubernaculo, palam continuo fecit omnibus quod claudebat in animo; antea enim quominus cognosceres eum, cum prohiberent simul etas et magister: modo uero sue potestatis compos, totius magisterii et discipline contemptor, fasque  nefasque confundens, post prauitates cordis sui et illicitas uoluptates graditur sine respectu aliquo. Potestne respectum iustitie tenere, qui in ciuitate domini sui meliores et ditiores contumeliis et iniuriis afficiebat, alios indemnatos et iniudicatos in cippo uilissimo includebat? uillicum et cubicularium eius comprehensum alligauit catenis, predam eius ceterorumque ciuium, contradicente domino suo, uiolenter abduxit. Pro his et aliis huiusmodi sepe correptus ab episcopo, et emendare nolens, sed in peius corruens, excommunicatus est ab eo. At ille et hoc etiam contempsit, nullamque misericordiam querens, ad comitem de Sancto Quintino abiit, ibique aliquandiu uersatus est, quidquid mali potuit aduersus episcopum et eius Ecclesiam fecit.



CAPUT XLu. Ubi uiro Dei pro defunctis silenter oranti anime defunctorum responderunt: Amen.


Erat domino pontifici consuetudo nocturnis horis ciuitatis ecclesias cum suis familiaribus clericis nudis pedibus circumire, et Dei clementiam pro se suisque suppliciter exorare. Contigit nocte quadam, que precedebat sanctam diem Parasceues, solitas excubias peragere, ecclesias quoque et oratoria circumire, et lustratis aliis cum uenisset ad oratoriolum quoddam intra ciuitatem constructum, intransque cemeterium Deo commendaret animas ibi quiescentium et omnium fidelium defunctorum, licet silenter, licet secum, sicut ea nox habebat, id diceret, mira res! spiritus ibi sepultorum clara  uoce qui aderant audientibus super eius benedictionem responderunt: Amen. Stupentibus cunctis, et rei nouitate perterritis, silentio tegi pontifex petiit, quod pleniter impetrare non ualuit.



CAPUT XLuI. Qua de causa ecclesia Sancti Sepulcri a Gerardo episcopo constructa fuerit.

Illud oratoriolum qua de causa constructum fuerit, plenius exsequemur. Temporibus domni Gerardi, sancte memorie episcopi, huius domni Lietberti predecessoris, exorta fames Cameraci, sed et in regionibus circumquaque adiacentibus, adeo inualuit, ut morientium corpora capere non ualerent cemeteria Cameracensis urbis. Incidit igitur ipsi domno Gerardo rationabile consilium, ut extra muros  ciuitatis fodere faceret polyandrium [Id est, cemeterium], quod receptui foret tot corporibus condendorum pauperum: iuxta quem locum ecclesiam postea in honore Dominici sepulcri constructam consecrauit, ut propter reuerentiam tanti nominis sepultura ibi esset pauperibus et peregrinis; quam temporum labente curriculo dum meliorare disponeret, diurno fessus senio defunctus est 14 Martii 1048  .



CAPUT XLuII. Quod domnus Lietbertus, eadem intacta ecclesia, ampliori schemate [monasterium] construxerit.

Ipse uero domnus Lietbertus predecessoris ac  magistri tali ac tanto animatus exemplo, deuotas ipsius primitias laboraturus intrauit; et quoniam parua erat ecclesia, intactam reliquit, et iuxta eam ampliori et meliori schemate monasterium sicut in presenti cernitur edificauit. Huic tanto operi exsequendo cooperatores et ministros constituit domnus pontifex eos quos in peregrinatione Hierosolymitani itineris adnotauimus fuisse socios, domnum Walcherum archidiaconum uidelicet, et Erleboldum iudicem ciuitatis et ministrum.



CAPUT XLuIII. Comparatio Moysis et Lietberti, et cooperatorum eorumdum.

O Moysen sanctum! o Moysen super omnes homines qui habitant in terra mitissimum! o Moysen  constitutum in foramine petre per quod descendit sponsus in hortum suum, ut comedat fructum pomorum suorum! o Moysen fidelissimum in tota domo Domini sui, non qui componat tabernaculum quod circumferatur, sed qui edificet domum supra petram que nullo turbine moueatur. uocauit Dominus ad Moysen Beseleel et Ooliab eruditos in omni fabrorum et textricum scientia ; dedit domno Lietberto Walcherum et Erleboldum, plenos fide et industria. uocati sunt illi qui componant tabernaculum arce federis ex tabulis lapideis; dati sunt isti qui edificent templum Christo et eius Genitrici; illi sculpebant subulis et acutis lapides inanimatos; isti componebant eleemosynarum largitate lapides uiuos; ibi detrahebant pelles hircorum aut uitulorum, hic  deponuntur lacrymis et compunctione cordis sordes peccatorum; ibi adolebantur calidi panes propositionis, hic apostolorum et martyrum redolet sanguis; ibi remanentes carnes uoratarum pecudum tradebantur igni, hic inscrutabilia iudicia Dei reseruantur sancto Spiritui; ibi manna seruabatur in testimonium perfidie Iudeorum, hic sacrosanctum corpus Christi sumitur in salutem anime et remissionem peccatorum. Cumque domnus pontifex asciuisset sibi uiros predictos cooperatores et consiliarios operis insumpti, tradidit illis non solum que habebat in domo et in ciuitate, sed et in omni possessione sua ad faciendum opus. Isti quoniam dominus eorum magnis pontificii causis erat implicitus, quotidie instabant operi, donec ipsorum sollicitudine, Deo  qui uerus est opifex, concedente  . . . . .



CAPUT XLIX. Quod super dedicanda Sancti Sepulcri ecclesia sphera lucis ignea de celo uisa sit pependisse tota nocte; et quod XXII sanctorum corpora ibi sint allata.

Quod congregatis totius diecesis sue sanctorum corporibus martyrum, confessorum ac uirginum in nomine Domini Iesu Christi et memoria sancti sepulcri eius, et beate et gloriose semperque uirginis Genitricis eiusdem Domini nostri Marie, et omnium sanctorum Dei consecrauit XXu Octobris 1064, edificatoque in claustro cum ceteris officinis, quasi mulieres ad sepulcrum excubantes, abbatem et monachos  eidem loco assignauit, non tantum mortuo, sed regnanti in celis Christo, mystica orationum unguenta exhibituros. Huic sancte consecrationi, ut se celestis potentia in uirtute sanctificationis liquesceret adfuisse, uisibiliter demonstrauit: per totum noctis spatium que sancte benedictionis precedebat diem, super ipsum monasterium sphera lucis in modum corone celitus emisse pependit, profecto iam significante Deo pro hoc laboris impendio Lietbertum pontificem misericordie coronam accepturum. Hoc incredibile uidebitur eis qui non credunt omnia possibilia credentibus; sed ne cui ad incredulitatem scrupulum moueat, testium ueracium relatione defendor; ipsa quoque ueritas suis fidelibus promittit dicens: Si quis mihi ministrauerit,  honorificabit eum Pater meus , unde credimus ibi non defuisse Patris honorem, ubi tot sanctorum corpora conuenta fuerant. uiginti et duo dicuntur adfuisse; quorum nomina ne prolixitas fastidium generet, omittimus scribere, ceterum scire uolentes a se ipsis poterunt colligere. Actum et consecratum Dominice Incarnationis anno millesimo sexagesimo quarto, indictione secunda, anno quoque pontificatus domni nostri et patroni Lietberti XIu, Rome presidente papa Alexandro.



CAPUT L. Quod cenobium intra urbem muro inclusum, et supradicta ecclesia in honorem sancti Nicolai consecrata fuerit.

Et ne monasterium extra ciuitatis ambitum remaneret,  studuerunt ampliare menia, circumdantes omne illud monasterii edificium uallo et fossa cum ciuitate tota. Quod duabus ex causis eos fecisse constat: ut ciuitas amplioribus edificiis et plurimis habitatoribus nobilitaretur, et circum manentes ipsi loco ciuitatis firmitate munirentur. Ecclesiam uero, quam diximus mansisse intactam, postea multorum labente temporum cursu Walterus  abbas eiusdem loci, quoniam nimia uetustate decidebat, ampliare meliorando studuit, additisque Sanctorum pignoribus memoriam sanctissimi Nicolai ibidem constituit.



CAPUT LI. Ubi filio regis Francorum coronando adesse postulatur Lietbertus.


Remis Philippus Henrici regis Francorum filius presente concilio principum regni fuerat in regem benedicendus. Hanc benedictionem iure suo Geruasius archiepiscopus Remensis XLIII [al., XLu] procurabat, uir omni bonitate conspicuus. Hic ut sui officii celebrius commendaretur auctoritas, tam regalibus quam suis quoque nuntiis domnum pontificem studuit inuitare; qui licet alias maximis causis occupatus teneretur, et maxime pro guerrarum tumultibus, quas paruipendebat insurgere, libenti tamen animo satis sese petentibus exhibuit ipso die Pentecostes XXIII. Maii 1059 regisque benedictioni  sicut decebat interfuit. Ipsum profecto predictus archiepiscopus omnimodis diligebat et super omnes metropolis sue episcopos uenerabatur et colebat.



CAPUT LII. Ubi in cena Domini ab archiepiscopo diuina mysteria celebrare supplicatur.

Accidit in una quinta feria maioris hebdomade que sanctum Pascha precedit, infulatus pontificalibus insigniis archiepiscopus dum procederet sacrosancta missarum solemnia celebrare, prospiciens uidit astantem domnum nostrum Lietbertum pontificem; quo uiso substitit, retrorsumque rediens quibus erat infulatus insigniis exuitur, et quod celebraturus erat sacramentum suppliciter domnum  Lietbertum rogat celebrare; quod uix impetrare ualuit: que res cunctis qui aderant in eum magne uenerationis causa fuit.



CAPUT LIII. Ubi Hugonis municipium Porgiuallem subuertit.

Hoc temporum curriculo predictus Hugo Cameracensi pago non longius a ciuitate quam decem milliaribus apud quemdam locum, Porgiuallem dictum, municipium firmauit, in quod introiens cum satellitibus suis res uicinas deuastabat episcopi. Hoc episcopus diu ferre non potuit, sed collectos equites et pedites illuc direxit: municipium assultu opprimitur, et igne succensum ad terram prosternitur: sicque locus ille a satellitibus emundatur.  Hugo suorum spelunca predicta [deest diruta aut quid simile] alibi diuertit, predasque et mala plurima in episcopum repetiuit. His et aliis pluribus infortuniis non frangebatur miles Christi, sed patienter omnia ferens, meditabatur qualiter ipsius insolentiam contunderet: quod et fecit.



CAPUT LIu. Ubi Hugo absolui non meretur nisi prius faciat ea que ab episcopo decernuntur.

Post hec Hugo quamdam puellam Adam [f. Alam uel Adelam] nomine, neptem uidelicet Richeldis comitisse Montensis, cepit amare, eamque in coniugium sibi uelle copulare; sed quia excommunicatus erat, quomodo, quaque ratione id perficeret, nesciebat. Quid faceret? Absolutionem non curabat magnopere;  querit tamen eam a domino episcopo per internuntios desiderio cupite puelle. Porro episcopus, fatigatus multis iniuriis eius, absoluere eum nolebat, nisi prius dimissionem manu propria  faceret ex omni beneficio quod infra ambitum Cameracene ciuitatis habebat. Hugo uero, desiderio iuuencule inflammatus, fecit episcopo secundum optionem eius: werpiuit palam omnibus, presente domino episcopo suisque militibus, presente comitissa Richelde suisque principibus, quidquid habebat beneficii infra ciuitatem ipsam Cameraci. Sicque absolutus fidelitatem episcopo fecit de reliquis castellature bonis, et inde obsides  dedit. Hec autem fidelitas non diu est ab ipso Hugone obseruata; qua iureiurando promissa in natali sancti Andree, infregit eam secunda feria post Palmas. In hac enim feria maioris hebdomade factam predam super Cameracenses reddere noluit, sed in ipso absolutionis die qui est ante Parasceuem, diffidentiam domino suo mandauit; postea Cameracum derelinquens, malum quod potuit sicut primitus facere instituit. Commonitus crebro sub nomine terre et in fidelitate quam iurauerat presentibus comparibus suis ante conspectum domini sui, tandem uenit, de quibuscunque interpellatus est rectum facere nolens, iniustior quam uenisset recessit. Unde compares eius, et alii quamplurimi nobiles qui communi utriusque causa placito interfuere, reum iudicantes  eum, terram quam de episcopo tenebat ei abiudicauere.



CAPUT Lu. Ubi Hugo sanctum episcopum apud Buricellum capit, et apud Osiacam in custodia claudit.

Hugo autem ad municipium quod apud Osiacum sibi parauerat rediit, et malum aduersus episcopum facere non cessauit. Episcopus tamen, patienter ferens hec omnia, abiecto timore parochiam suam circuibat, et ecclesias que sacrande erant benedicens, et cetera ministerii sui opera perficiens. Accidit ut dum huius laboris exercitio ad quemdam uillam Buricellum nomine deueniret, ecclesiamque uille consecrandam benediceret, et post consecrationem in chrismandis turbis fatigatus ibidem pernoctaret,  prefatum Hugonem fama huius rei non latuerit, qui acceptis secum complicibus suis ad domum illam peruenit, in qua iam lecto receptus episcopus lassata membra commendabat quieti; fractis domus ostiis et quibusdam resistentibus interfectis, peruenit ad cameram in qua pontifex cubitabat cum Wilboldo preposito suo et capellanis suis. Sentiens Wilboldus et uiolentiam, ostio camere quasi pro obice sese opposuit; sed unus pluribus resistere non ualens, fracto ostio, ab ipso Hugone interemptus occubuit: denique episcopum sicut in lecto iacebat cum camisia tantum ille infamis homicida non timuit accipere, et ad municipium suum ita nudum asportare clausumque in custodia retinere.



CAPUT LuI. Ubi Arnulfus episcopum cum honore ad urbem reduxit, et episcopus, destructo Osiaco municipio, Hugonem ab omni patria expulit.


Hac igitur fama Arnulfus comes Flandrensium et mater eius Richeldis excitati, sumptis militibus suis, continuo ambo ad Osiacum uenerunt, et requirentes episcopum, cum summa diligentia repertum reduxerunt Cameracum cum grandi gloria et honore, donauerunt insuper palliis et muneribus ecclesiam Sancte Dei Genitricis Marie, aliaque monasteria ciuitatis Cameracene. His itaque digne et laudabiliter perfectis, Flandrensium comes cum matre sua letus in patriam suam rediit. Episcopus uero, totis animi uiribus Hugonem insecutus, non contraxit manum quoad  usque destructo Osiaco municipio procul eum pelleret a Cameracensibus finibus: expulsus taliter siluit aduersus episcopum de omni clamore, et uita ipsius, terra quoque requieuit a facie malignitatis eius.



CAPUT LuII. Que et quanta bona diuersis ecclesiis et ciuitati proprie uir Dei fecerit.

Superueniente senio cepit episcopus corpore languescere, hereditatemque preclaram, quam ab antecessoribus possidebat, ad mundi huius gloriam transferre studuit ad nanciscendam eterne uite patriam. Tantum de hereditatibus et sui iuris reditibus ad ecclesiam Sancte Dei Genitricis Marie Cameracensis sedis per chartarum instrumenta contulit,  ut inde refectionem cibi et potus habeant canonici per omnes Dominicas totius anni, ita tamen ut in omnibus secundis feriis a congregatione generaliter missa celebretur pro anima eius et pro fidelibus defunctis. In ecclesia Sancti Autberti clericos regulares constituit, abbatem eis prefecit quarta Maii 1066, eiectis prius quibusdam clericis ibidem negligenter nimis et inordinate seruientibus. Altaria ualde bona et possessiones preclaras superaddidit; prebendas magnifice de suo proprio restaurauit. Erleboldum, qui ecclesiam Sancte Crucis edificauit, et rebus et consilio multum iuuit, et in eligendis et ponendis canonicis nimirum et electionem adhibuit. Ecclesiam Sancti uedasti, quam restaurauit idem Erleboldus, fecit consilio et auxilio eius. Monasterio  sancti Patris nostri Gaugerici episcopi huius ciuitatis decimas dedit, et rebus aliis ualde bonis locum ditare studuit; Nouum-Castrum et abbatiam Sancti Andree Apostoli, et cenobium Sancti Humberti semper fouit, semper meliorare studuit, semper exaltare non cessauit. Congregationi beate Marie Atrebatensis Debelrem tradidit. In monasterio Sancti uindiciani apud montem Sancti Eligii clericos regulares constituit, et eiectis illis qui negligenter ibidem seruiebant, multa de suis bonis ibi deseruientibus superaddidit. Ciuitatem, quam episcopus factus pro guerrarum seditione desertam inuenit, populosam et opulentam fecit. Nulli suorum ciuium nocuit, cum omnibus prodesse studuerit. Clericos suos et omnem  ordinem ecclesiasticum diligebat, sicut gallina que congregans pullos suos, fouet eos sub alis suis.



CAPUT LuIII. Ubi Arnulfo comite apud Castellum interfecto, Robertus comes hanc patriam deuastat.

Ea tempestate, audiens Robertus mortem fratris sui Balduini comitis, qui apud Hasnonium ecclesiam destruxit, factione maioris Flandrensium partis super Arnulfum comitem et matrem eius Flandrias irrupit. Ad cuius uiolentiam refragandam predicta Richeldis comitissa cum filio suo Arnulfo, cum quo, sicut predictum est, domnum nostrum Lietbertum de captione Hugonis extraxerat, regem Francie Philippum euocauit, eiusque auxilio apud Castellum bellare parauit: sed Flandrensibus, quorum dolo  Robertus ille Flandrias intrauerat, dolose pugnantibus et terga uertentibus, ipse puer Arnulfus occiditur; quo mortuo, fugataque matre, totus marchionatus cessit Roberto. Hoc euentu belli nimis efferatus in tantam prorupit insaniam, ut dominatum Cameracene ciuitatis imperio preripere uellet imperiali et sue submittere ditioni; unde collecto frequenti exercitu, uillas ciuitati proximas depopulans, per cunctam uiciniam bacchabatur. Quod dum non semel, sed bis annuatim faceret, totamque Cameracensem patriam penitus in solitudinem redigeret, domnus pontifex per internuntios eum sepe commonebat, et ut ab incepto desisteret nunc prece, nunc pretio, sepius orabat: sed ne quidem audire uolens, fastu superbie secularis inflatus, minabatur  non modo a deuastatione regionis non cessare, sed ipsam quoque ciuitatem, nisi sibi eam redderet episcopus, ad nichilum redigere.



CAPUT LIX. Ubi bonus pastor Lietbertus egrotans in lecto gestatorio ad tentorium comitis urbem obsidentis se deferri iussit, et eum omnemque exercitum eius gladio anathematis percussit, et sic eadem die obsidionem soluit.

Inter hos laboriosos uite mortalis sudores, inter prescripta sanctorum operum operta exercitia Deo dignus pontifex fatigatus, in infirmitatem decidit, quam per tres continuos annos mira patientia deuicit, sustinuit; quem tyrannus ille audiens egrotare, tanquam de pastoris absentia gratulabundus  rursus infremit, rursus in caulas Dominici gregis insanit; collecto maximo exercitu uelut ex improuiso ad ciuitatem aduolat tanquam expugnaturus eam. Quod factum domnus pontifex grauissime tulit, et ultra quam dici potest indotuit; precepit quantocius ut in lecto gestatorio leuaretur, et per medias acies bellatorum usque ad tentorium ipsius tyranni portaretur: tantis siquidem podagre doloribus angebatur, ut nullo modo in pedes subsistere posset. Delatus ex sententia usque ad tentorium comitis, postquam uidit eum grauiter infremuit, et cum magna seueritate scelestos ausus presumptionis eius increpauit, utque de terra domine sue Marie discederet, auctoritate pontificali commonuit: suus enim parochianus erat in quantum comitatus  Atrebatensis sibi cedebat, quoniam Cameracensis et Atrebatensis Ecclesia tunc temporis uni pontifici parebat  . Illo non curante, sed mente superba Pontificis obiurgationes quasi quedam ludicra subsannante, pontifex manibus sese sustentans resumptis uiribus in lecto resedit, ut sibi uirga pastoralis cum stola sacerdotali porrigeretur imperauit, quibus acceptis inpresentiarum protinus ipsum comitem cum omni exercitu eius usque ad satisfactionem excommunicauit. uidens comes tantam in uiro Dei mentis et iustitie constantiam, reueritus etatem et reueritus pontificis auctoritatem, quodque uerius est, terrore diuino percussus, cum esset hora diei  nona, mouit castra, et licet infrendens, licet minas ingeminans, quantum dies concessit, extra terram que sibi contradicebatur secessit. Ceteri quorum mens sanior fuit, priusquam recederent, prostrati solo coram pontifice ueniam petunt, et quod deinceps hoc malum super Cameracensem Ecclesiam non iterarent, tactis sanctorum reliquiis iurauerunt. Ponentes itaque singuli damnum quod intulerant patriam depopulantes, absolutione suscepta leti redeunt, quoniam qui uenerant armati furore bellico, recedebant gratificati timore diuino. Ita liberata ciuitas ab obsidionis terrore studio sui pontificis, laudes refert Deo sueque gloriose Genitrici.



CAPUT LX. Ubi commendatur constantia beati pontificis.


O gloriosum pontificem non armis sed fide pugnantem! Mercenarius, qui non est pastor, uidet lupum uenientem et dimittit oues et fugit. Bonus pastor animam suam dat pro ouibus suis . Ecce libertatis presidium, ecce pontificis officium Lietbertus ab hostilis inuasionis oppressione liberat patriam: pontifex post redargutionem scelerum confitentibus implorat ueniam, libertate nobilis animi sese uiriliter ingessit hostibus, auctoritate pontificali redarguit tyrannorum rabiem, ne tam crudeliter ad animarum suarum periculum grassarentur in populorum depredationibus, ascendit ex aduerso opponens se murum pro domo Isrel, hoc est pro Ecclesia sibi commissa, ut posset stare in prelio in die  Domini. Ex aduerso ascendere, est quibuslibet potestatibus praue agentibus libera rationis uoce contraire, et in die Domini pro domo Isrel in prelio stare; ac murum se opponere, est fideles innocentes contra peruersorum iniustitiam ex iustitie auctoritate uindicare. Sed stare in periculum non potest, qui eo quod preest non oues diligit sed lucrum terrenum querit; anime pereunt, et ipse de terrenis commodis letatur. Sed noster pastor per Dei gratiam bonus et libertas patrie opponere se contra periculum non trepidauit, ne hoc quod diligebat amitteret; nec timuit cuneos intrare bellatorum, ne gregis sibi commissi sustineat detrimentum. Iustus ut leo confidit ; uere confidit qui comitis Flandriarum faciem non erubuit, qui inter  gladios militum superbiam malignitatis eius non siluit: postremo minas tyrannidis eius non timuit: uere confidit qui comitem Flandriarum pontificaliter increpauit; et quia obedire nolebat, presentem excommunicauit; perpetrata uictoria, fugatis hostibus, libertas patrie quo aduectus fuerat lecto reportatur ad domum, necnon intra pontificale relocatur cubiculum.



CAPUT LXI. Narratio afflictionum eius.

Deficientibus corporis uiribus augmentabatur infirmitas, et de die in diem multis incommodis molestabatur senilis etas; et quoniam diutino languore  iacuerat, etsi putrescente carne pene membris omnibus deflueret humor, nusquam tamen cilicium quo a diebus sue ordinationis semper usus est, mutare uoluit, neque lecti duritiem a proposito religionis rigore molliri permisit. Laborabat in gemitu suo, lauabat per singulas noctes lectum suum, lacrymis stratum suum rigabat . Quoad uixit, panis hordeaceus uictus eius fuit assiduus; nec eum nisi dies solemnis leuabat; quem sic sollicite, sic honeste anteponi mandauerat inter epulas pontificales, ut a nullo conuiuantium percipi posset; epule quidem carnium sufficienter apponebantur, sed panis et aqua disciplinaliter sumebantur. Inter conuiuantes ieiunus, inter iucundos sobrius erat; mensis ipsius pauperes nunquam deerant, quibus  diurnam annonam sicut domesticis suis constituerat; inter quos si leprosus uenisset, scyphus ei pontificalis prebebatur, et tanquam calix Domini preclarus iterum pontifici presentabatur. Psalmos penitentiales diebus infirmitatis sue intuebatur et legebat, et ubertim ac iugiter dolebat, et ne intentio eius a quoquam impediretur, religiosis et ecclesiasticis uiris utebatur, quorum consolatione passiones carnis et anime releuabat.



CAPUT LXII. Ubi egrotus lecto decubans ad requiem supernam anhelabat, et subiectis monita pariter et exempla salutis exhibebat.

O irrecusabilis necessitas mortis! o ineuitabilis  conditio que nulli parcit! noster siquidem pontifex, tam senectute quam morbo confectus, diem sue uocationis ultimum exspectabat, et sicut ceruus sitiens ad fontes aquarum, ad spem eterne quietis anhelabat. Qui nimirum in lecto decubans, licet fractis uiribus deliquescens, morbos tamen et annos mentis fortitudine uincens, sanctis monitis ad hereditatem celestis patrie cunctos inuitabat; imitator quippe fiebat magistri sui, de quo dicitur: Cepit iehsu facere, et docere . Insinuabat mansuetudinem et misericordiam, largitatem in pauperes Christi quam semper exercuerat, docens quantam apud Deum confidentiam pro hac qui exercent consequerentur, ut eos in eo die periclitantes in eternum suum tabernaculum [deest reciperet uel quid simile].  Compleuerat et ipse mandatum euangelicum quod dicit: uende que habes, et da pauperibus, et habebis thesauros in celo . uendidit sua, sed Deo; quoniam de cunctis que iuris sui erant sponsam Christi Domini sui, sanctam uidelicet Ecclesiam, subarrhauerat; pluribusque locis, sicut supra taxauimus, Christi pauperes alebat, et exoptans toto mentis affectu proficere de uirtute in uirtutem, cunctos sibi commissos hortabatur ut poterat presentes postponere presentis seculi desideria et amare celestia.



CAPUT LXIII

Cumque de imminenti eius exitu conquerentes alterutrum lamentarentur, dicebat: »Nolite arbitrari, mei karissimi filii, me uelle quasi decurso  spatio ad carceres a cella reuocari. Quid enim habet uita humana iucundi? quid non potius laboris? Non libet enim mihi deplorare uitam quomodo multi et indocti faciunt, neque me uixisse penitet, quoniam ita uixi ut non frustra me natum existimem; et ex uita discedo ita tanquam ex hospitio, non tanquam e domo. Commorandi nature auctor Deus nobis diuersorium, non habitandi dedit. Moriendum certe est, et id incertum an eo ipso die: omnia uero que secundum naturam fiunt, sunt habenda in bonis. Quid est autem tam secundum naturam quam senibus emori? Hore quidem cedunt et dies, et menses, et anni; nec preteritum tempus unquam reuertitur, nec quid sequatur sciri potest: quod cuique temporis ad  uiuendum datur, eo debet esse contentus: tantum remanet quod recte factis et uirtute consecutus sis, sed uiuendi finis est optimus cum integra mente certisque sensibus opus ipse suum qui coagmentauit, dissoluit, et edificium idem facillime destruit, qui construxit; sic hominem eumdem optime qui conglutinauit Deus, dissoluit. Mortem igitur omnibus horis impendentem meditemur; nam dum sumus in his compagibus corporis, quodam necessitatis et graui opere perfungimur: sed ipse Deus auctor immortalitatis ut finem imponeret necessitati, terminum uite carnali dedit, uolens nos uenire ad ipsum munus immortalitatis; unde ne censeatis lugendam mortem quam immortalitas  consequitur. Si enim credimus quod iehsu mortuus est et resurrexit, ita et Deus eos qui dormierunt per Iesum adducet cum eo .«



CAPUT LXIu. Ubi, percepto uiatico corporis et sanguinis Domini, spiritum tradidit.

Inter hec flante austro lilium sensim in pallore migrabat, quia uidelicet omnis caro fenum, et omnis gloria eius quasi flos feni . Quod animaduertentes qui aderant, sacrosancti Euangelii deferunt codicem, quatenus recedenti de seculo Dominice passionis supplicia que pro nostra redemptione sustinuit recitarentur, et demonum spiritus tante lectionis  uentilabro repellerentur. Cumque a circumstantibus interrogaretur an intenderet his que legebantur, respondit recitari passionem Christi secundum Euangelium Ioannis. Postquam uentum est ad id: Cum ergo accepisset iehsu acetum, dixit: Consummatum est , percipiens et ipse uiaticum corporis et sanguinis Christi, inter manus plangentium, Deo, cui omnia uiuunt, et cui non pereunt moriendo corpora nostra, sed mutantur in melius, suum tradidit spiritum uicesimo sexto ordinationis sue anno felix episcopus, senex emeritus, uetus hospes, plenus dierum, dans pacem filiis, et uale dicens ultimum, uinculis carnis absolutus, feliciter decimo Kalendas Iulii, decedente sole, migrauit ad Christum.



CAPUT LXu. De quibusdam miraculis in eius obitu ostensis.


Testati sunt qui interfuerunt, post emissum spiritum capillorum ipsius albedinem in pristinum rediisse colorem iuuentutis. Testatur etiam religiosorum uirorum contubernalis ueritas, quod per decennium priusquam uita decederet a tactu genitalium membrorum penitus abstinuerit, sed si necessitas naturalis uel in equitando uel in procinctu quolibet alio tangere compulit, uel pallio, uel camisia manus obuoluit. Dum uero corpus eius mortuum nudaretur ad lauandum, ut monstraret Deus quod pudorem castitatis seruauerat, ea membra cancellatis manibus sibi texit, sicque donec reindueretur iacuit, lotus  aqua, uinoque perfusus postquam femoralibus reindutus complosas manus dissoluit, sicque quasi rursus mortue reciderunt. Qui aderant glorificauerunt Deum, qui facit res mirabiles; et funeris exsequias explentes leuauerunt corpus feretro, quod deferentes locauerunt in ecclesia Sancte Dei Genitricis et perpetue uirginis Marie, uigiliasque noctis illius cum psalmis et orationibus cum luctu et merore maximo, peregerunt.



CAPUT LXuI. Quod in ecclesia Sancti Sepulcri, quam ipse edificare et dedicare meruit, ante quinquennium sibi sepulcrum effodi fecerit, in quo et sepultus requiescit.


Mane facto, detulerunt illud ad monasterium Sancti Sepulcri quod a fundo sicut est edificauerat, et ordinato abbate et monachis locum possessionibus et rebus commodis sicut hactenus cernitur honorauerat. Ibi quoque ante quinquennium quam uita decederet effodi sepulcrum sibi fecit, quod certis diebus reuisens, et primo quidem desuper incumbens lacrymis et gemitibus fossam perfundebat, deinde pane uel carne, uel aliis cibariis implebat, que pauperibus erogari mox faciebat. Sepultus est autem cum gloria et honore pontificali anno pontificatus sui uicesimo sexto  , nono Kalendas Iulii, Dominice Incarnationis 1076, temporibus Gregorii septimi  pape, regnante Domino nostro Iesu Christo, cui est honor et gloria in secula seculorum. Amen.




Decimo Kalendas Iulii obiit domnus Lietbertus episcopus Cameracensis atque Atrebatensis tricesimus primus, anno Dominice Incarnationis 1076, quarto Kalendas Octobris. Translatio eius anno Dominice Incarnationis 1211. Ab obitu usque ad translationem eius 135; a translatione prima usque ad secundam anni 61, que facta est octauo Idus Iunii





Epitaphium domini Lietberti Cameracensis episcopi, ecclesie Dominici Sepulcri fundatoris.


Clauderis hoc titulo lapidum, Lietberte sacerdos
   Spes et amor patrie, laus, decus Ecclesie.
Hancque domum Christi spe felix instituisti,
   Rursus ut octaua luce fruaris ea.
Clauditur incessu Cancri, solisque recessu
   Orbi sexta dies, que tibi sit requies.





LIETBERTI CHARTA De constituendis canonicis regularibus in ecclesia S. Autberti Cameracensi. 


 LIETBERTUS, Dei gratia Cameracensium episcopus, successoribus suis episcopis, et ceteris Christi fidelibus sempiternam gloriam.

Est quoddam monasterium infra muros Camerace ciuitatis, in honore sanctorum apostolorum Petri et Pauli, sanctique Autberti confessoris, eiusdem ciuitatis episcopi, ibidem corpore quiescentis, consecratum,  ubi retro deseruiebatur officio canonicorum: quibus iniunctam seruitutem negligentibus, cepit locus ille uilescere, et in dies a prioris honorificentie statu declinare. Hoc ego considerans condolui, cepique animo uoluere qualiter melius ad diuinum cultum possem releuare. Tandem zelo Dei animatus et fidelium nostrorum consilio roboratus,  regulares canonicos, de communi uiuentes, et nichil proprium habentes, et eiusdem professionis et ordinis abbatem eo in loco constitui; restauratis et alibi restitutis prebendis canonicorum illorum, qui proprium retinentes, illic communiter uiuere noluerunt. Aedilitatem uero et preposituram, que mei iuris erant, preter antiqua bona huius loci, per consilium archidiaconorum, et canonicorum, et ceterorum fidelium nostrorum, huic ecclesie contuli, et  insuper potestatem donandi prebendas abbati concessi

Signum Henrici  regis. Sigishardus cancellarius, uice Sigifridi archicancellarii, recognoui. Data anno Dominice Incarnationis 1066, indict. Iu, anno autem ordinationis Henrici  regis XIII, regni uero X.

Actum Triremundi.




POST MEDIUM SAECULUM.
ROGERIUS.





NOTITIA HISTORICA IN ROGERIUM.


Rogerius, aliis, corrupte, Frigerius, Italus iurisconsultus, sec. XI, qui primus in eam Pandectarum partem quam Infortiatum uocant glossas emisit, primus etiam Summam siue Compendium iuris composuit. Reliqua illius in obscuro sunt. Pancirollus De claris legum interpretibus II, 18. Compendium eius siue Summa, necnon Dialogus de prescriptionibus, exstant in Tractatu tractatuum, tom. IX, fol. 135, 136.





ROGERIUS DE DIuERSIS PRAESCRIPTIONIBUS.




SUMMARIUM.


    1. Prescriptio dicitur quelibet exceptio essentiam capiens ex tempore
    2. Exceptio solo comparata fauore, que dicatur.
    3. Exceptio nec fauore nec odio comparata, que sit. Actiones, ut plurimum, terminantur anno,
    4. Prescriptio quedam triduo compleri potest.
    5. Appellanti quando obstet prescriptio anni.
    6. Prescriptio duorum mensium actioni ex stipulatu potest opponi.
    7. Redhibitoria actio quanto prescribatur tempore. Aestimatoria actio prescribitur anno
    8. Pretorie actiones anno utili prescribuntur.
    9. Actio furti manifesti perpetua est.
     10. Petitioni hereditatis prescribitur quinquennio
    11. Fiscus quadriennali prescriptione gaudet conuentus pro re aliena quam, ut suam, uendidit.
    12. Actiones criminales  uiginti annorum tolluntur prescriptione.
    13. Prescriptio anni utilis uel centum dierum obest ei qui pretorio iure uult succedere.





CAPITULUM PRIMUM.


Omnium prescriptionum uiam ita posse facile percipi opinamur, si ipsarum uarietates prius diligenter exposuerimus.

1. Est ergo prescriptio omnis exceptio ex tempore essentiam capiens; alias abusiue, quelibet exceptio, etiam fori, prescriptio uocatur. Sunt autem exceptiones tales, aut fauore, aut odio solo, aut utroque neutro comparate.

2. Fauore solo comparata est centum dierum uel anni prescriptio, que bonorum possessori obiicit. Hec enim, nec primi gradus odio, cui obiicit, nec sequentis fauore, cui competit, sed creditorum gratia, ut cito quod conuenerunt, habeant, et ipsius maxime defuncti causa, ne eius bona tanquam prodigi  et inopis possideant, est a pretore inuenta. Huic similis uero quinquennii prescriptio, defuncti statum iuuans, ut Insti. de bono pos. § ult. Licet non semper comparata est longissimi temporis prescriptio siue usucap.

3. Neutro igitur nec odio nec fauore, ut prescriptio annalis, que actionibus pretoriis et penalibus plerumque obiicitur, que nec actoris odio, nec rei  fauore introducta est. Sed quia pretoris imperium annuum erat, idcirco et a pretore inuenta est. Actiones plerumque anno finiunt, ut iniuriarum actio et rescissoria, et alie multe, ut in tit. De perpetua et temporali actione, in princ., Sed ex tempore oriantur, quando non semper pereque computantur. Singularum prescriptionum tempora enumerare non sit tediosum; sunt enim prescriptiones, nunc 30, seu 40, nunc 10, siue 20 annorum, nunc minoris temporis, quas ut minus frequentes statim transcurramus.

4. Est ergo quedam prescriptio, que triduo completur, ut illa que clientis patrono errorem corrigere uolenti obiicitur, ut cap. De er., aduo. lib. ult. Sicut et illa 10 dierum silentio ex die scientie  nascitur, que appellare uolenti opponitur, ut in auth. de appell. et intra que tempus, § 1, col. 4; proinde huic si intra decem dies appellasset, 30 dierum obstaret prescriptio, si apostolos petere neglexisset, qui dies sententie recitatione numerant, ut cap. De appel. l. Iudicibus

5. Appellatori quoque qu. non ad principem appellauit, si causam exsequi differat, anni prescriptio obstat, aut biennii, si iusta causa impeditur primo anno exsequi appellationem, ut in auth. de appella., § 2, et auth. De his qui nigre ad appel. Statim post princip. Illi quoque qui uolens appellare, seu apostolos petere, non est auditus, statuta sunt tempora anni spatii, uel sex mensium, siue quatuor pro iudicis qualitate, a quo uel ad quem prouocatur, ut  cap. De appel., l. Si appellationem.

6. Actioni quoque ex stipulatu obiicitur quoque duorum mensium prescriptio, ueluti cum quis in causa priuata sine scriptis fide iubens, persone exhibitionem pure promittit, ut cap. De fideius., l. penul.; redhibitoria quoque sex mensium prescriptione ex ordine, casu uero duobus mensibus tollitur, ueluti cum pro cautione que edicto edilium continentur, non prestita ea actione agatur, uel si conuenerit, ut redhiberetur res, si displiceret, quacunque ex conuentione est perpetua, ut cap. De edili. act., l. Si apud, et l. penult. ff. eo l. Si uenditor.

7. Aestimatoria quoque annalis prescriptio est  impedimento ex ordine, et cum pro non prestita cautione intenditur, sex mensium prescriptione tollitur. Cedunt autem tempora que cum edilitias actiones prescriptiones pariunt ex uenditionis die, uel ex quo rei uendite cognosci potuit latens uitium, ut ff. eo l. Si uenditor, et l. Quod si nolit. § Qui mancipia, l. Aediles aiunt, et l. Cum sex.

8. Pretorie quoque penales actiones ex ordine anni utiles prescriptione exstinguuntur. Rescissoria rei persecutoria cum sit, quia cum ius ciuile datur, eadem prescriptione tollitur: si que uero penam et rem persequitur, quo ad rem perpetua, quo ad penam annalis est.

9. Actio uero furti manifesti, licet penalis pretoriaque  sit, perpetua est, et ea que pro eiecto et effuso competit, et si que similes inueniuntur, ut ff. de action. et obligatio. l. In honorariis actionibus. ff. ui bono rapt., l. II, § fi., et Instit. de temp. et per act. circa prin. ff., de ui et ui arma. ff. De his que deiect. uel effu., l. Si uero. § Preter § fi. Actioni uero de dolo continui biennii exceptio obiicitur, ut cap. De dolo., l. Optimum.

10. Petitio quoque hereditatis quocunque sub inofficiosi colore intenditur, quinquennali prescriptione tollitur, quia prescriptio tuetur etiam statum defuncti, qui communi opinione non in fugam conuersus atque latitans, nec passus status controuersiam mortis tempore ut ciuis Romanus uixit, ut cap. De inoffici. testamen., l. Si quis. cap. Ne de stat.  defuncto pro quin. que ll. si mater, et pater, repetitio.

11. Quadriennii quoque prescriptio tuetur fiscum ab actione utili, qua conuenitur. Cum rem alienam uendidit ut suam, hec quoque prescriptio fisco opponitur quandoque, ueluti cum de bonis uacantibus fisco nundum nuntiatis, quis bona fide emerit. Alias autem ex ordine fiscus 20 annorum prescriptionem timet, nisi aduersus eam sint statuta minora tempora, ut cap. De quadriennii prescript. l. I et II, ff. de diuers. et tempor. prescript., l. Intra quatuor, et l. In omnibus, ff. de requi. re, et ab. dam. l. II; in casu uero quodam cum nulla currit prescriptio, ut cap. Ne rei. don., uel temp. uend.

12. Criminales actiones 20 annorum prescriptione  exstinguuntur, excepta iniuriarum actione que anno terminatur, et adulterii simplici accusatione, que contra adulterum quinquennio continuo sopitur, ut cap. ad l. Corne. De fal., l. Querela, et cap, ad leg. Iul. de adulter., l. Adulter., ff. ad legem Iul. de adult., l. Miles, et l. uim passam.

13. uolenti quoque iure pretorio succedere centum dierum uel anni utilis prescriptio obest, qui dies computantur utiles, ex quo quis cognatum mortuum seseque ad successionem uocatum sciuit, aut scisset nisi ius ignorasset, ut ff. De bonorum possessio., cap. De iur. et fact. ignor. l. III.



SUMMARIUM.

    1. Prescriptio longi temporis quando inchetur.
     Prescriptionem longi temporis que inducere possint.
    2. Titulus quid sit.
    3. Usucapere non potest qui titulum non habet.
    4. Error in facto alieno toleratur.
    5. Bona fides que requiratur in prescriptione longi temporis.
    6. Persone adminiculum in prescriptione longi temporis est necessarium.
    7. Prescriptio ut initium capiat, quid necessario spectari debeat.
    8. Prescriptio longi temporis qualiter sit continuanda.
     Prescriptio longi temporis quibus, seu per que impediri possit.
    9. Priuilegium rei prescriptionem impedit.
    10. uitium fundi impedit prescriptionem.
    11. Prescriptio post sicut ab initio impediri potest.
    12. Prescriptionis longi temporis quid sit effectus.
    13. Prescriptio longi temporis solas in rem actiones tollit.





CAPUT II. De longi temporis prescriptione.

Restat ut longi ac deinde longissimi temporis prescriptionem uideamus. Est ergo uidendum quando  hec prescriptio inchetur; cause quoque uidende sunt que deficiunt uel impediunt ab initio, uel postea; effectus eius tandem liquebit.

1. Inchoatur autem hec prescriptio in rem alienam a non domino quam ex compto uel simili causa acceperas. Inducunt autem prescriptionem hanc imprimis titulus iustus, fides bona, cum persone apprehendentis adminiculo, quod sibi possit acquirere, ac tandem possessionis statuto tempore continuatio per aduersariorum silentium roborata.

2. Titulus est omnis acquirendi dominii causa iusta, ex qua nostrum fiat, quod non erat nostrum; horum titulorum quidam aliena, quidam solius iuris nituntur auctoritate. Et qui aliena auctoritate nituntur, plerumque, propria nomina habent, puta  pro emptore, pro donato, pro dote, pro legato, pro derelicto, pro herede, pro soluto. Qui uero solius iuris auctoritate gaudent, uno generali nomine illi pro suo utuntur, quo solo titulo nostra fiunt omnia, que mari, terra, celoque capimus, que de rebus nostro dominio subiectis nascuntur, et ea que fluminis, iure, agris nostris accrescunt, uel occupatione, uel specificatione, uel simili iure nobis obueniunt, et sic istis titulis nostrum fit; tum uero et traditione, quod a ueris dominis, uel perceptione quod de re nostra percepimus, ita si credimus dominos, licet non sint, qui nobis tradunt, uel ancillam nostram ex qua partum percepimus, prescriptionem serui usucapione inchoamus.

 3. Sin autem uerus titulus deest, licet ipsum te crederes heredem, non usucaperes, nisi probabili errore facti deceptus esses, uti de eo dicitur qui ad emendum aliquid suo mandauit procuratori, quod cum non emerit, se emisse persuasit, atque ita tradiderit, magis est ut dominus qui tali deceptus errore accipit, pro emptore prescribat licet nulla fuerit emptio.

4. Error non in alieni facti ignorantia, quia plerumque prudentissimo fallit, est tolerabilis, ideoque prescriptio prodest, ut ff. De usucap., l. Celsus, et l. Nunquam, ff. pro empto, l. Quod uulgo, ff. pro suo, l. ult. et l. I et II, ff. de usucap., l. Potest. Nulla bona fides ex accipientis parte desideratur, et  ex dantis, nisi uerus dominus iussum et alienationem factam ignoret.

5. Et est fides bona quantum ad hanc prescriptionem si is qui accepit dantem arbitretur alienandi eo modo ius hereditate. Item et in dantem, et hanc fidem ut pro emptore prescriptio inchetur, oportet interesse et uenditionis et traditionis tempore; in aliis autem sufficit eam adesse traditionis tempore, uel quo initium sumet prescriptio, ut ff. pro empto II, et l. Qui fundum, § Promittatur, et in Authent. ut sponsa. larg., § Rursus, collatio IX, constit. II.

5. Persone adminiculum in hac prescriptione desideratur, ut cum exordium capere debeat, sic sit persona que suum aliquid possit habere; que si  desit, prescriptionis cessat initium. Inde est quod si quid seruo hereditario detur, ante, nec eius usucapio, nec prescriptio inchoabitur, quam si hereditas fuerit adita: sic ut inchetur hec prescriptio personam desiderat. Ut autem postquam est inchoata, continuauerunt eam, nec bona fides, ita nec persone desideratur adminiculum; nam, nec ex posteriore rei aliene scientia interrumpitur et per hereditatem uacantem completur, ut cap. De usucap. non trans., l. Usucap., ff. de usucap. Nunquam iusto. prescriptio, possessio, et l. Heres.

7. Sed titulus iustus, fides bona, persone adminiculum, ut initium prescriptio capiat, spectantur; ut uero consummationis finem capiat, possessionis continuatio per decem annos inter presentes, uel  uiginti inter absentes est necessaria, si presentes sunt, qui in eadem prouincia domicilium habent, absentes qui in diuersis.

8. Continuatur autem hec prescriptio sic, si nec ciuiliter, nec naturaliter eius cursus fuerit interruptus. De qua re etiam latius uidebimus, ut cap. De prescrip. long. temp., lib. I, II et ulti. Cum ergo ea adsunt, que nunc notauimus, curret prescriptio, si quoque absint ea que eam impediunt. Impediunt autem eam domini persona, res, necnon et actionis genus, nam contra personalem actionem hec prescriptio non currit, ut cap. Qui non obstat long. tempore prescrip., l. Neque mutui, neque domini persona. Hanc prescriptionem impedit ut si minor  25 annis, uel furiosus, uel collegium diuinum rei prescribende sit dominus, ut cap. Qui non ob long. temp. prescrib., l. Non est, et cap. Qui cau. in inte. resti. non est ne. l. ut et in authent. de Eccle. tit. § pro temporalibus. Res quoque multis modis prescriptioni obest, nunc ipsius rei priuilegio, nunc uitio.

9. Rei priuilegium prescriptionem impedit, quod a commercio, siue dominio nostro uel iure eam eripuit. Natura a commercio hominem liberum eximit, ideoque nullo tempore prescribitur. Ius autem rem sacram, sanctam, et similem a commercio et a prescriptione eximit, nec non et fundum dotalem dummodo matrimonium duret, et sit uir soluendo.

10. Fundi quoque uitium prescriptionem impedit,  ut si sit ui possessus: tunc enim nec ab inuasore, quoniam mala fide, et sine titulo possidet, nec ab emptore etiam bone fidei prescribi potest, antequam possessione ad dominum reuersa fuerit rei uitium purgatum.

11. Et sicut prescriptio obstat ab initio sic et post, et interruptio ciuilis aut naturalis, que non ob id solum contingit, quia possessor post prescriptionis initium rem esse alienam cognoscit, ut cap. de long. tem. pre. q. pro. li. l. ult. et ff. de usucap, l. Usucapionem, et l. Sequit, § Quod autem et l., Non solum, et l. Quare, et l. Cum uir. ff. de fun. do., l. Si fundum. cap. De iure do., l. pen. et cap. De usuc. pro emp., l. Si partem, et cap. De long. temp. prescri. l. II.

 12. Est autem prescriptionis cuiusuis effectus ut actionem per exceptionem tollat, et suum quosdam ut etiam dominium transferat, et possessori cum actorem in rem defensionem pariat, dummodo possideat, eidem quoque saltem utilem dabit uindicationem, si a possessione ceciderit.

13. Sole uero an in rem actiones, siue directe, siue utiles, hac prescriptione tolluntur, nec non quod metus causa actio, siue hereditatis petitio, quoniam cum bone fidei emptorem competunt, et hoc illo quia uindicationis loco dantur, et ut rei corporalis uindicatio tali prescriptione tollatur, supradicta desiderantur; ut autem rei incorporalis, id est seruitutis uindicatio tollatur ex ordine satis est si predicto tempore seruitute non fuerit usus, qui eam  poterat uindicare, si restitutionis iure omnino careat, ut cap. De prescr. 30 uel 40 ann., l. Si quis., et cap. Qui. non. ob. lon. tem. pre., l. Neque et cap. De his que ui., cap. De edit. diui Adri. tol. fi., et cap. De serui., l. Sicut, ff. de serui. ur. pre., l. Hec autem., cap. De se. re. pu., l. Attilicinus.



SUMMARIUM.

    1. Prescriptio longissimi temporis quando necessaria sit.
    2. Prescriptio longissimi temporis siue tricennalis quibus prosit, aut obsit.
    3. Ius quot modis quem petere prohibeat.
    4. Dos mulieri debita matrimonio constante non potest repeti.
    5. Prescriptio tricennalis duntaxat contra desides  locum habet.
    6. Prescriptio tricennalis quando contra actionem personalem nascatur
    7. Prescriptio tricennalis per que impediri possit.
    8. Prescriptio triginta annorum impeditur propter actoris impuberis personam.
    9. Prescriptio 40 annorum in quibus locum habeat.
    10. Prescriptionis tricennalis, et quadragenalis effectus qualis.





CAPUT III. De longissimi temporis prescriptione.

1. Nunc de longissimi temporis prescriptione uidendum est, que alias ex 30, alias ex 40 ann. cur  riculis completur, et a superioris prescriptionis tractatu longe lateque abest. Porro cum tricennalis prescriptio sit frequentior, primum de tricennali, deinde de quadragenali in eius defectu comperta uidebimus. uidenda sunt itaque que eam inducant, uel impediant eam, et quis sit eius effectus; et primum quando hec prescriptio sit necessaria, et quare sit inuenta.

1. Est autem hec prescriptio tunc demum necessaria, cum longi temporis prescriptio deficit, quod contingit, ut et supra diximus, siue reus personali actione perpetua conuenire possit, siue in rem, et titulum, aut bona fide careat, aut si sit res uitiosa; habet autem prescriptio hec nec titulum nec fidem bonam, sed rei uitium, sicuti nec actionis genus,  nec actoris siue rei personam omnino distinguit.

3. Fures neque et inuasores hec prescriptio munit. Imo uero propter milites, adultos, mulieres, et absentes, a iunioribus diuis principibus est ideo inuenta, et quia ante, perpetue constitute fuerant actiones, certo fine taxarentur, et cum sit odiosa hec prescriptio, inducunt eam propter personalis actionis desidiam, et propter uendicationem illius longam, et inconcussam detentationem; ut nil personaliter quis obligatus est, statim ex quo quis cum effectu conuenire cum creditore potest, et cessat, ita ut nil faciat pro suo in re conseruando, initium talis prescriptio capit, et ideo donec actorem agere prohibet, nequit inchoari.

3. Prohibet autem ius quem petere, nunc ipsius  actionis, que interdici debet, natura, nunc creditoris persona. Actionis natura tum impeditur creditor agere, et ideo contra eum non oritur prescriptio cum debitum quod in obligatione uertitur non sit purum, sed aut conditionem, aut temporis dilatione suspenditur, ut si promittatur uel legetur aliquid in diem uel sub conditione.

4. Idem est et in dote mulieri debita, quam ante solutum matrimonium ex ordine repetere uetatur, ideoque ante contra eam currere non incipit prescriptio. Actoris persona prohibet ius ipsum cui quid debetur petere, et ideo huius prescriptionis cessat initium, ut si quid debeatur filiofamilias, propter quem ideo non currit prescriptio, quia in iudicio, communi iure, sine patris uoluntate nequit  consistere.

5. Quamobrem si non iudicatur deses, nec desidie penam debet pati, et hec prescriptio contra deses duntaxat locum habet. Amplius sicut illi qui non egit, quia non potuit non currit prescriptio; sic nec creditori qui ideo suum debitorem non conuenit, quod annis singulis ei soluit usuras; idem in coherede, siue socio, contra quos ideo famil. ercisc., seu com. diui. actio ei non competit, quia cum eo similiter possidendo semper de re tanquam communi; obuentionem percepit tali enim facto, licet quidam quorum sententiam inanem probauimus consentiant, non minus actio seruatur incorrupta quam si fuisset in iudicium deducta, ut  Instit. de perpet. et temp. act., et cap. Non ob., l. I, p. l. Neque, cap. Unde ui, l. ulti., et cap. De prescri. 30 uel 40 an., l. sicut et Cum notissimi, et l. Si quis, et cap. De an. except. l. I, § fi., cap. De iure do., l. In rebus, et in auctor. ut sponsa lar., § Rursus, col. 9, constit. 2.

6. Sed quidem sancitum est hic ut contra personalem actionem nascatur talis prescriptio; ut uero contra uenditorem initium capiat, et petitorem ex quo agere possit silere conuenit et ipsum reum possidere non corporaliter, sed tamen ciuiliter quandoque pro suo. Ideoque nec colonum, nec emphyteutam in dominii questione, dum productionis nomine possidetur, cum domum tuebitur talis prescriptio. Idem et in creditore, dum hypothece iure  pignori inhereat, licet quidam contradicant, ut cap. com. De usucap. I, et cap. De prescr. 30 uel 40 an. l. Male agitur., et, cap. eod l. Cum notissimi, § Sed cum.

7. Et licet huius prescriptionis facilis sit ingressus, sunt tamen preterea que supra diximus, que eam impediunt ab initio, aut post. Ab initio impeditur hec, id est 30 an. prescriptio nunc propter rem, nunc propter actoris personam, nunc propter rei personam, et actionis genus. Rei ratio hanc prescriptionem impedit, ut si sit liber homo, aut sacrum quod possidetur, aut tale cuius non sit propria et continua possessio, quorum numero sunt omnes seruitutes rustice preter aqueductum, hic  enim que eius possessio sit quasi continua, rerum immobilium exemplo prescribitur. Idem est in urbanis seruitutibus; in superficie consistentibus, ut tigni immitendi, et stillicidii, fiscalibus quoque functionibus; quoniam eis parere conuenit omnes prediorum possessores, sicuti curiali, colonarieue, seu ascriptitie conditioni minime preiudicat huius prescriptionis adminiculum, ut cap. De seruit. et aqua., l. Si aquam. et ff. de mor. inf. cap. De agric. et censi. l. Cum satis l. II, et cap. De prescrip. 30 annorum, l. Prescriptionem, et l. Competit.

8. Propter actoris personam impeditur talis prescriptio, si sit actor impubes. Ei non curret prescriptio, antequam pubertatis annos ingrediatur, sicuti nec contra locum uenerabilem, nec contra ciuitatem,  ut cap. De prescrip. 30 anno. l. Sicut, et l. Cum notissimi, et in auth. de Eccles. rit. § Pro temporalib., cap. De sacrosan. Eccl., l. Ut inter. Rei persona ac actionis genus ab initio hanc prescriptionem impedit, ut si creditori pro pignore quod debitor uel debitore uiuo secundus creditor possidebat, hypothecaria competat actio, ut cap. De prescript 30 an. l. Sicut. et l. Cum notissimi, § Sed cum. Ex post facto quoque, scilicet iam sit cepta ab initio, ne inchetur, huic prescriptioni obest litis contestatio, uel conuentio iudicialis, que rem litigiosam facit, ut cap. De 30 anno. prescrip., l. Cum notissimi et l. Sepe. cap. De anna. excep., l. I. His cessantibus, que prescriptioni huic obstare notauimus, si cepta fuerit, effectum sortiretur prescriptio, si  non, ante eius consummationem interrumpitur legitime. Modos uero interrumpendi eam melius ostendemus

9. Ad hec notandum in quibusdam 40 annorum prescriptionem subrogari, in quibus tricennalem cessare diximus, ut in actione hypothecaria contra debitorem, uel secundum creditorem primo creditori competente, sicut et contra locum uenerabilem tunc locum habet, cum ei talis competit actio, que si priuato competeret, 10 uel 20, uel 30 annorum prescriptione tolleretur, sed ubi aliqua prescriptio iudicii continuatione est interrupta; et hec, id est 40 annorum prescriptio locum habet, et ex eo tempore incipit currere ex quo ultima procedunt litigia, ut cap. De prescrip. 30 anno., l. Omnes., et l.  Cum notissimi, l. Sepe, et cap. De anna. except., l. I, et in authen. de ecclesia tit. § Pro temporalibus.

10. Harum duarum prescriptionum, cum fuerint perfecte, uarius est effectus; nam debitorem contra personalem actionem perpetua muniunt exceptione. Cui, si soluerit, non dant condictionem, quoniam sunt comparate creditoris odio; possessorem uero, qui uenditorem poterat conuenire, perpetua, dum possideat, tuentur exceptione, et si bone fidei possessor, prescriptione finita, cadat de possessione, dant ei utilem in rem actionem, que male fidei possessori denegaretur, si de possessione sine alterius uiolentia quanquam re iam prescripta caderet. Sed cum uerus possessor rem uindicare non  ualeat, quam mala fide prescripserat, rei domino uel creditori, cui ea res fuerat obligata, datur eius rei uindicatio, licet inuasor, si nunc possideret, eos, scilicet dominum uel creditorem, ab agendo hac prescriptione repelleret, ut cap. De pres. 30 ann., l. Sicut, et l. Si quis. ff. de condi. ind., l. Exceptionem.



SUMMARIUM.

    1. Prescriptio longissimi temporis quomodo naturaliter interrumpitur.
    2. Prescriptio longissimi temporis litis contestatione ciuiliter interrumpitur.
    3. Actor quando possit presidem adire et prescriptionem interrumpere.
    4. Prescriptiones que omnes tollant actiones.
     5. Prescriptiones minores non currunt contra minores uiginti quinque annorum.
    6. Prescriptio opposita non numerate pecunie quibus infringatur modis.





CAPUT Iu. De interruptionibus prescriptionum.

Sed quoniam iste et alie prescriptiones, ne consummationis finem capiant, interrumpuntur frequentissime, ideo interruptionum modos hoc in loco numerandos diximus, ac de modis 30 et 40 an. prescriptiones interrumpendi primum uidendum est.

1. Interrumpitur autem hec prescriptio naturaliter ueluti si possessor, cepta iam prescriptione, aliquo casu possessionem amittat, si ui, uel fluminis  impetu, uel sponte propria, uel aliis multis modis, ut ff. De usuca., l. Naturaliter, et l. Ei a quo ff. de acqui. pos., l. Qui uniuersas; cap. De acqui, pos. l. ante penul. Hic autem interruptionis modus solis uindicationibus, ut perpetuentur, prodest.

2. Ciuiliter uero interrumpitur prescriptio litis contestatione, que fit cum ceperit iudex audire negotii summam per partium narrationem hinc inde factam; fit quoque interruptio sola conuentione reo declarata, uel eius saltem domni per iudicis exsecutorem. Si debitor in suum creditorem nouat uel emittat cautionem, aut etiam usurarum faciat solutionem, siue creditor, siue ui pignoris nanciscatur possessionem: tali enim facto, 40 an. prescriptio, que contra hypothecariam, et tricennalis,  que contra actionem personalem currere ceperat, interrumpetur.

3. Sed et cum eum conuenire difficile sit, eo quod absit, uel sit potens, uel infans tutore carens, uel furiosus curatorem non habens, potest actor adire prouincie presidem, uel procuratorem mittere, absque litis contestatione uel iudiciaria conuentione prescriptionem interrumpere, si saltem in scriptis apud eum a se factam deponat querelam; sed si presidem adire nequeat, apud episcopum, uel defensorem ciuitatis, in scriptis querelam deponendo id consequetur. Si uero preses et episcopus, et defensor defuerit, licet actori publice, et cum tabellionum, uel saltem trium testium subscriptione, si ciuitas illa careat tabellionibus, querimoniam proponere,  ubi reus habet domicilium, ut sic prescriptionis interrumpatur cursus, ut et tunc differt cum pupillaris etas interuenit, puta cum maiorem tali cepta prescriptione et nondum completa eum decessisse, eique pupillum successisse. In hoc enim casu iuxta pubertatis tempus differtur prescriptionis cursus.

4. He prescriptionis omnes actiones tam in rem quam in personam tolluntur, et postquam sunt perfecte cum in sequit.  , denegatur omnis restitutio, ut cap. De prescript. 30 an., l. Cum notissimi, et l. Sepe. cap. Ex quibus. Cum in integ. resti. non est neces., l. ulti. cap. De anna. except., l. I et II,  Hisdem modis 20 et 30 annorum prescriptio que usucapio uocatur, quatuor uel etiam quinque annorum prescriptione, et si qua minor sit, interrumpitur, quibus 30 uel 40 annorum prescrip. interrumpi diximus, excepta biennii continui prescriptione, quod de dolo actioni obiicitur, et quadriennii continui exceptione, que postulanti in integrum restitutionem opponitur, he enim due prescriptiones nec litis constitutione interrumpuntur, ut cap. De dol. l. Optimum, et cap. De temp. in integ. resti.; l. Ea que, et l. Petende, l. Superuacuam.

Hoc amplius contra minores 25 annorum, ipso iure non currunt iste minores, scilicet 10 uel 20 annorum aut rescissoris temporis prescriptiones, excepta quinquennii prescriptione defuncti statutum  defendente. Contra maiores quoque quandoque, aut ipso iure defenduntur, aut in integrum restitutione eliduntur, puta cum auctor iam intra statuta prescriptionum tempora ius suum exsequi ex probabili causa fueriti mpeditus. Quorum numero sunt re publica bona fide absentes, uel etiam alibi studiorum causa agentes et similes, ut cap. De qui. in integ. resti. non est nec., l. ult. et ff. Ne de sta. de p. q. l. Non esse, cap. q. n. ob., l. I, p., l. I, II et III, et in auth. ut sponsa lar. spe. s. com. § De prescriptione uero, ff. ex quib. cau. mai. 25. l, I.

6. Prescriptio quoque, que non numerate pecunie exceptioni opponitur, modis supra dictis infringitur, et preterea in scriptis facta extra iudicium denuntiatione interrumpitur. Prescriptiones quoque  annue, seu minoris temporis, interrumpuntur etiam per solam precum oblationem, principi factam, si ad eas principes rescribant, ut cap. De non me. pec. l. ult., cap. Quan. libel. prin. da. lit. con. l. I et II. Sed quoniam sunt quedam species in quibus paulo ante prescriptionem currere negauimus, quod ab aliis affirmatur, ideo quemadmodum contrariam sententiam infirmet iurisprudentia ab ipsa exspectemus, quod quidem ita liquebit, si in questionum modos aduersariorum allegationes et iurisprudentie responsa, que ab ipsa percepimus, inseramus.



ROGERII DE PRAESCRIPTIONIBUS DIALOGUS.



SUMMARIUM.


    1. Actio pignoratitia quare post annos quadraginta concedatur debitori soluere parato.
    2. Prescriptio quando oriri dicatur.
    3. Ius soluendi uel offerendi per quadraginta annorum lapsum non potest auferri.
    4. Ius petendi et agendi quid requirat, ut contra aliquem currere possit.
    5. Prescriptio quadragenalis quid requirat, ut contra aliquem currere possit.
    6. Filiusfamilias suo nomine utiles potest actiones intendere.
     7. Prescriptiones penales molliende sunt, non exagerande.
    8. Deses per omnia nemo iudicari potest.
    9. Creditor qua ratione pignus debitori reddere compellatur.
    10. Creditor secundus quam prescriptionem primo creditori opponere possit.
    11. Ius quodlibet cuique competens an possit annis 40 tolli.
    12. Ius offerendi non tollitur prescriptione, licet actio hypothecaria elidatur.
    13. Actiones familie erciscunde, communi diuidendo,  siue pro socio an tollatur sociis in communi longissimo tempore possidentibus.
    14. Actiones familie erciscunde, communi diuidendo, et pro socio quando competant
    15. Socius, dum in possidendo communiter fructus communes percipit, actionem incorruptam, perinde ac si consortium iudicio uexaret retinere dicitur.
     16. Res communiter possessa annis 59 an maneat communis, actione pro diuisione sublata.
    17. Actiones pro socio, familie erciscunde, et communi diuidendo quando prescriptione tolli possint.
    18. Prescriptio consociis contra suas actiones currit altero, uelut propriam, rem possidente.
    19. Consuetudinis cuius timeri debet interpretatio.





PERSONAE. ROGERIUS ET IURISPRUDENTIA


 1. ROGERIUS. Quero cum omne ius 30 uel 40 ann. prescriptione tollatur, quare post annos 40 debitore soluere parato concedatur actio pignoratitia?

IURISPRUDENTIA. Hoc ideo concedo quoniam, antequam soluat uel offerat quod debetur, ut quidam minus recte dicunt, pro recipiendo pignore debitori non nascitur actio pignoratitia. Tunc enim demum pro recuperando pignore sue actio debitori competit ex ordine, cum soluere saltem paratus fuerit.

2. Cum ergo ante non possit intendi, merito ante contra eam non oritur prescriptio, que tunc demum oritur, cum actor nullo iure petere impeditus, desidie negligentieue deditus, quod ei etiam statim ius concedit, petere contemnit; ei nempe soli cum non egerit et merito imputatur, cui nichil, quominus  ageret, obfuit, ut cap. De prescrip. 30 ann. l. Sicut et l. Cum notissimi, cap. De anna. except. l. I.

ROGER. At qui potuit debitor ante quod debebat offerre, et sic pignoratitiam habere, quare licet his an. 40 pignoratitia non sit sublata, eo quod nondum erat nata, non tamen ultra ualet intendi, etiam debitore soluere parato, quia offerendi ius, quod pignoratitie sit preparatorium, est causa annorum 40 prescriptione ablatum?

3. IURISPR. Annorum etiam 40 lapsu soluendi siue offerendi, ius debitori non potest auferri, et sic nec pignoratitiam tali prescriptione adhuc potest perdere, quia nondum ei competit nec offerendi ius, quod actori prestat aditum.

 ROGER. Atqui omne ius 40 ann. prescriptione tollitur?

4. IURISPR. Minime quod assumis uerum est, solum enim petendi agendiue ius, quod ad actorem pertinet, tali prescriptione tollitur, ut soluendi siue offerendi cum agendi petendiue iure nil commune habet, nec ad actorem iuuandum, contra quem sunt prescriptiones iste inuente, sed ad rem liberandum, pro quo defendendo sunt comparate, pertinet ut sic quidem rectius dicamus post annos etiam 40 cum adhuc saltem naturaliter sit obligatus, debitorem posse et se et pignus suum soluendo liberare.

ROGER. Sed cum debitor potuit soluere, et sic pignoratitiam actionem querere, miror quare contra eum quasi desidem non currat talis prescriptio.

5. IURISPR. Ut contra te currat talis prescriptio, satis est quod aliquid facere potuisti, quo facto actionem  cum effectu quereres. Nam et filiofamilias actionem aliquam habenti, licet ut sibi agere permitteretur facile posset a patre impetrare, non curret tunc hec prescriptio, cui rectius si quod allegasti intueamur quod non egerit, quam debitori quod non soluerit, ut sic actionem pignoratitiam haberet potest imputari.

6. Nempe et filiusfamilias, et suo nomine utiles posset intendere actiones, ueluti cum absit pater, uel sit uite suspecte, et sepe facillimum ei est a patre consequi, ut uel ipse pater agat, aut sibi agere permittat quod etiam quandoque facere cogitur, ut cum hereditatem sibi delatam patre repudiante adeat; debitori uero sepius grauissima est debiti solutio, et cum filio non currat, uel cui sit latior agendi  uia, satis minus debitori in casu curret cum sit ei multo angustior.

7. Et in summa prescriptiones iste etiam pena cum desides sunt inuente, et ideo non legum interpretatione exagerande, sed minuende sunt. Inde est ut si quedam contra actorem quasi desidem uideantur laborare, quedam uero uel pauciora pro eo a desidie pena excusando, faciant semper mitiora, id est que non puniunt eligantur. Ut tunc dicitur cum ex causis uariis habeas obnoxium, et cum conuenias non pro singulis causis nominatim, sed cum aduersus eumdem personalem et hypothecariam actionem habeas, alteram duntaxat intendas.

8. Nam tum dicitur cum omnem prescriptionem  interruptionem factam, quia non possis per omnia deses iudicari. Similiter et contra filiumfamilias creditorem, hic, ut sit deses, et sic cum eum currat prescriptio, hec faciunt quando actionem habet etiam utilem, quandoque suo nomine, et quidem in iudicio, si pater permittat, qui etiam hoc permittere quandoque cogitur, potest sistere, et agere quacunque etiam directa actione; hoc uero solum pro filiofamilias faciens contra omnia a desidie quoque pena eum excusat. Quod pater, cum esset uite suspecte, posset eum ne ageret prohibere, eo quod ad eum ususfructus nomine actionis commodum pertinet iure communi. Cum ergo hic a prescriptione excusetur, qui etiam actionem, uti dixi, habuit agendique facultatem habere potuit, non difficulter cuique uolenti agere per iudicis officium consentire compellitur, quamque genitor multo magis debitor  excusabitur, qui nec actionem habuit, nec ut eam haberet, fuit ei satis facile, ut cap. De bo. que si, l. ult § 1 et in auth. de nup. § sed quod sancitum est, et cap. De anna. except. l. I. ff. De act. et obli. 6 filiusfamilias, et l. In factum, ff. de iniur. l. Sed si unius, § filiofamilias, ff. de proc. l. Filiusfam.

9. Est et alia ratio multo ualidior, que creditorem, licet diutissime inheserit, debitori soluere parato, pignus reddere compellit; quia creditoris possessio ad prescriptionem generandam, non ei sed debitori prodest, licet enim creditor sibi non tamen pro suo possidet, et ideo rem pignoratam nequit prescribere, sed ei, quo ad prescriptionem possidet,  a quo possidendi causam dent, cuiusque tenet imaginem.

10. Inde est quod secundus creditor, quia debitoris nomine uidet possidere, primo creditori debitore superstite eam solam prescriptionem, quam et debitor, ualet opponere. Nam cum eam secundus creditor possidet, ipse debitor tenere uidetur, ideo in codice dicitur 40 demum annor. prescr. secundum cum primum, ad ipsius debitoris similitudinem se posse defendere, et cum dicitur ubi creditor primus teneat, et secundus offerendo uelit sibi pignoris eam confirmare. Esset quidem ultra modum absurdum, cum creditoris possessio debitori, ut eius propriam prescriptionem pariat ad rem defendendam, si foret aliena, et eamdem cum ipsum, ut re careat, similiter  prescriptionem pareret, ut sic, dum debitor possideat, etenim per creditorem in hoc casu possidet, cum eum quanquam possessionem perdat, currat prescriptio, quod nunquam inuenitur, et eadem est rem habeat, et cum eum ut re careat, et sic contrariam operetur, prescriptionem inducat possessio, quod non posse dici suadet ipsa ratio, uti de solutione dicitur facta ab eo qui ciuiter tum tenebatur ut in illa solutio contrarium operetur, non poterit debitori liberationem et obligationem parere, sic nec creditoris intentio debitori et cum eumdem prescriptionem pariet, ut ff. De solu. l. Qui decem in fi. ff. De usu cap. l. Pignori et cap. De 30 an. prescript. locum notissimi.

ROGER. Intellexi, ius 40 anno. non concedes tolli?

 11. IURISPR. Nequaquam.

ROGER. At creditor secundus, ne priori offerendo, sibi pignus confirmet, aliorum 40 annorum prescriptione remoueatur?

12. IURISPR. Licet hoc sit uerum, non eo pertinet ut offerendi ius prescriptione sit sublatum. Sed ut actio hypothecaria, que ei, cum primum creditorem cum obligationis replicatione competit, illa prescriptione sit elisa, namque tanto tempore ab actione excluditur, ideo et id auxilium ei denegatur, quod actioni opitularetur, item obligationis replicatio, ut ff. 7, po. in pig. ha. l. Potior. cap. De pres. 30 an. l. Cum notissimi.

13. ROGER. Et auctoritate et argumentis conuictus  hoc fateor, sed cur sociis, coheredibus uel in commune 30 uel 40 ann. possidentibus, fam. ercisc., communi diuidendo, siue pro socio actionem non tolli dicas, moueor; hic enim et actio competit, intendique potest, ex quo res cepit esse communis, lex quoque has actiones 30 ann. presc. tolli dicit.

14. IURISPRUD. Licet quod proponis fateor; non tamen dum communiter possident, actio diuisoria, sed nec pretoria eorum cuilibet prescriptione tolletur, et quod dicitur prescriptione has tolli actiones, tunc cum alter pro solido rem communem teneat, locum habet, ut tunc demum actioni communi diuidendo seu familie erciscunde prescribatur, cum et a sue partis uindicatione excludatur;  nam dum sue partis uindicationem et ad diuidendum actionem retinet, adeo ut nec pacto de diuidendo facto, et multominus communis detentionis prescriptione uendere posset eam, ne res absurda eueniat, ut quod peti possit, diuidi non possit, ut ff. commun. diui. L in hoc iudicio.

ROGER. An he actiones, statim ut incipit res communis, esse competant?

IURISPR. Nequaquam, nec enim omnino lucem noscunt, qui eas tunc nasci dicunt, cum alteri sibi placeat a communione discedere.

ROGER. Quare ergo contra eas, licet communiter socii possideant, non currit pres.

IURISPR. Ut cum te talis currat prescriptio, non  est satis quod actionem habeat, quam possis statim intendere, et cesses, sed oportet te sic in actione intendendo cessare, ut nil facias quod tuum ius quasi nec deses, nec negligens conseruare uidearis.

15. At socius, dum communiter possidendo rem, communes fructus percipit, tali facto non minus actionem incorruptam retinet, quam si consortem iudicio uexasset; nec non maiori diligentia ius, quod in re communi habet, potest conseruare quam rem iugiter tenendo eius fructus pro sua parte capere, quando enim hoc facit, sui iuris contemptor uel deses non recte iudicat; sicut creditor tum recte deses non potest dici, ideoque cum eum non currit prescriptio, cum debitorem iudicio non conuenit, qui  in usurarum solutione exstitit denodatus: nam sicut illi pro debito usuras capiendo, sic et hic pro re communi percipiendo fructus, actiones suas uigilando perpetuat. Et sicut illi, qui deuotum debitorem non exigit, sic huic, quia concordante socio non recessit, non potest imputari. Hoc amplius pro socio, ne ei occurrat prescriptio facit, quod nec post communem iugem, tricennalemque possessionem, quod sic possessum est, aliquo iure desinat esse commune. Imo si alterius tantum esset effecta communis, tunc tanto spatio, fieret ut de his actionibus potius prodesse quam obesse tricennalis communis detentio deberet.

16. ROGER. Rem communem manere, quantumuis  communiter annis sit possessa, 40 fateor; sed actionem pro diuisione tolli dico, ut sic in posterum communioni stare per hanc prescriptionem arceatur socius, quemadmmodum hucusque steterat.

IURISPR. Eadem ratione dices quod si per an. 40 solas usuras accepit creditor, ut nec sortem, nec pignus possit petere, sed pro usuris duntaxat litiget, ut ei in futurum prestarentur, ut sunt retro prestite, ne quid aliud ultra petere ualeat, quod nec tu, ut reor, concedis. Non ergo tali prescriptione quem inuitum communioni stare dicis, sicut nec inuitum creditorem usurarum questui stare compelleres, ut cap. Commu. diui. l. ult. et cap. De 30 an. pres. l. Si quis emptionis.

17. Sed tunc tum prescriptiones has actiones tolli  dicas. Cum alter socius solus per rem, uelut propriam, tenuerit. Hoc nempe in casu non est querendum ultra de re, an communis fuerit, ideoque communi diuidendo actio tollitur, sed solum hoc, an alter tanto tempore, pro suo rem tenuerit, et quando etiam alias obtinet, et an tunc prescriptio locum habeat, cum auctor in questionibus preiudicet. At cum ambo et communiter possident, et de re ueluti communi fructus percipiant, sicuti super re tanquam communi per actionem diuisoriam queri potest, ut alter in eam solus impendat, delinquat, uel de ea quidem solus percipiat, sic, quod ad diuisionem pertinet, per easdem actiones queri posse non desiit, nec eadem, acto tempore, quantum ad rem principalem,  pereat, quod accessiones, licet pro re principali sublata post duret, quod esset absurdum.

18. ROGER. Tunc cur actiones dicis eis currere prescriptionem, cum alter solus uelut rem propriam possideat?

IURISPR. In quam?

 ROGER. Nunquam fuit de hac re hesitatio.

IURISPR. Has actiones nullo tempore finiri, etiam altero solo possidente, putabatur; quia sepius nasci uidebantur. Credebatur nempe quoties socius solus de communi re capiat, uel in eam impendebat, seu delinquat; has enasci actiones, eo quod pro omnibus his prout eueniunt, socio obligatur socius. Idem in actione furti dicetur, eo etenim quod assidua contrectatio ne fur semper furtum faciat, quasi sepius renascendo, dicebatur, donec rem possideret, nullius temporum lustris furti actionem expirare, et ad has tollendas similis de familie erciscunde, communi diuidendo, pro socio, furti actione locuta est constitutio, ut annorum 30 prescriptione tolleret; licet etenim assidue contrectando fur furtum faciat;  uerumtamen quia in se reuoluitur fur furtum, sicque pro eo una sola semelque, tum furti actio, siue condictio nascitur, et ideo unius trecennii prescriptione tollitur. Sic quoque licet de communi percipiendo, uel in eam impendendoue, socius obligetur, seu sibi alterum obliget, non tamen plures famil. ercis. seu communi diuidendo actiones, sed una semelque tunc nata est inter eos actio, ut sic una possit prescriptione tolli, nam sicuti ipsa communio rerum, sic quando ea noscat una sola actio est.

ROGER. Et rationes exempla proposita retinet interpretatio.

IURISPR. 19. Eius solis consuetudinis timenda fit interpretatio, que errore uacua, legibus ronique  ostendetur contraria. Quincunque sit ergo, cui plus placeat, Capito an Labeo, premissas distinctiones tot rationibus comprobatas, equitati legum ac sensu commendabit, legumque argumentis tanto fortioribus, comprobabit quanto sibi faciliora esse maiora non diffidat.



CATALOGUS PRAESCRIPTIONUM D. ROGERII.


 Est prescriptio trium dierum, ut in aduocato, cui licet infra triduum errorem corrigere, ut cap. De erro aduoc.

Est 10 dierum, ut de appellationibus hodie, ut in authen. de ap. in prin. et ff. de iti. actuque pri. l. I.

Est 15 dierum, ut cum testes producuntur, ut cap. De test., l. Si quando.

Est 20 dierum in eo qui uult litem contestari, ut in auth. de exhi. et intro re. § illud quoque.

Est 30 dierum, ut de creditore qui scripsit se  accepisse creditum, ut cap. De non ms. pec. l. In contractibus § super ceteris.

Est quinquaginta dierum que datur tutori ad excusandum, ut Instit. de excusa. § qui autem.

Est 60 dierum, cum quis emit ita, ut si displiceret, esset res inempta, ut ff. de edil. edic. l. Quod si notit, § si quis uenerit.

Est 80 dierum que marito obiicitur iure mariti accusare uolenti, ut cap. ad iul., l. Iure mariti.

 Est centum dierum ad petendam bonorum possessionem, ut cap. Qui admit. ad bo. poss. l. Si bonorum.

Est duorum uel quatuor mensium, si promisisti te exhibiturum sine scriptis, ut ff. De re iudic. l. Debitoribus.

Est sex mensium, ut redhibitoria; cap. De edil. edic. l. II.

Est octo mensium ad faciendum inuentarium, ut cap. De iure del. l. Scimus.

 Est annua, ut estimatoria, et rescissoria, et quanto minoris, ut ff. De edil. edic. l. Sciendum, § ulti.

Erat olim annua, bima, trima die, que hodie per ex stipulatu actionem est sublata, ut cap. De rei uno. acti. § cum autem.

Est annua que datur parentibus, et liberis ad petendam bonorum possessionem, ut cap. Qui admit. ad bono pos. emancipata.

 Est biennalis, ut de dolo, et de debitore qui rescripsit accepisse pecuniam, ut cap. De non. nu. pec., l. In contractibus, in prin.

Est biennii uel quadriennii, qua creditores in bonorum possessionem missi ab aliis se defendunt, ut cap. de bo. auth. iu. pos. l. Cum apud.

Est triennii in usucapione mobilium rerum, in instit. de usu, cap. in prin.

Est quadriennii que datur ad implendam restitutionem post minorem etatem, que etiam datur utili anno hodie, ut cap. De tempor. in inte. resti. l. ultim.

Est quadriennii, ne aduersus sacrum erarium agatur, ut cap. De quadrien. prescript. lib. I.

 Est quinquennii ut de inofficiosi querela, et de donatione facta ab administratore, ut cap. De inoffi. test. l. Si quis filium.

Est quinquennii, ut ne post quinquennium de statu defunctorum queratur, ut cap. Ne de sta. defunc. p. q. q.

Est quinquennii ne adulter post quinquennium quo commissum adulterium dicitur, quod continuum numeratur, accusetur ut cap. ad lib. iul. de adult. l. Adulter

Est septem annorum, cum queritur utrum fuerit infans neque, ut proinde habeat effectum, ut cap. De iur. deliber. l. Si infanti.

Est decem, et uiginti, et triginta, et quadraginta  annorum, ut cap. De prescripr. l. I et De prescip. 30 annorum.

Est 12 uel 14 annorum cum queritur pubes uel impubes quis sit, ut pro inde testetur, ut cap. Qui test. fa. pot. loc. si frater.

Est quatuordecim annorum ut currat prescriptio triginta uel quadraginta annorum.

Est 17 annorum cum queritur an quis postulare possit, ut ff. de postu. l. I, § initium autem.

Est 17 annorum presc. cum queritur an manum mittere quis possit, ut insti. qui et ex qui. can. ma.

Est 18 annorum ut si mulier ueniam etatis impetret, ut cap. De his qui ue. eta. impe., l. Ulti.

 Est 18 an. cum queritur an quis adoptare possit, ut ff. de adop.

Est 25 annorum. ut exinde maior, et legitime sit etatis.

Sunt et alie prescriptiones, que obiiciunt uolentibus adipisci honorem, ut in magistratib. et sacerdotio a summo usque ad minimum.

Sunt et alie que longum tempus non habent expressum, ut in usuris, ut de ea dictum est, que longo tempore stetit, que non capit certam formam, nisi in libertate, ut ff. De usur. l. Cum in rem uerso.




ANNO DOMINI MLXXuI.
GUIDO AMBIANENSIS EPISCOPUS.





NOTITIA HISTORICA.


 Ingelranni I comitis Pontiui filius Guido, Hugonis II etiam comitis et Fulconis abbatis Forestmonasterii frater, patruus autem Guidonis comitis, Angelranni abbatis Centulensis in studio litterarum discipulus fuit, cuius epitaphium scripsit. Ambianensis erat archidiaconus an. 1049 cum a Fulcone episcopo Romam missus est, abbatem Corbeiensem apud summum pontificem accusaturus. Factus est autem post Fulconem episcopus anno 1058 qui componitur cum primo ordinationis eius anno in lamina plumbea inuenta in capsa sancti Ratberti Pascasii Sept. 1710, ibidem inclusa in monimentum translationis huius sancti facte Iu Idus Iulii 1058, auctore Guidone presule Ambianensium. Anno eodem subscripsit die u Aug. donationi facte ab Henrico I rege abbatie Hasmoniensi. Remis interfuit X Kal. Iunii 1059, sacro Philippi I. Sigillum apposuit, an. 1060, diplomati Henrici I pro restitutione Sancti Martini a Campis. Paulo post Guido qui, cum esset archidiaconus,  auctor fuerat Fulconi episcopo, ut priuilegia Corbeiensis Ecclesie impugnaret, in eiusdem locum subrogatus, nichil non aggressus est, ac primo altaria ad monasterium pertinentia aliis contulit nec dato ab abbate pretio reddidit. 2o Clericos Corbeienses Ambianos conuocauit, et detrectantes excommunicauit.  3o Conuentione apud Curtracum coram comite Balduino, multisque abbatibus et clericis spreta, abbatem ipsum ad synodum uocat, ire pre infirmitate non ualentem excommunicat. 4o Re ad metropolitam delata, uterque ad auditorium archiepiscopi inuitatur, cui monenti iniuste prolatam excommunicationem non solum non acquieuit Guido, sed etiam abbatem rursus excommunicauit. 5o Quinimo interdictionem ab officio durius minanti Alexandro II summo pontifici, apud quem abbas conquestus fuerat, obsecutus non uidetur Guido, nec ab inquietudine monasterii destitisse, priusquam uilla Nawez cum appendiciis ipsi ad uitam concessa fuerit uI Kal. Septembris, anno 1064. Insequenti Guido subscripsit facte in conuentu Corbeiensi a Philippo rege confirmationi bonorum Ecclesie Hasmoniensis, diplomati regis eiusdem duo altaria Sancto Martino confirmantis, et pro S. Memmio Catalaunensi, et facte a Gauzberto milite Hugoni abbati Floriacensi  donationi ecclesie et burgi de Cadelata in pago Wustinensi. Anno 1066, instituit canonicos in ecclesia Sancti Martini in castro Pinconii. Eodem anno, uidens ecclesiam Corbeiensem principis apostolorum aliorumque sanctorum mire uirtutis patrociniis preditam, eamque pro modulo suo augmentare cupiens,  Fulconi abbati altare Ciriciaci ob indulgentiam sue transgressionis concessit, ea lege ut presbyterorum alter bis quotannis ad synodos diecesanas accederet. Eodem subscripsit diplomati Flandrie comitis pro fundatione Sancti Petri Insulensis, et dedicauit ecclesiam 2 Aprilis. Eodem memoratur in placito Philippi I pro cenobio Sancti Medardi aduersus Albericum Cociacensem, eique subscripsit. Anno 1067, presens memoratur donationi facte maiori monasterio a Roberto de Sablolio uII Idus Aug. Adfuit dedicationi ecclesie Sancti Quintini Bellouacensis. Eodem anno Guidonis suasu Rodulfus comes Ambianensis dimisit Ecclesie Ambianensi omnia iura que comes eiusque uicecomites in terris ipsius ecclesie a castello de Conteio dependentia habebant, anno 1071 sigillum apposuit priuilegio ecclesie Corbaliensi a Philippo rege concesso. Anno 1073, in loco oratorii edificati ad portam Ambianensem, ubi sanctus Martinus chlamydis partem pauperi dedit, Guido  ecclesiam construxit, ubi sacrarum uirginum loco clericos instituit, quibus omnium noualium episcopalium decimas largitus est, necnon annualia prebendarum uacantium Ecclesie Ambianensis concessit diplomate, in quo se presulem et procuratorem reipublice Ambianensis nuncupat, quia post mortem Rodulphi de Crespiaco comitis, circa annum 1066, Simone eius filio minorenni, procuratio seu administratio comitatus spectabat ad episcopum, in cuius clientela erat. Anno eodem Drogo Morinensis episcopus amicitia cum Guidone coniunctissimus qui cum sub disciplina Angelranni abbatis Centulensis adoleuerat, ecclesiam Sancti Nicolai in claustro Ambianensi construxit. Anno 1075, Guido subscripsit confirmationi bonorum ecclesie Compendiensis in concilio  Parisiensi male reuocato in Spicilegio ad annum 1091. Eodem quo Geruinus abbas Centulensis, anno obiit Guido Ambianensis episcopus, nostri loci amator precipuus, inquit auctor Chronici huius monasterii. Obitum habet mense Decembri in ecclesia Ambianensi notatum his uerbis: »Obitus Guidonis huius ecclesie presulis, egregii moribus et doctrina, cui cum obuenisset iure hereditario comitatus Pontiui, dedit capitulo huius ecclesie XII molendina que habebat in ciuitate ista super fluuium Somone, successoribus uero suis episcopis dedit Iu molendina que habebat super fluuium Arne. Procurauit etiam Guido ut Drogo Bouensis dimitteret ecclesie Ambianensi totam aduocaciam et comitatum uille Costeneii. Abbatie quoque Centulensi duo dedit altaria, ut ad Ecclesiam Amb. transmitteretur amictus auro et lapide pretioso mirifice decoratus quem Geruino abbati dederat Edith Hetguardi Angl. regis uxor.«

uirum fuisse peseos amantem Guidonis opera  testantur, quem Guillelmus Gemeticensis lib. uII, Hist. c. 44, elucubrasse dicit de expugnatione Anglie ann. 1066 a Guillelmo conquestore Normannie duce opus non contemnendum heroico metro exaratum  . Ordericus uitalis, lib. III Hist. de eo sic habet: »Guido metricum carmen edidit, quo Maronem et Papinium gesta heroum pangentes imitatus, Senlacium bellum descripsit, Heraldum uituperans et condemnans, Guillelmum uero collaudans et magnificans.« Ordericus idem describens, lib. Iu, pag. 516, accessum Mathildis regine uxoris Guillelmi Conquestoris in Angliam an. 1068, ait: »In clero qui ad diuina ei ministrabat, celebris Guido Ambianorum presul eminebat, qui iam certamen Heraldi et Guillelmi uersifice descripserat.«





NOTITIA LITTERARIA


 Guillaume de Poitiers, historien de Guillaume le Conquérant, dit en parlant des prodiges de ualeur que ce prince fit à la iournée d'Hastings, qui fut suiuie d'une uictoire complète sur Harold et de la conquête de l'Angleterre, que les auteurs de la Thébaïde et de l'Enéide y auraient trouué un suiet d'autant plus digne de leur muse, qu'il leur aurait fourni des éuénements plus urais. Gui, qui aimait la poésie, entreprit de traiter ce suiet; et Orderic uital , saisissant la pensée de Guillaume de Poitiers, temoigne qu'il y auait imité Stace et uirgile; qu'il y releuait autant les actions héroïques de Guillaume qu'il y blâmait et rabaissait celles d'Harold son compétiteur. Guillame de Iumiéges , auteur contemporain, renuoyant à ce poëme de l'éuêque Gui, et à l'Histoire de Guillaume de Poitiers, ceux qui souhaiteraient de sauoir en détail la uie de Guillaume le Conquérant, dit qu'il était écrit en uers hexamètres, et que l'ouurage  auait son mérite: opus non contemnendum. Quelque modeste que soit ce témoignage, il est auantageux pour le poëme, puisqu'aux termes de cet écriuain on y trouuait la uérité de l'histoire.

Au reste on ne saurait dire de quelle manière notre prélat a exécuté son dessein. Il n'est pas possible d'en iuger par l'ouurage même, qui semble perdu. Duchesne, remarque le P. le Long auec une inexactitude dans sa sitation , le cite comme manuscrit, mais sans indiquer l'endroit où il se trouue. Nous l'auons cherché  inutilement dans cette infinité de manuscrits dont nous auons les titres dans le Bibliotheca bibliothecarum de Dom de Montfaucon. Tout ce que l'on peut dire est que le XIe siècle, quoique fécond en uersificateurs, n'a cependant produit aucun bon poëte. D'ailleurs, s'il faut iuger du poëme de l'éuêque Gui par d'autres uers qui nous restent de lui, il n'auait rien au-dessus des autres pièces de poésie du même temps. Il est néanmoins urai que la matière étant riche, éleuée et animée par elle-même, pouuait auoir communiqué quelques traits de ces caractères à la muse de notre éuêque. Il auait fini cet ouurage lorsqu'en 1068 il passa la mer en la compagnie de la duchesse Mathilde . De sorte qu'il y auait trauaillé aussitôt après la bataille de Hastings, qui se donna en octobre de l'année 1066.

Les autres morceaux de uersification qu'on nous a conserués de ce prélat, consistent en l'épitaphe  de l'abbé Enguerran son maître, telle que nous l'auons rapportée à la fin de son éloge, et qu'Hariulfe l'a insérée dans sa Chronique . On lui attribue aussi les trente-deux uers sur le même abbé qui suiuent l'épitaphe, et que les premiers successeurs de Bollandus et Dom Mabillon ont réimprimés à sa suite, après les auoir tirés de la même chronique, où ils sont insérés.

Iean de la Chapelle, autre chroniqueur de Saint-Riquier, qui écriuait en 1492, aioute que l'éuêque Gui composa plusieurs autres écrits en prose depuis  la mort d'Enguerran. Mais cet auteur ne nous en fait connaître aucun en particulier. Peut-être seraiton fondé, sur ses propres expressions, ex transitu sui magistri Ingeranni, de mettre de ce nombre la uie du même abbé ,  dont nous auons dit ailleurs un mot d'après Hariulfe. Ce chroniqueur, il est urai, la croyait de quelqu'un de ses frêres, parce qu'elle ne portait pas le nom de son auteur; mais il aurait pu se tromper ou auoir été trompé par d'autres sur ce point de critique.





EPISTOLA GUIDONIS AMBIANENSIS EPISCOPI AD FULCONEM ABBATEM CORBEIENSEM Ut synodo mox celebrande intersit. Anno 1061.


 FULCONI Corbeie abbati, GUIDO diuino presagio sibi datus episcopus modeste sapere et superflua deuitare  .

Quoniam ad ecclesiastice eruditionis utilitatem synodales conuentus Patres legimus instituisse, decet et nos, qui eorum laboribus, licet uirtutibus impares, successimus, in presignatis uestigiis prout mundana tempestas ignoscit, gressus infigere. Quapropter  uestram columbinam sagacitatem nostris usibus profuturam, synodo quam III nonas Iulii celebraturi sumus, uos interesse inuitatum decreuimus; Balduinum uero monachum uobiscum adducere atque ibidem nostris uisibus presentari curate. Si autem, illicitis excusationibus oppositis, predicto concilio uos subtraxeritis, uinculis anathematis sine dilatione uinciamini. uale.





CHARTA GUIDONIS EPISCOPI AMBIANENSIS ABBATIAE CORBEIENSI CONCESSA. Anno 1066.


 GUIDO, diuine prouidentie clementia Ambianensis episcopus, omnibus in Christo regeneratis tam presenti aura fruentibus quam successuris, in summo opifice perfectionem et salutis eterne retributionem.

Cum celestis gratie pietas ad hoc operis humilitatem nostram pontificali dignitate sublimauerit, ut ea que sanctis Patribus stabilita esse cognoscimus, non solum non infirmare, uerum etiam auctoritate nobis collata sancire debeamus, summopere nos satagere oportet, ut uestigiis eorum bona imitando adhereamus. Quapropter Corbeiensis cenobii principalem ecclesiam principis apostolorum aliorumque  mire uirtutis sanctorum patrociniis uidentes preditam, et antecessorum presidiis amplificatam,  dilectionem uestram cognoscere uolumus in quantum et nos ipsius ecclesie facultates pro modulo nostre paruitatis augmentamus. Fulco igitur prelibati monasterii abbas paternitatem nostram mansueto affectu adiit, atque ardenti caritate exoratus fuit, quatenus altare uici qui dicitur Ciriciacus , exteriora enim loci eius beneficia possidebat, prefate ecclesie conferremus et ob indulgentiam nostre transgressionis concederemus. Cuius postulationibus assensu Roberti archidiaconi acquiescere decreuimus, ita tamen ut illud altare duo clerici, scilicet Robertus et Oltricus personaliter susciperent; quibus hominem exuentibus, alii eodem  numero atque equali conditione gratis subrogentur: uerum pro honoris dignitate nobis uel nostris successoribus  triginta solidi tribuantur. Sed quia canonum auctoritate didicimus episcopales sententias irritas haberi, nisi presentia clericorum suorum contigerit eas roborari, ut rata atque insolubilis eternaliter hec chartula permaneat, prius signum nostre paternitatis inseruimus, et exinde datis canonicis nostris duobus modiis uini pro numero personarum, ut mos exigit, manibus eorum confirmandum tradidimus.

Signum Guidonis pontificis. Signum Roberti archidiaconi et thesaurarii. Signum Balduini Pontiuiensis archidiaconi et prepositi. Signum canonicorum: Guidonis decani, Salomonis sacerdotis, Nantaurli sacerdotis, Guicardi sacerdotis, Berengarii sacerdotis, Adelelmi sacerdotis, Werenfridi diaconi,  Hugonis diaconi, Rotberti diaconi, Petri diaconi, Roriconis diaconi, Rotberti diaconi, Odonis diaconi, Bauonis diaconi, Widonis subdiaconi, Rotberti subdiaconi, Rammandi subdiaconi, Rothberti subdiaconi, Iohannis subdiaconi, Rotgeri subdiaconi, Arnulfi subdiaconi, Roriconis acolythi, Andree acolyti, Rotberti acolythi, Clari acolythi, Geroldi acolyti. Signum laicorum: ueremundi uicedomini, Drogonis Turrensis.

Actum Ambianis infra ecclesiam beate Marie semper uirginis, ante altare sancti Petri apostolorum principis, anno ab incarnatione Domini MLXuI, indictione Iu. Gonfridus cancellarius legit et perfecto subscripsit.





EPITAPHIUM ANGELRANNI ABBATIS CENTULENSIS AUCTORE GUIDONE EPISCOPO AMBIANENSI.



Quem tegit hic tumulus lectissimus Angelirannus
   Huius cenobii pastor et abba fuit:
Dux gregis Ecclesie, monachum spes inclita uite,
   uixit et in mundo mundus, et in Domino.





EIUSDEM GUIDONIS uERSUS DE EODEM.


Abba Angelrannus loculo que paucula nostro
Contulit, hic retinet scriptus qui cernitur albus.
Sancti uincenti, necnon Sancti Benedicti
Ecclesiam struxit, cellam infirmisque parauit.
A fundamentis instaurauit paradisum:
Altaris Petri tabulam componere fecit:
Thuribula ex argento etiam conflare gemella.
Librum Euangelii, sancti uitamque Ricari
Ipsius studium mero argento decorauit.
Est et Episto-liber-larum atque Euangeliorum
Ipsius argento quem industria nempe parauit.
Ipsius atque calix studio preclarus haberi
Cernitur adiuncta sibimet cum lance decenti.
Preter et hunc alius quem in missis semper habebat:
Unum dorsale, et tria pallia quam pretiosa.
Terras seruauit peruasas, atque redemit:
Sicut Noguerias, Gaspannas, et Drusiacum;
Guibrentri ecclesiam, Froocort, montisque Rochonis;
Ecclesiam Sacri Campi, discrimine diro
Dum plures trahitant, ut pars contraria uincat,
Detractus multis multa et perpessus iniquis,
Que supra retuli, necnon quamplura peregit,
Actum sic ut sit Domini scientia nouit;
Excedunt libri numerum quos ipse nouauit.
 Insuper excedunt numerum quos ipse refecit.
Talibus atque aliis celestis premia regni,
Ut spes est, meruit. Lector, quod posse monemus.
Ultimus ipsius fuit hic finis studiorum.
Ecclesiam sancte reficit moriendo Marie:
Cuius apud Dominum nobis suffragia prosint.
Ergo horum reuocatori sint premia uite.
Damnetur, cuius studio hec neglecta peribunt.




uolume back matter






ORDO RERUM QUAE IN HOC TOMO CONTINENTUR.

     OTHLONUS, PRESBYTER ET MONACHUS CeNOBII S. EMMERAMMI RATISBONENSIS. 9
    De uita et scriptis Othloni disquisitio. 9
    OTHLONI LIBELLUS DE SUIS TENTATIONIBUS, uARIA FORTUNA ET SCRIPTIS. 23
    Monitum. 27
    PARS PRIMA. 29
    PARS SECUNDA. 51
    Dialogus de tribus questionibus. 61
    Prologus. 61
    CAPUT PRIMUM.---In diuinis Scripturis homo abunde docetur que scitu ad salutem necessaria sunt. 61
    CAP. II.---Quomodo misericordia plena dicatur terra, cum tot malis affligantur homines. 63
    CAP. III.---Deus singulari quadam pietate permisit ut homo in bono et gratia non esset stabilis. 64
    CAP. Iu.---In damnatione angelorum apostatarum iustum Dei iudicium; in reparatione hominis lapsi diuina pietas apparet. 66
    CAP. u.---In peccato originali facto hominis meritum; in dimisso diuine pietatis donum probatur. 68
    CAP. uI.---Diuina pietas et seueritas sunt duo retia quibus Deus saluandos ad se trahere consueuit. 69
    CAP. uII.---Afferuntur ex ueteri Testamento diuine pietatis et seueritatis exempla. 69
    CAP. uIII.---In ueteri Testamento Dei iudicium, in Nouo gratia, eiusdem pietas speciali quodam modo intelligitur. 70
    CAP. IX.---Ex quotidiana etiam uita ostenditur mira diuine seueritatis pietatisque coniunctio, qua hominis salus consistit. 71
    CAP. X.---In eternis damnatorum suppliciis et beatorum gaudiis eadem Dei seueritas et pietas relucet. 72
    CAP. XI.---Quomodo unius hominis culpa totum genus humanum perierit. Difficultas questionis. 73
    CAP. XII.---Deus seueritate improbos et superbos compescit; lenitate humiles in spem erigit. Ostenditur id pluribus exemplis. 74
    CAP. XIII.---Eadem doctrina Noui Testamenti exemplis confirmatur. Quomodo demonum tentationibus resistendum, etc. 76
    CAP. XIu.---Contra prauam diuine Scripture interpretationem, et auaritiam rapacitatemque clericorum. 77
    CAP. Xu.---Diuine pietatis est uirtutum et uitiorum exemplis recta docere. 78
    CAP. XuI.---Ostenditur exemplo Christi per faciliora et planiora ad difficiliorum et obscuriorum cognitionem progrediendum esse. 80
    CAP. XuII.---Proponitur questio de quatuor speciebus diuinorum iudiciorum. 81
    CAP. XuIII.---Que inter homines sint iusta et necessaria, occulta, uel manifesta, etc. Que in Deo. 82
    CAP. XIX.---Exempla prime speciei diuinorum iudiciorum, que dicuntur iusta. 84
    CAP. XX.---Deus in quibusdam manifestis iudiciis ostendit quam in occultis iuste iudicet. 86
    CAP. XXI.---De secunda specie diuinorum iudiciorum, que dicuntur necessaria. 87
    CAP. XXII.---Labor infidelium fidelibus proficit et prodest. 89
     CAP. XXIII.---Que quam sint illa Dei iudicia, que iusta simul et necessaria dicuntur? 89
    CAP. XXIu.---Eue exemplo data doctrina confirmatur. 91
    CAP. XXu.---Exemplo Iude proditoris idem roboratur et declaratur. 92
    CAP. XXuI.---De quarta specie diuinorum iudiciorum, que dicuntur occulta. 93
    CAP. XXuII.---Qua ratione et quot modis gratia Dei humana merita excedat. 94
    CAP. XXuIII.---Resoluitur questio de uniuersali hominum interitu, capite 11 proposita. 95
    CAP. XXIX.---Expediuntur reliqua, que ad questionem premissam penitus dissoluendam faciunt. 97
    CAP. XXX.---Questio num homini suppetat facultas superandi difficultatem bene agendi et quomodo illa obtineatur. 98
    CAP. XXXI.---Quid sit hominis meritum. Homo tot modis bene potest agere quod modis male. 100
    CAP. XXXII.---De interiori hominis bene maleue agendi facultate, et de circumcisione cordis. 100
    CAP. XXXIII.---Deus in hac uita idcirco quedam nobis obscura, difficilia et aduersa relinquit ut nobis occasio sit fidem, spem et caritatem probandi. 101
    CAP. XXXIu.---De mysteriis numerorum, in primis unitatis et ternarii; quomodo sanctissime Trinitatis et Unitatis cognitionem deducant. 103
    CAP. XXXu.---Quomodo, ex numero primo et secundo, fide possit percipi quod Deus Pater sit ingenitus, Deus uero Filius genitus, et quod per hunc omnia facta sint. 105
    CAP. XXXuI.---Sicut numerus tertius a primo et secundo est, ita Spiritus sanctus a Patre et Filio non generatur, sed procedit. 107
    CAP. XXXuII.---Exempla quibus docetur quomodo trinitas in unitate et unitas in trinitate sit intelligenda. 109
    CAP. XXXuIII.---Sancte crucis signum in summa Trinitate reperitur et quomodo. 111
    CAP. XXXIX.---De mytico numeri binarii, ternarii, quaternarii et quinarii significatu. 112
    CAP. XL.---Quid mystice numeri a senario usque ad denarium significent. 114
    CAP. XLI.---De numero denario eiusque mystico significatu. Diuisio numerorum in eos qui ad se dicuntur, et in eos qui relatiue ad alterius numeri consonantiam dicuntur iuxta musicam. 117
    CAP. XLII.---Quid mystice significent numeri qui ad se dicuntur? Quid ii qui ad aliud referuntur? 119
    CAP. XLIII.---Quam mirifica sit in corporis membris, in artibus tum liberalibus tum mechanicis, denique in regionum prouentibus, ipsisque diuersis uirtutibus harmonia. 119
    CAP. XLIu---Qualis et quanta reperiatur harmonia inter uitam monasticam et secularem, uetus et Nouum Testamentum, corpus et animam, diuersorumque hominum status? 121
    CAP. XLu.---De harmonia, que in beatis obtinet. 123
    CAP. XLuI.---De diuersis diei et noctis mysteriis et significationibus. 124
    CAP. XLuII.---Quid sensu mystico innuant languor et medicina corporalis, quid copia et penuria rerum? etc. 127
     CAP. XLuIII.---Elementa rerum, que per diuini nominis inuocationem consecrantur, non solum mystica, sed et sancta et salutaria sunt. Hec ad altaris mysterium congrue ac apte assumpta sunt, etc. 127
    CAP. XLIX.---Exponit Othlonus qua ratione ad hec latius exponenda delatus sit, pluraque de fidei efficacia subiungit. 129
    CAP. L.---Moralia, metra et sententie. 131
    Othloni summa dictorum de mysteriis numeri ternarii. 133
    EPISTOLA DE PERMISSIONIS BONORUM ET MALORUM CAUSIS. 137
    LIBER DE CURSU SPIRITUALI. 139
    Prologus. 139
    CAPUT PRIMUM.---Quid sit stadium et cursus spiritualis. 141
    CAP. II.---Quod sint currentium species, et quo modo cuilibet currendum sit, si recte currat. 143
    CAP. III.---Quomodo cursum suum instituant qui sacrarum litterarum scientiam consecuti sunt. 145
    CAP. Iu.---Quot et quam efficacia bene currendi documenta et exempla in Dauide eiusque Psalterio reperiantur. 147
    CAP. u.---Alia documenta et medicamenta pro diuersis morbis et uitiis animi ex psalmis depromenda. 151
    CAP. uI.---De mysteriis incarnationis, resurrectionis, ascensionis, etc., Domini nostri Iesu Christi, a Dauide in psalmis prenuntiatis. 156
    CAP. uII.---De mysteriis passionis Dominice in psalmis premonstratis, et de mutatione personarum in uno eodemque psalmo loquentium. 159
    CAP. uIII.---Eadem mutatio personarum in eodem psalmo aliis exemplis ostenditur, doceturque quam hec doctrina ad psalmos recte intelligendos necessaria sit, quam uera et iusta sint Dei iudicia secundum psalmi XuIII, u. 10. 164
    CAP. IX.---Amplius diuinorum iudiciorum quorumcunque ueritas et iustitia probatur. Adhortatio ad diligentem diuinarum Scripturarum lectionem, etc. 167
    CAP. X.---uaria moralia documenta ex diuersorum psalmorum uersibus collecta. 171
    CAP. XI.---Quam uberes in psalmis sententie occurrant que tribulatis solatio sint, quamque Psaltes diuinus omnibus omnia factus fuerit. 174
    CAP. XII.---Quibus psalmorum peccatores terreantur, 178
    CAP. XIII.---Diuina iustitia et clementia ex oppositorum natura ostenditur, et selectis psalmorum sententiis eadem doctrina confirmatur. 182
    CAP. XIu.---Sententie psalmorum, quibus omnes generatim fideles ad studia sanctitatis incitentur. 186
    CAP. Xu.---Que sit confessio penitentie, que laudis? documenta moralia ex libris Salomonis, Iob, Isaie, Ieremie, etc. 190
    CAP. XuI.---Documenta moralia ad recte currendum necessaria ex dictis et gestis Christi in quatuor Euangeliis relatis, excerpta et explicata. 194
    CAP. XuII.---Alia eiusdem generis documenta ex sacrosanctis Euangeliis. 199
    CAP. XuIII.---In quibus Euangeliorum locis perpetuo uigilare, fraudulentis cogitationibus resistere, semper proficere iubeamur, et quid prosit baptizatis paruulis fides offerentium. 202
    CAP. XIX.---Exhortatio ad diuites, rerum diuinarum incurios, imprudentes Ecclesiarum pastores, intemperantes et diuine uocationis contemptores. 206
    CAP. XX.---Aduersus splendidas mensas et uestes, rapinam, superbiam, pusillanimitatem, etc. 211
    CAP. XXI.---Narrat auctor que tentationes et facta in conuersionis et cursus sui spiritualis initio sibi obuenerint. 214
    CAP. XXII.---Unde ac quomodo incitatus ad scribendum fuerit Othlo, quasque consolationes in animo perceperit et diuinas inspirationes feruente tentatione. 218
    CAP. XXIII.---Plures celestes doctrine, quibus auctor imbutus ad uincendas tolerandasue tentationes excitatus fuit. 223
    CAP. XXIu.---Cur Deus omnem creaturam rationalem tentari permiserit, et quanta tum ueteris tum Noui Testamenti Patres pertulerint, antequam in arcem perfectionis euaderent. 231
    CAP. XXu.---uaria tentatorum, presertim a Spiritu luxurie exempla. Quanta humiliandi nos necessitas sit, etc. 231
    CAP. XXuI.---Quid omnibus uniuersim hominibus necessarium sit ad hoc, ut recte ad patriam currant. 236
    Narratio Othloni de miraculo quod nuper accidit cuidam laico. 242
     LIBER DE ADMONITIONE CLERICORUM ET LAICORUM. 243
    Prefatio. 243
    CAPUT PRIMUM.---Maxima necessitas et causa homines officii commonendi neglectus religionis, persecutio Ecclesie, deuastatio monasteriorum, etc. 245
    CAP. II---Quomodo in solis imagine sacratissime Trinitatis mysterium reluceat. 247
    CAP. III.---Idem argumentum uberius pertractatur, pluresque e creatis figure Trinitatis offeruntur. 249
    CAP. Iu.---Proponuntur clericis diuerse euangelice parabole, quarum meditatione diuersis eorum uitiis medicina paretur. 251
    CAP. u.---Alie parabole, et documenta proferuntur ex Noui ueterisque Testamenti libris, quibus clerici ad persananda uitia tum in se, tum in aliis utantur. 253
    CAP. uI.---Docentur clerici que laicis predicent, ut frugi sint. 255
    CAP. uII.---Qua ratione laici a clericis ex uniuersi huius ornatu ad Creatoris amorem prouocandi sint. 257
    CAP. uIII.---Docendi a clericis laici, unde origo aduersitatum, et quomodo Deus has accidere permittat in hominis commodum, etc. 258
    CAP. IX.---Quid boni spiritualis laicos docere possit uarietas temporum, copia uel penuria rerum, etc. 260
    DE DOCTRINA SPIRITUALI LIBER METRICUS. 263
    Prologus. 263
    Incipiunt capitula. ibid.
    CAPITULUM PRIMUM.---Incipit libellus de doctrina spirituali. 265
    CAP. II.---De fide sancte Trinitatis et Dominice incarnationis. ibid.
    CAP. III.---Quia debeamus credere Deo dignum aliquid nec dici nec excogitari posse. 266
    CAP. Iu.---Cur Deus, cum sit incorporeus atque ineffabilis, rerum corporalium designetur uocabulis. ibid.
    CAP. u.---Quod fides sine operibus mortua sit. 267
    CAP. uI.---De spe celesti. ibid.
    CAP. uII.---De dilectione Dei et proximi. 268
    CAP. uIII.---De humilitate. ibid.
    CAP. IX.---De patientia. ibid.
    CAP. X.---De orationis modo. 269
    CAP. XI.---De libris gentilium uitandis et de studio sacre lectionis. ibid.
    CAP. XII.---De spirituali Scripture sacre intelligentia. 271
    CAP. XIII.---Admonitionis sermo ad ciericos: prius quidem ad illos qui in pastorali degunt regimine; deinde uero ad eos qui studio adherent secularis tantum modo scientie. 273
    CAP. XIu.---De casuum meorum relatione, quam hic adieci ad compescendam pertinaciam cleri. 277
    CAP. Xu.---Qualiter post egritudinis uarie flagella ad monastice professionis redii uota. 280
    CAP. XuI.---Quia non solum palam professus, sed etiam quouis occulte mundo renuntians illicite mundana repetat. ibid.
    CAP. XuII.---Quanta pericula tentationis in initio perulerim conuersionis. 281
    CAP. XuIII.---Quod hec cuncta ad clerum dicta non liter a me nisi compatientis amore sint prolata. 283
    CAP. XIX.---Admonitio etiam facta ad laicos. 283
    CAP. XX.---Quia nil eterne saluti preponendum sit. 284
    CAP. XXI.---De cibi potusque parcitate seruanda. ibid.
    CAP. XXII.---De somni quiete temperanda. ibid.
    CAP. XXIII.---De abiiciendo pretiose et superflue uestis cultu. 285
    CAP. XXIu.---De uana gloria fugienda. ibid.
    CAP. XXu.---De obedientia. ibid.
    CAP. XXuI.---Quod pro rebus dubiis, quas nil prodest scire, non sit questio facienda. ibid.
    CAP. XXuII.---Quia facile in re notissima et aperta erretur, nisi bonis operibus ueritatis scientia confirmetur. 285
    CAP. XXuIII.---De concupiscentie carnalis tentatione superanda. 286
    CAP. XXIX.---De honoris et primatus ambitione fugienda. ibid.
    CAP. XXX.---Quod licet homines potentia abutantur, potestates tamen a Domino iuste tradantur. ibid.
    CAP. XXXI.---Quomodo ad potestatem quisque promoueri, etsi iterum eadem debeat relinqui. ibid.
    CAP. XXXII.---Quali cura et se et commissos rector unusquisque debeat custodire. 287
    CAP. XXXIII.---De discretionis uirtute. 289
    CAP. XXXIu.---Quod nullus, quantalibet sapientia uel uirtute ditetur, se in presenti uita securum perfectumque  arbitretur. 290
    CAP. XXXu.---De orationis instantia, et quia nemo diffidere debeat de Dei misericordia. 291
    CAP. XXXuI.---Quod conuersationis sancte initium sit difficile, sed iurante Christo labor leuigetur perseuerantie. ibid.
    CAP. XXXuII.---Quia nulli debeat incongruum uel mirum uideri quod tantus labor agatur pro uita perenni. 292
    CAP. XXXuIII.---Ut diuinum opus cum spe retributionis eterne fideliter agendum sit. ibid.
    CAP. XXXIX.---Exhortatio generalis pro labore regni celestis. 293
    LIBER PROuERBIORUM. 299
    Prologus 299
    SERMO IN NATALI APOSTOLORUM. 337
    LIBER uISIONUM TUM OTHLONI, TUM ALIORUM. 341
    Prologus Othloni. ibid.
    uISIO PRIMA.---Spes et promissio peculiaris uite eterne Othlono a Deo facta. 343
    uISIO SECUNDA.---Negligentia clericorum in diuinis a Deo reprehensa et obiurgata. 344
    uISIO TERTIA.---Othloni ad uitam monasticam conuersio, flagellis diuinitus impactis promota. Prudentia et moderatio in castigandis puerorum erratis eidem ostensa. 347
    uISIO QUARTA.---Demonibus ad desperationem et perfidiam incitantibus, angelico monitu Othlonus in spe ac fide roboratur. 353
    uISIO QUINTA.---Quam detestandus in clericis luxus uestium sit cuidam ostensum. 357
    uISIO SEXTA.---Iniusta bonorum alienorum exactio et direptio quanta in purgatorio pena castigetur. 359
    uISIO SEPTIMA.---Exemplum sacrilegi monasticorum bonorum direptoris in altera uita puniti. 360
    uISIO OCTAuA.---Conflagratio monasterii Tegernseensis futura cuidam ostensa. 361
    uISIO NONA.---Negligentia abbatis Ellingeri a defuncto clerico reprehensa et castigata. 362
    uISIO DECIMA.---De S Emmerammi monasterio.---Diuersa uisa et dicta Adalberti monachi Emmerammensis morituri. 363
    uISIO UNDECIMA.---uisio cuiusdam mendici de Henrico III Cesare, Gebehardo episcopo Ratisponensi, etc. 365
    uISIO DUODECIMA.---Periurium quanta pena maneat. 366
    uISIO DECIMA TERTIA.---Obstinati Iudei sempiterna damnatio. 368
    uISIO DECIMA QUARTA.---Quorumdam etiam sanctorum purgatorium beati Guntheri discipulo Isaaco reuelatum. ibid.
    uISIO DECIMA QUINTA.---De Cesare Henrico III. Quomodo eius in audiendis pauperum causis et precibus negligentia a Deo punita fuerit. 370
    uISIO DECIMA SEXTA.---Fuldensis monachus ob negatam in defuncti gratiam prebendam seu eleemosynam flagellis diuinitus cesus. 371
    uISIO DECIMA SEPTIMA.---Theophanie imperatricis ob luxum uestium in purgatorio pene. 372
    uISIO DECIMA OCTAuA.---Suspensus in patibulo mirabiliter a filiis in uita seruatus et nutritus. 373
    uISIO DECIMA NONA.---S. Bonifacii episcopi et martyris epistola de dictis et uisis cuiusdam monachi rediuiui. 375
    uISIO uICESIMA.---Pene damnatorum et purgandorum, uti et gaudia beatorum cuidam ostensa. Ex Beda. 380
    uISIO uICESIMA PRIMA.---Quidam ob dilatam nimium penitentiam eternis tormentis addictus. Ex eod. 383
    uISIO uICESIMA SECUNDA.---Sceleste uite monachus eternum damnatus. Ex eod. 384
    uISIO uICESIMA TERTIA.---Ecclesiasticis bonis ui uel fraude direptis demon ditatur et delectatur. 385
    FRAGMENTUM Relationis de translatione S. Dionysii e Francia in Germaniam ad monasterium S. Emmerammi. Monitum. 387
    uITA S. WOLFKANGI EPISC. RATISBONENSIS. 389
    Monitum. 389
    Prologus in uitam S. Wolfkangi. 391
    Incipit uita S. Wolfkangi episc. 395
    uita rhythmica eiusdem. 421
    Monitum. 421
    uITA S. BONIFACII EPISCOPI MOGUNTINI. 427
    PRECATIO THEODISCA. ibid.
    Paraphrasis Latina in precedentem precationem. 429

ADAMUS CANONICUS BREMENSIS.
    Notitia historica et bibliographica. 433
     MAG. ADAMI GESTA HAMBURGENSIS ECCLESIAE PONTIFICUM, edente u. Cl. Ioann Lappenberg, reipublice Hamburgensis tabulario. Capitula. 451
    Liber primus. 451
    Liber secundus. 501
    Liber tertius. 557
    DESCRIPTIO INSULARUM AQUILONIS. 619
    APPENDIX.---Chronicon breue Bremense. 661
    Incipit series Bremensium et Hamburgensium episcoporum. 663

S. IOANNES GUALBERTUS ABBAS ET WALLUMBROSANAE CONGREGATIONIS PRIMUS INSTITUTOR.
    S. IOANNIS GUALBERTI uITA 667
    Obseruationes preuie. 667
    Incipit uita. 671
    De sancto Ioanne Gualberto abbate ordinis uallumbrosani fundatore in monasterio Passiniano in Etruria Commentarius. 705
    § I. Sancti patria, nomen et stemma. ibid.
    § II. Clementia sancti erga hostem, prodigiosa Cruxifixi inclinatio, et eius descriptio. 710
    § III. Quinam auctores S. Ioannis Gualberti uitam scripserint, et quorumnam scripta a nobis sint edenda. 714
    § Iu. De monasterio S. Miniatis, quod S. Ioannes Gualbertus ingressus est, quare illud deseruerit. 719
    § u Ordinis uallumbrosani institutio, incrementum, priuilegia ac laudes 724
    § uI. S. Ioannis Gualberti scripta et preces. 730
    § uII. Gesta S. Ioannis contra Simoniacos. ibid.
    § uIII. Quid sentiendum sit de miraculo quo Gregorio uII, S. Ioannem Gualbertum reprehendere uolenti, contigisse narratur. 735
    § IX. De serie chronologica uite S. Ioannis Gualberti referuntur uarie opiniones, et manifesti errores refelluntur. 739
    § X. An, admissa Mabillonii aliorumque sententia circa seriem chronologicam S. Ioannis Gualberti, potuerit idem Sanctus cum S. Romualdo agere in eremo Camaldulensi. 745
    § XI. Canonizatio S. Ioannis Gualberti. 750
    § XII. S. Ioannis Gualberti cultus, reliquie et gloria posthuma. 758
    S. IOANNIS GUALBERTI uITA, auctore beato Andrea abbate Strumensi. 765
    CAPUT PRIMUM.---S. Ioannis Gualberti natales, ingressus in monasterium, Simoniaci abbatis derelictio, et in uallem Umbrosam aduentus. 765
    CAP. II.---S. Ioannes Gualbertus uarios discipulos pietate illustres sibi adsciscit, nouosque rigide exercet, a quibus ob eximiam uirtutem abbatis officium acceptare cogitur. 771
    CAP. III.---S. Ioannes factus abbas exacte regulas obseruari iubet, et, discipulorum numero aucto, uaria monasteria edificat et pia opera exercet. 775
    CAP. Iu.---uaria miracula que S. Ioannes Gualbertus in uita patrauit. 780
    CAP. u.---Alia eiusdem Sancti miracula 784
    CAP. uI.---Cordis arcana cognoscit, aliaque prebet sanctitatis argumenta. 789
    CAP. uII.---S Ioannes Gualbertus alios excitat ad exstirpandam Simoniacam heresim. 792
    CAP. uIII.---Epistola cleri et populi Florentini ad Alexandrum pontificem data, qua prodigiosa ignis probatio contra Simoniacos facta exponitur. 797
    CAP. IX.---Zelus eius pro catholica fide ac fraterna caritate; pia mors et sepultura; uaria monasteria post obitum eius edificata. 803
    CAP. X.---uaria miracula maxime post obitum eius patrata. 807
    S. IOANNIS GUALBERTI uITA ALTERA, auctore beato Attone abbate uallumbrosano, et postea episcopo Pistoriensi. 811
    MIRACULA S. IOANNIS GUALBERTI, auctore Hieronymo Radiolensi monacho uallumbrosano. 811
    Prologus. 811
    Liber primus. 813
    Liber secundus. 899
    Proemium ad eumdem. 899
    Liber tertius. 931
    Appendix de translatione crucifixi qui S. Ioanni Gualberto caput inclinauit. 961
    S. IOANNIS GUALBERTI PRECES. 969
    S. IOANNIS GUALBERTI EPISTOLA AD FRATRES. 969

GUNDECHARUS EICHSTETTENSIS EPISCOPUS.
    Notitia historica et litteraria. ibid
     GUNDECHARI LIBER PONTIFICALIS ECHSTETTENSIS. 985
    Ottonis et aliorum continuationes. 999
    APPENDIX AD GUNDECHARUM. 1003
    Anonymus Haserensis de episcopis Eichstetensibus.---Monitum. 1003

LAMBERTUS HERSLFELDENSIS.
    Proemia ad Lamberti Hersfeldensis Annales. 1027
    LAMBERTI ANNALES. 1053

PETRUS MALLEACENSIS MONACHUS.
    Notitia historica. 1247
    DE CeNOBIO MALLEACENSIS INSULAE, 1247
    LIBER PRIMUS. 1249
    § I. ibid.
    § II.---Natus est Willermus cognomento FERA BRACHIA. 1252
    § III.---Qualiter fundata est ecclesia de Lihec. 1254
    § Iu.---De ecclesia Sancti Pientii. 1255
    § u.---Willelmus dux et Emmelina coniux iterum irascuntur. ibid.
    § uI.---Qualiter fuit bellum inter Bosonem comitem Marchie et Guillelmum ducem Pictauie, et qualiter Adalmodis comitissa fuit uxorata dicto Guillelmo duci, mortuo eius marito. 1256
    § uII. De Theodelino abbate sancti Petri ueteris. 1258
    LIBER SECUNDUS. 1259
    § I. Qualiter abbas Theodelinus rexit suos monachos, apud Sanctum Petrum, et qualiter erat primus de consilio Guillelmi comitis. 1261
    § II. Qualiter Guillelmus dux acquiescens ad requestam Theodelini abbatis, dedit castrum cum tota insula, ut in dictum castrum transferretur cenobium, quod tunc temporis erat apud S. Petrum. 1262
    § III. Qualiter fuit castrum destructum et cenobium astructum. 1264
    § Iu. Qualiter, et a quibus personis, et a quibus locis, et que miracula facta sint, et quo loco translatum est corpus sancti Rigomeri. 1266

ALEXANDER II PAPA.
    Notitia historica in Alexandrum II. 1271
    Notitia altera. 1275
    Notitia diplomatica. 1277
    ALEXANDRI II EPISTOLAE ET DIPLOMATA. 1279
    EPISTOLA I.---Ad Mediolanenses conterraneos suos.---Excitat eos ad uirtutum exercitia 1279
    EPIST. II.---Ad Landulfum et Arialdum clericos.---Non ita esse indulgendum periuris ut periurandi detur occasio. 1281
    EPIST. III.---Ad Haraldum Noruegie regem.---Hortatur eum ad obediendum Adalberto Hamburgensi archiepiscopo. ibid.
    EPIST. Iu.---Ad episcopos Danie.---Precipit ut Edbertum, episcopum Farriensem, ab Adalberto, archiepiscopo Hamburgensi, per triennium ad synodum uocatum, inducere ad inobedientiam desistant. ibid.
    EPIST. u.---Pro stabilitate bonorum Riuipollensis monasterii contra cuiuscunque persone infestationem. 1282
    Epist. uI.---Ad Suenonem regem Danorum.---Exigit censum a Suenone Danorum rege, quem maiores eius persoluere consueuerunt. 1283
    Epist. uII.---Ad Geruasium Remensem archiepiscopum, mandat ut monasterium Corbeiense a Guidonis Ambianensis iniuriis tueatur. ibid.
    Epist. uIII.---Confirmat canonicam in Pisana ecclesia erectam, et bona ad eam pertinentia. ibid.
    Epist. IX.---Pro ecclesia Sancti Donati Luccensi. 1284
    Epist. X.---Ad Burchardum Halberstadensem episcopum.---Laudes eius commendat, et pallium pro merito concedit. 1286
    EPIST. XI.---Monasterium Fructuariense sub apostolice sedis protectione recipitur; confirmaturque permutatio terre cuiusdam inter abbatem et Albertum Ypporegiensem episcopum inita. 1288
    EPIST. XII.---Synodica ad omnes episcopos de rebus in synodo Romana I gestis. 1289
    EPIST. XIII.---Priuilegium pro monasterio uindocinensi. 1291
    EPIST. XIu.---Ad Hugonem abbatem Cluniacensem.---Quod nemo sine apostolico iudicio potest excommunicare monachos Cluniacenses, nec interdicere. 1293
    EPIST. Xu.---Ad archiepiscopos Gallie.---Mandat ut Petro Damiano Ostiensi episcopo, legato sedis apostolice, in omnibus fidem habeant et debite obediant. 1295
    EPIST. XuI.---Ad Geruasium Remensem archiepiscopum.  Prohibet ne consecret Iosselinum Suessionensem episcopum de Simonia conuictum. Beluacensem episcopum corrigi, et Ambianensem, ob iniuriam Corbeiensi abbati illatam, ad satisfactionem adigi precipit. 1296
    EPIST. XuII.---Ad Iosselinum archidiaconum Parisiensem.---De eo qui episcopatum per Simoniam et homicidium acquisiit. 1297
    EPIST. XuIII.---Ad Widonem episcopum Ambianensem.---Iubet ut desistat ab inquietatione abbatis et monasterii Corbeiensis; alioquin suspendit ipsum ab officio, et excommunicat, donec abbati coram archiepiscopo Remensi satisfaciat. 1297
    EPIST. XIX.---Ad Geruasium archiepiscopum Remensem, de Cadaloi pseudopontificis uinculis, et de Simoniacis exstirpandis. 1298
    EPIST. XX.---Lanfranci abbatis monasterium, quod Cadomi construitur, tuendum suscipit. 1299
    EPIST. XXI.---Confirmat donationes et priuilegia Conuentriensi cenobio ab Edwardo rege concessa. ibid.
    EPIST. XXII.---Ad Geruasium Remensem archiepiscopum eiusdemque suffraganeos.---Excommunicationis sententiam in Reginaldum monasterii Sancti Medardi inuasorem a Petro Damiani latam confirmat, eamque exsecutioni mandari precipit. 1300
    EPIST. XXIII.---Ad Geruasium Remensem archiepiscopum.---De amoto Carnotensis Ecclesie Simoniaco inuasore Geruasio et regi gratias agit; Aurelianensem eadem de causa amoueri petit. ibid.
    EPIST. XXIu.---Priuilegium Alexandri II pape pro monasterio Saluatoris et S. Bonifacii Fuldensis. 1301
    EPIST. XXu.---Concedit priuilegium monasterio Sancti Miniatis. 1303
    EPIST. XXuI.---Constitutio pro monasterio Sancti Petri Perusini. 1304
    EPIST. XXuII.---Alexandri priuilegium pro abbatia Sancti Dionysii. 1306
    EPIST. XXuIII.---Ad Geruasium Remensem archiepiscopum.---Priuilegia monasterio Sancti Dionysii a predecessoribus contra Parisiensem episcopum concessa confirmat. 1309
    EPIST. XXIX.---Ad clerum uelitrensem. ibid.
    EPIST. XXX.---Priuilegium pro monasterio Deruensi. 1310
    EPIST. XXXI.---Pro monasterio Gellonensi. 1311
    EPIST. XXXII.---Monasterium S. Michelis Siegburgense munimine apostolico confirmat. 1312
    EPIST. XXXIII.---Sancte Prisce monasterii donatio uindocinensibus facta. 1313
    EPIST. XXXIu.---Ecclesie Cremonensis possessiones et iura confirmat. 1314
    EPIST. XXXu.---Monasterii Gellenensis totam ordinationem et dispositionem abbati et congregationi Anianensi asserit. 1315
    EPIST. XXXuI.---Ad clerum Cremonensem. ibid.
    EPIST. XXXuII.---Ad Geruasium Remensem archiepiscopum.---Compatitur afflicto statui Ecclesie Remensis, illatamque iniuriam legitime uindicandam pollicetur. 1316
    EPIST. XXXuIII.---Ad Geruasium Remensem archiepiscopum.---Condolet necessitatibus Ecclesie Remensis, eique auxilium pollicetur. 1317
    EPIST. XXXIX.---Ad Geruasium Remensem archiepiscopum.---Monet iterum ut duorum clericorum Remensium causam terminet. 1318
    EPIST. XL.---Ad Geruasium Remensem archiepiscopum.---Hortatur ut in causa abbatisse e Laudunensi monasterio iniuste eiecte cognoscenda, Elinando Laudunensi episcopo, iuxta tenorem commissionis apostolice, consilio as istat. 1319
    EPIST. XLI.---Ad Geruasium Remensem et ad Senonensem, archiepiscopos, eorumque suffraganeos.---Causam diuortii inter Radulfum comitem eiusque uxorem, utrique diiudicandam committit. 1319
    EPIST. XLII.---Ad Geruasium archiepiscopum Remensem.---Ut corpus sancti Menni, ab ecclesia sua indebite per Catalaunensium episcopum translatum, ad propriam ecclesiam comminatione censurarum ecclesiasticarum referatur. 1320
    EPIST. XLIII.---De episcopis duobus depositis. ibid.
    EPIST. XLIu.---Ad Geruasium Remensem archiepiscopum.---Blandinensis et alterius cenobii inuasores, nisi rationi acquiescant, excommunicari iubet. 1321
    EPIST. XLu.---Ad eumdem.---Cur monasterium Corbeiense ab episcopo exemerit. ibid.
    EPIST. XLuI.---Ad eumdem.---Monet ut controuersiam que est inter clericos citra affectum componat. Significat comitibus esse scriptum ut Ecclesie lese satisfaciant, uel ad synodum futuram Rome compareant. 1322
     EPIST. XLuII.---Ad Petrum Antibarensem episcopum. 1323
    EPIST. XLuIII.---Priuilegium pro ecclesia S. Petri Insulensi. 1325
    EPIST. XLIX.---Bulla pro monasterio Casinensi. 1325
    EPIST. L.---Parthenonem S. Petri Florentinum confirmat. 1330
    EPIST. LI.---Priuilegium pro monasterio SS. Dionysii, Rustici et Eleutherii Remensis. ibid.
    EPIST. LII.---Priuilegium pro monasterio S. Nicasii Remensis. 1332
    EPIST. LIII.---Priuilegium pro monasterio S. Syluestri Nonantulani. 1333
    EPIST. LIu.---Ecclesie Salernitane bona, a Guillelmo filio Tancredi, in episcoporum et abbatum, et aliorum fidelium conuentu restituta, confirmat. 1335
    EPIST. Lu.---Ecclesie Salernitane iura possessionesque, Alphani archiepiscopi rogatu, confirmat. 1337
    EPIST. LuI.---Ad Ioannem Abrincensem episcopum. 1339
    EPIST. LuII.---Monasterium S. Stephani Cadomense tuendum suscipit priuilegiisque ornat, Lanfranco abbate petente. ibid.
    EPIST. LuII. bis.---Ad Petrum abbatem Gellonis, quo monasterium Gellonicum sub defensione sedis apostolice suscipit. 1341
    EPIST. LuIII.---Ad Udonem Treuirensis Ecclesie archiepiscopum. 1342
    EPIST. LIX.---Arnaldo archiepiscopo Acheruntino pallii usum tribuit. 1343
    EPIST. LX.---Ecclesie S. Marie Magdalene uirdunensis protectionem suscipit bonaque confirmat. 1344
    EPIST. LXI.---Canonicorum Ferrariensium patrocinium suscipit et possessiones confirmat 1345
    EPIST. LXII.---Priuilegio di Alessandro II conceduto ai canonici regolari di S. Frediano di Lucca, col quale mette rotto la difesa e protezione della santa sede i beni che essi possedono nelle Maremme. 1346
    EPIST. LXIII.---Episcopum Clusinum, in consilio Romano Simonia accusatum, cum causa et Luce et Clusii tractata esset, absolutionem a sese impetrasse testatur. 1347
    EPIST. LXIu.---Ad Rumoldum Constantiensem episcopum.---De abbate cuius seruus fustis uno ictu ab ipso percussus, post sex menses mortuus est. 1349
    EPIST. LXu.---Ad Rumoldum Constantiensem episcopum. 1350
    EPIST. LXuI.---Ad Wilielmum marchionem.---Excommunicatus alium excommunicare ne possit. ibid.
    EPIST. LXuII.---Canonicam S. Marie Spoletinam tuendam suscipit et bona eius confirmat. 1351
    EPIST. LXuIII.---Ecclesie Narniensis canonicorum bona confirmat. 1352
    EPIST. LXIX.---Monasterii S. Petri Celi Aurei Papiensis priuilegia confirmat. ibid.
    EPIST. LXX.---Ad Lanfrancum. 1353
    EPIST. LXXI.---Confirmat Harlebecani collegii canonicorum institutionem. ibid.
    EPIST. LXXII.---Ad Gebehardum Salzburgensem archiepiscopum.---Concedit ut episcopatum unum in sua parochia constituat. 1354
    EPIST. LXXIII.---Ecclesia collegiata S. Marie de Belliloco in diecesi Matisconensi, in protectionem apostolice sedis recipitur, eique bona omnia et priuilegia confirmantur. 1355
    EPIST. LXXIu.---Confirmat priuilegia abbatie Sancti Benigni Fructuariensis. 1356
    EPIST. LXXu.---Ecclesie Aretine possessiones, petente Constantino episcopo, confirmat. 1357
    EPIST. LXXuI.---Priuilegium pro monasterio S. Marie de Florentia. 1358
    EPIST. LXXuII.---Priuilegium pro Lucensibus episcopis. 1360
    EPIST. LXXuIII.---Recipit in clientelam abbatiam Sancti Rigaldi, et tribuit facultatem fratribus eligendi abbatem secundum regulam S. Benedicti. ibid.
    EPIST. LXXIX.---Clero Mediolanensi.---De archiepiscopo Simoniaco. 1362
    EPIST. LXXX.---Monasterii S. Ioannis Pinnensis, presente Hugone Candido presbytero cardinali a Sancio Hispanie rege cum ceteris monasteriis B. Petro abbati, protectionem suscipit et priuilegia instituit. ibid.
    EPIST. LXXXI.---Monasterium S. Edmundi sub protectione sedis apostolice recipitur, eiusque bona omnia confirmantur, 1363
    EPIST. LXXXII.---Pallium Eboracensi archiepiscopo concedit. 1364
    EPIST. LXXXIII.---Ad Willelmum regem Anglorum.---Fidem laudat eique ecclesiasticarum personarum defensionem  et Lanfranci causam commendat. 1365
    EPIST. LXXXIu.---Ad Wratizlaum Bohemie ducem. Ut concordiam et pacem cum fratre quamprimum ineat, cuius causa se legatos missurum spondet. 1366
    EPIST. LXXXu.---Priuilegium pro ecclesia Sancte Marie Florentine. 1367
    EPIST. LXXXuI.---Priuilegium pro ecclesia Petri Damiani. 1369
    EPIST. LXXXuII.---Ecclesiam Furconiensem tuendam suscipit eiusque possessiones confirmat, petente Ragnerio episcopo. ibid.
    EPIST. LXXXuIII.---Priuilegium pro monasterio Sancti Prosperi Regiensis . 1370
    EPIST. LXXXIX.---Approbatio congregationis monachorum eremitarum Camaldulensium, alias Campi Amabilis, ordinis Sancti Benedicti. 1373
    EPIST. XC.---Concessio priuilegiorum monasterii Floriacensis, bonorumque ad illud spectantium confirmatio. 1375
    EPIST. XCI.---Littere Alexandri II pape in gratiam Ecclesie Cabilonensis, quas Roclenus episcopus ab aliis postea curauit episcopis subscribi et confirmari. 1377
    EPIST. XCII.---Ad episcopos, clericos et iudices Italie.---Quomodo computandi gradus consanguinitatis. 1379
    EPIST. XCIII.---Clero Mediolanensi.---De Simoniacis et presbyteris diaconis qui feminis abutuntur. 1383
    EPIST. XCIu.---Populo Mediolanensi.---De presbyteris Simoniacis et fornicatoribus. ibid.
    EPIST. XCu.---Philippo regi Francorum.---Quod Romane sedis decreta tanquam regule canonum admittenda sunt. ibid.
    EPIST. XCuI.---Reibaldo Arelatensi archiepiscopo. ibid.
    EPIST. XCuII.---Pro Geraldo Tricastinensis et Arausice ciuitatis episcopo. 1384
    EPIST. XCuIII.---Qua Geraldum episcopum utriusque simul Ecclesie Tricastinensis et Arausice tuetur et confirmat 1385
    EPIST. XCIX.---Ad abbatem et congregationem Anianensem.---Ut episcopo Magolonensi pareant. ibid.
    EPIST. C.---Ad Guillelmum Petracoricensem et Durannum Tolosanum episcopos, et Hugonem abbatem.---Prescribit modum penitentie ab eo peragende qui fraterni cedis nolens causa fuerat. 1386
    EPIST. CI.---Ad omnes episcopos Hispanie .---Quod Iudei seruari debeant, non occidi. ibid.
    EPIST. CII.---Berengario Narbonensi uicecomiti.---Non esse occidendos Iudeos. 1387.
    EPIST. CIII.---Wifredo Narbonensi episcopo.---De eodem. ibid.
    EPIST. CIu.---Guillelmo de Monstrolio .---Nisi coram Ecclesia consanguinitate probata, uxorem dimittere non licet.
    EPIST. Cu.---Ad clerum et populum Lucensem.---Contra sacras ordinationes et beneficiorum collationes Simoniacas. 1388
    EPIST. CuI.---De Ecclesie Lucensis muneribus in probos doctrinaque instructos uiros conferendis leges condit. 1391
    EPIST. CuII.---Priuilegium pro ecclesia Lucensi.---Bona eius alienari uetat. 1393
    EPIST. CuIII.---Desiderio abbati Casinensi abbatiam SS. Sebastiani et Zozimi, que Palaria uocatur, tribuit. recepto cenobio S. Hierusalem. 1395
    EPIST. CIX.---Monasterio Sancti Saluatoris de Maiilla , eiusque ecclesiis ac bonis exemptionem ac libertatem asserit perpetuam. ibid.
    EPIST. CX.---Episcopatum Troianum, petente Stephano episcopo, confirmat. 1490
    EPIST. CXI.---Contra malefactores ecclesie S. Clementis. 1401
    EPIST. CXII.---Ad Landulphum.---Respondet quod non aliter quam cum consensu uxoris sue monasticam uitam ingredi et uotum continentie emittere possit. 1402
    EPIST. CXIII.---Ad clericos Neapolitanos.---Quomodo gradus consanguinitatis computandi sint. ibid.
    EPIST. CXIu.---Ad Constantinum Aretinum episcopum.---Ut qui concubine sue consanguineam, alteri desponsatam, uxorem duxit, eam sponso restituat. 1403
    EPIST. CXu---Ad Amalgerium Ciuitatensem episcopum.---De penitentia presbyteri qui presbyterum occidit. 1404
    EPIST. CXuI.---Ad clerum uulturniensem.---De penitentia eius qui presbyterum in se armis irruentem interfecerit. ibid.
    EPIST. CXuII.---Ad Wltinensis ecclesie clericos.---Quam imposuit penitentiam Theodorico qui filium non sponte occidit. 1405
    EPIST. CXuIII.---Dominico Gradensi patriarche.---De  presbyteris, diaconis, subdiaconis caste non uiuentibus. 1405
    EPIST. CXIX.---De episcopo Simoniaco et fornicatore. 1406
    EPIST. CXX.---Clero et populo Florentino.---Monachi intra claustra morentur, et a predicatione abstineant, non ministrent. ibid.
    EPIST. CXXI.---Mangiso uenetensi episcopo.---Nullis eleemosynis redimi posse, quin consanguinei separentur. ibid.
    EPIST. CXXII.---Ad Romaldum Cumanum episcopum. ibid.
    EPIST. CXXIII.--- episcopo Mantuano mandat u Leonis IX de corpore Simeonis eremite  preceptum una cum Ferrariensi et ueronensi episcopis exsequatur. 1407
    EPIST. CXXIu.---Episcopis et regi Dalmatiarum.---De auctoritate Mainardi episcopi et Iohannis archiepiscopi. ibid
    EPIST. CXXu.---Episcopis et regi Dalmatiarum.---De episcopis, presbyteris, diaconis feminam accipientibus et retinentibus. ibid.
    EPIST. CXXuI.---Ad Gebonardum uiennensem archiepiscopum.---De presbytero qui caduco morbo laborabat. ibid.
    EPIST. CXXuII.---Berengario Basileensi episcopo.---De penitentia eius qui filiam patrui corruperat. 1408
    EPIST. CXXuIII.---Wifredo Constantie episcopo.---De misericordia impendenda his qui homicidio superuenientes, nec uoluntate, nec actione perpetrauerint. ibid.
    EPIST. CXXIX.---Qua Adalberonem episcopum Herbipolensem hortatur ut ab iniqua uenatione, qua Ecclesiam Fuldensem affligebat, in posterum abstineat. ibid.
    EPIST. CXXX.---Ad Sigifridum archiepiscopum Moguntinum.---Illum reprehendit quod, neglectis adhortationibus suis, monasterio Fuldensi iniurias inferre perrexerit. 1409
    EPIST. CXXXI.---Qua Widerado Fuldensi abbati fuse exponit que et quanta pro tuitione iurium eius Ecclesie egerit. ibid.
    EPIST. CXXXII.---Quot missas in die sacerdoti celebrare liceat. 1410
    EPIST. CXXXIII.---Consecretur qui electus est ab Ecclesia, et est altero dignior, licet filius sacerdotis. ibid.
    EPIST. CXXXIu.---Fratrem aut sororem uxoris equiuoce tantum dici cognatos. 1411
    EPIST. CXXXu.---Responsio ad episcopi cuiusdam inquisita. ibid.
    EPIST. CXXXuI.---Nisi canonice iudicatum episcopum qui comprehenderit laicus excommunicetur. 1412
    EPIST. CXXXuII.---Ad Adelardum Suessionensem episcopum. 1413
    EPIST. CXXXuIII.---De canonizatione Sancti Theobaldi. ibid.
    EPIST. CXXXIX.---Ad Willelmum regem Anglorum, pro exactione denarii sancti Petri. ibid.
    EPIST. CXL.---Ad Udonem Treuirensem et Theodoricum uirdunensem episcopos.---Ut qui in morbo monachum se futurum promiserat, et beneficia abdicauerat, si deinde conualescens monachus fieri nolit, beneficia illi restituantur. 1414
    EPIST. CXLI.---Ad Udonem archiepiscopum Treuirensem.---De penitentia sacerdotis incestuosi perpetua. ibid.
    EPIST. CXLII.---Ad Lanfrancum Cantuariensem archiepiscopum.---Predecessorum suorum decreta confirmat, ut monachis ecclesias cathedrales obtinere liceat. 1415
    EPIST. CXLIII.---Ad Lanfrancum Cantuariensem archiepiscopum.---Monet ut monasterii Wintoniensis statum tueatur. 1416
    EPIST. CXLIu.---Ad congregationem monasterii Wintoniensis. ibid.
    EPIST. CXLu.---Priuilegium pro ecclesia ab Altmanno, Patauiensi episcopo, ad regularem canonicorum uitam edificata. 1417
    EPIST. CXLuI.---Priuilegium pro ecclesia Sancte Marie Magdalene uezontionensi. 1418
    EPIST. CXLuII.---Ad Liemarum Hamburgensem archiepiscopum.---Illi pallium mittit et priuilegia Ecclesie eius confirmat. 1419
    EPIST. CXLuIII.---Priuilegium pro monasterio S. Saluatoris et S. Iulie Brixiensis. ibid.
    EPIST CXLIX.---Confirmat omnia priuilegia et iura monasterii sacrarum uirginum Ticinensium, quod appellatur Senatoris. 1421
    EPIST. CL.---Priuilegium pro ecclesia S. Saluatoris Wissegradensi, a Wratislao duce condita. 1423
    EPIST. CLI.---Priuilegium pro abbatia Montis Casini. 1425
     EPIST. CLII.---Confirmat bona monasterii S. Seueri in Classe. 1426
    EPISTOLAE SIGREPI EPISCOPI MOGUNTINI AD ALEXANDRUM II. 1429
    EPISTOLA PRIMA.---Regi Henrico se in faciem restitisse ait, et minitatum esse excommunicationem; indictum tamen a cepiscopis suis, ad rem disceptandam ac definiendam, Moguntinum concilium. Ad extremum, pontificem rogat ut aliquos de latere suo mittat qui huic concilio presint. ibid.
    EPIST. II.---De Carolo Constantiensi episcopo designato. 1432
    EPIST. III.---Alexandrum rogat ut canonice ulciscatur et seuerissime puniat nefandam Cunonis archiepiscopi Treuirensis cedem, et ut de latere suo homines mittat qui synodo congregande presint. 1433

HUGO I TRECENSIS EPISCOPUS.
    Notitia historica. 1435
    EPISTOLA HUGONIS AD BARTHOLOMAEUM ARCHIEPISCOPUM.---De cella Credonensi in concilio Romano sub Nicolao papa uindocinensibus monachis asserta. ibid.

DEODUINUS LEODIENSIS EPISCOPUS.
    Notitia historica. 1437
    DEODUINI AD HENRICUM REGEM CONTRA BRUNONEM ET BERENGARIUM EPISTOLA. 1439
    EPISTOLA D EPISCOPI AD I. EPISCOPUM.---Gratias agit de munere, exponitque ei triumphum S. Remacli de aduersariis. 1441
    DEODUINI LEODIENSIS PRIuILEGIUM PRO COLLEGIATA B. MARIAE ECCLESIA HOIENSI.---Amptissimam ei facit donationem in ipsius dedicatione, eamque eligit pro sepulture loco. 1443
    DEODUINI DIPLOMA quo in ecclesia Hoiensi seu Hiensi quindecim canonicos instituit. 1445

SANCTUS LIETBERTUS CAMERACENSIS EPISCOPUS.
    Notitia historica. 1447
    uITA SANCTI LIETBERTI, auctore Rodulpho, abbate S Trudonis. 1449
    CAPUT PRIMUM.---De Ottone et Henrico imperatoribus. ibid
    CAP. II.---De Girardo episcopo Cameracensi. ibid.
    CAP. III.---De ortu domni Lietberti, et de profectu eius in studio litterarum. 1450
    CAP. Iu.---Ubi scientie merito archiscolus efficitur. 1451
    CAP. u.---Ubi procurator domus episcopi constituitur. 1452
    CAP. uI.---Ubi cum prepositura honor ei archidiaconatus tribuitur. ibid.
    CAP. uII.---Quam sancte et religiose in his officiis se habuerit. ibid.
    CAP. uIII.---De Waltero Cameracensi castellano, et Ioanne Atrebatensi aduocato. 1453
    CAP. IX.---Quam strenue et prudenter Lietbertus Nouum-Castellum custodierit. ibid.
    CAP. X.---De morte Gerardi et electione Lietberti archidiaconi. 1454
    CAP. XI.---Electus cum aliis personis Cesarem adiit. 1455
    CAP XII.---De Guone eius aduersario. 1456
    CAP. XIII.---Ubi electio domni Lietberti ab Augusto et cunctis principibus confirmatur. ibid.
    CAP. XIu.---Ubi Ioannes ecclesiam S. Marie et aulam episcopi inuadit, et extra portas urbis eum claudit. 1457
    CAP. Xu.---Ubi comes Flandrie electum episcopum a Castello usque ad urbem secum deducit. ibid.
    CAP. XuI.---Ubi a metropolitano et comprouincialibus episcopis eius electio approbatur. ibid.
    CAP. XuII.---Ubi ab episcopo Catalaunensi probatur ordinatus 1458
    CAP. XuIII.---Ubi episcopus consecratur, et tale prognosticum reperitur: Hic est Filius meus, in quo, etc. 1459
    CAP. XIX.---Quod in eodem conuentu regis Francorum uxor desponsata et coronata fuit. ibid.
    CAP. XX.---Comparatio sponse regi Francorum coniuncte et Ecclesie presuli Lietberto commisse. ibid.
    CAP. XXI.---Ubi Laudunum ueniens cum honore suscipitur. 1460
    CAP. XXII.---Ubi ab urbe propria cum letitia et gloria suscipitur. ibid.
    CAP. XXIII.---Quod eadem die orans in ecclesia omnes ad affectum deuotionis commouit. ibid.
    CAP. XXIu.---Quod post orationem uerbum fecit ad populum. 1461
     CAP. XXu.---Qualem se in episcopatu uerbo et exemplo exhibuerit. 1461
    CAP. XXuI.---Quod in operibus et passionibus Christi meditabatur. 1463
    CAP. XXuII---Quod his meditationibus compunctus, concipit desiderium pergendi Hierosolymam. ibid.
    CAP. XXuIII.---De Hugone puero, et custode illius Ansello. 1464
    CAP. XXIX.---Ubi cognito episcopi proposito dissuadent plurimi. ibid.
    CAP. XXX.---Ubi confirmato consilio federantur uie comites. 1465
    CAP. XXXI.---Ubi egrediens a Cameraco Hierosolymam pergit. ibid.
    CAP. XXXII.---Ubi a rege Pannonie reuerenter excipitur. ibid.
    CAP XXXIII.---Ubi socios metu barbarorum exterritos hortatur ne paueant. 1466
    CAP. XXXIu.---Ubi optat aut ab eis occidi aut captiuari pro Christo. 1467
    CAP XXXu.---Ubi ecclesiam Dominici sepulcri a rege Babylonie obseratam audiuit. ibid.
    CAP XXXuI.---Ubi Fulcherum egrotantem Deo et Matri eius committens, iter ceptum exsequitur. 1468
    CAP. XXXuII.---Ubi Fulcherus moriens duos demones sibi insistentes uidit. 1469
    CAP. XXXuIII.---Ubi uirgo Maria cum Andrea apostolo Fulcherum uisitans demones increpat. ibid.
    CAP. XXXIX.---Ubi Fulcherus, effectus sospes, eadem die episcopum subsequitur. 1470
    CAP. XL.---Ubi, inopinate recepto comite, episcopus nauem ascendit. 1471
    CAP. XLI.---Ubi per uaria loca ductus episcopus, et iam spe uidendi sepulcrum Domini frustratus, tandem consilio Laodicensis episcopi mestus reuertitur. ibid.
    CAP. XLII.---Ubi imperator et rex Francorum componende pacis gratia conueniunt. ibid.
    CAP. XLIII.---Ubi domnus Lietbertus primo Nouum-Castellum, deinde Cameracum uenit. 1472
    CAP. XLIu.---Ubi Hugonem capellanum multa mala facientem excommunicauit. 1472
    CAP. XLu.---Ubi uiro Dei pro defunctis silenter oranti anime defunctorum responderunt: Amen. 1473
    CAP. XLuI.---Qua de causa ecclesia Sancti Sepulcri a Gerardo episcopo constructa fuerit. ibid.
    CAP. XLuII.---Quod domnus Lietbertus, eadem intacta ecclesia, ampliori schemate  construxerit. ibid.
    CAP. XLuIII.---Comparatio Moysis et Lietberti, et cooperatorum eorumdem. 1474
    CAP. XLIX.---Quod super dedicanda Sancti Sepulcri ecclesia sphera lucis ignea de celo uisa sit pependisse tota nocte; et quod XXII sanctorum corpora ibi sint allata. 1474
    CAP. L.---Quod cenobium intra urbem muro inclusum, et supra dicta ecclesia in honorem sancti Nicolai consecrata fuerit. 1475
     CAP. LI.---Ubi filio regis Francorum coronando adesse postulatur Lietbertus. ibid.
    CAP. LII.---Ubi in cena Domini ab archiepiscopo diuina mysteria celebrare supplicatur. 1476
    CAP. LIII.---Ubi Hugonis municipium Porgiuallem subuertit. ibid.
    CAP. LIu.---Ubi Hugo absolui non meretur nisi prius faciat ea que ab episcopo decernuntur. ibid.
    CAP. Lu.---Ubi Hugo sanctum episcopum apud Buricellum capit, et apud Osiacam in custodia claudit. 1477
    CAP. LuI.---Ubi Arnulfus episcopum cum honore ad urbem reduxit, et episcopus destructo Osiaco municipio, Hugonem ab omni patria expulit. ibid.
    CAP. LuII.---Que et quanta bona diuersis ecclesiis et ciuitati proprie uir Dei fecerit. 1478
    CAP. LuIII.---Ubi Arnulfo comite apud Castellum interfecto, Robertus comes hanc patriam deuastat. ibid.
    CAP. LIX.---Ubi bonus pastor Lietbertus egrotans in lecto gestatorio ad tentorium comitis urbem obsidentis se deferri iussit, et eum omnemque exercitum eius gladio anathematis percussit, et sic eadem die obsidionem soluit. 1479
    CAP. LX.---Ubi commendatur constantia beati pontificis. 1480
    CAP. LXI.---Narratio afflictionum eius. ibid.
    CAP. LXII.---Ubi egrotus lecto decubans ad requiem supernam anhelabat, et subiectis monita pariter et exempla salutis exhibebat. 1481
    CAP. LXIII. ibid.
    CAP. LXIu.---Ubi, percepto uiatico corporis et sanguinis Domini, spiritum tradidit. 1482
    CAP. LXu.---De quibusdam miraculis in eius obitu ostensis. 1483
    CAP. LXuI.---Quod in ecclesia Sancti Sepulchri, quam ipse edificare et dedicare meruit, ante quinquennium sibi sepulcrum effodi fecerit, in quo et sepultus requiescit. 1484
    Epitaphium Lietberti. ibid.
    LIETBERTI CHARTA de constituendis canonicis regularibus in ecclesia S. Auberti Cameracensi. ibid.

ROGERIUS IURISCONSULTUS ITALUS.
    Notitia historica. 1485
    DE DIuERSIS PRAESCRIPTIONIBUS. ibid.
    CAPUT primum. ibid.
    CAP. II.---De longi temporis prescriptione. 1489
    CAP. III.---De longissimi temporis prescriptione. 1491
    CAP. Iu.---De interruptionibus prescriptionum. 1494
    DE PRAESCRIPTIONIBUS DIALOGUS. 1495
    Catalogus prescriptionum D. Rogerii. 1501

GUIDO AMBIANENSIS EPISCOPUS.
    Notitia historica 1503
    Notitia litteraria. 1505
    Epistola ad Fulconem abbatem Corbeiensem. 1507
    Charta abbatie Corbeiensi concessa. 1507
    Epitaphium Angelranni. 1509
    uersus de eodem. 1509




FINIS TOMI CENTESIMI QUADRAGESIMI SEXTI.


