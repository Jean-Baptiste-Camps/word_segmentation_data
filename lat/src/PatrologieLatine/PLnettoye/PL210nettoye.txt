
PATROLOGIAE TOMUS CCX.

ALANUS DE INSULIS.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA, CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE ET TRECENTIS FRANCIS SEXAGINTA ET DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CCX.


ALANUS DE INSULIS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume title page
SAECULUM XIII.

ALANI DE INSULIS DOCTORIS UNIuERSALIS



OPERA OMNIA,

AD CODICES MSS. ET uETERES EDITIONES COLLATA ATQUE NOTIS ET OBSERuATIONIBUS ILLUSTRATA STUDIO D. CAROLI DE WISCH, PRIORIS DUNENSIS. NOSTRAE RECENSIONI ACCEDUNT DOCTORIS UNIuERSALIS LUCUBRATIONES NONNULLAE, HUC USQUE SEORSIM EDITAE, INTER QUAS MAXIME COMMENDATUR LIBER CUI TITULUS: DISTINCTIONES DICTIONUM THEOLOGICALIUM, QUEM EX uETUSTISSIMO EXEMPLARI NON PLUS QUAM SEMEL TYPIS MANDATO EXPROMPSIMUS. ACCURANTE I.-P. MIGNE, BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 40 FR. GALLICIS

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1855


ELENCHUS AUCTORUM ET OPERUM QUI IN HOC TOMO CCX CONTINENTUR.


ALANUS DE INSULIS.

Elucidatio in Cantica canticorum. 	Col. 51
Summa de arta predicatoria. 	109
Sermones octo. 	197
Sermones alii. 	221
Liber Sententiarum. 	229
Dicta mirabilia seu memorabilia. 	253
De sex alis cherubim. 	265
Liber penitentialis. 	279
De fide catholica contra hereticos libri Iu. 	305
Liber de planctu nature. 	429
Anticlaudianus, siue de officio uiri boni et perfecti libri IX. 	482
Rhythmus de Incarnatione Christi. 	579
Doctrinale minus, alias Liber parabolarum. 	579
De arte seu articulis catholice fidei. 	593
Regule theologice. 	617
Liber in Distinctionibus dictionum theologicalium. 	687





Main uolume text




[OPERA OMNIA ALANI DE INSULIS.]





NOTITIA HISTORICO-LITTERARIA IN ALANUM.
(OUDIN, Commentaria de Scriptoribus et scriptis ecclesiasticis, tom. II, col. 1387.---Apprime hic Oudinus Caroli uischii sententiam explodit qui Alanum anno 1294 obiisse, et aliorum qui Doctorem Uniuersalem initio seculi decimi quarti floruisse asserebant; fallitur autem cum Alanum Antissiodorensem episcopum, qui circa annum 1185, et Alanum ab Insulis, qui anno 1203 obiit, unum et eumdem fuisse censet. uide Histoire littéraire de la France 

De communi sententia que duos Alanos ab Insulis statuit, ambos doctissimos uiros atque instituti Cisterciensis, quibus tamen singulis uarias occupationes et tempora omnino diuersa prescribunt, specialem Dissertationem instituit Carolus de uisch, quam editioni sue Operum magistri Alani premisit, que anno 1654 Antwerpie in folio facta est apud Guillelmum Lestenium et Engelbertum Gymnicum. Eamdem habet aliquanto breuiorem in sua Bibliotheca Scriptorum ordinis Cisterciensis, a fol. 12 ad fol. 17 ultime editionis anni 1656, Colonie Agrippine, apud Ioannem Buseum. Ubi duos fuisse Alanos probare contendit, sed cum aliquanta formidine, diuersis omnino temporibus distantes, ac uno fere seculo alterum altero anteriorem, nempe conuerso seu fratre laico episcopum. Denique et aliam doctissimam de argumento eodem Dissertationem instituit Cesar Egassius du Boulay seculo Iu Historie Uniuersitatis Parisiensis, fol. 432 et sequentibus multis, ubi duos quoque fuisse Alanos asserit, quibus diuersum etiam tempus assignat. Ita post ipsum senseram, sed re maturius expensa, omnibusque uel auctorum de hoc argumento scribentium coniecturis uel rationibus expensis, solo ueritatis intuitu impellente, alteram aduersus meipsum sententiam amplecti compellor: tantique ponderis hoc critices punctum mihi uisum est, ut specialem a me dissertationem hanc extorserit. Dicam igitur unum tantum fuisse Alanum, qui totum ferme seculum XII tenuerit, atque ab eius initio ad a. 1203 uixerit, nec ullam ab his omnibus dissertationibus uel ualidam rationem haurire me potuisse, qua Alanos duos statuere cogerer.




DISSERTATIO De unico Alano Ripatorii abbate, Antissiodorensi episcopo, ac tandem monacho ordinis Cisterciensis, apud Cistercium anno 1203 mortuo.



CAP. I. Agitur aduersus epitaphium, quod unicum est Alani duplicis distinguendi fundamentum.


Carolus de uisch in historica Dissertatione De uita et morte Alani Magni de Insulis, Doctoris Uniuersalis, § 5, hec uerbotenus habet: »Chrysostomus Henriquez scribit illum superuixisse septuaginta nouem annis post concilium Lateranense memoratum, attigisse autem annum etatis 116, ac tandem obiisse cum magna opinione sanctitatis; cuius etiam intuitu, eumdem Menologio suo Cisterciensi ascripsit die 30 Ianuarii. Quem etiam inter beatos ordinis nostri recenset Ioannes Cisterciensis in Catalogo sanctorum ac beatorum ordinis Cisterciensis, subiuncto ueteribus Missalibus eiusdem ordinis. Sed et Beatum uocant doctissimus Leo Allatius libro  De apibus urbanis, et reuerendissimus generalis noster modernus et alii passim. Quoad annum obitus, ueritatem nobis astruit antiquum epitaphium lapidi sepulcrali incisum, quod etiam nunc perfecte legitur, hoc tenore:

Alanum breuis hora breui tumulo sepeliuit,
Qui duo, qui septem, qui totum scibile sciuit.
Labentis seculi contemptis rebus, egens fit.
Intus conuersus, gregibus commissus alendis,
 Mille ducenteno, nonageno quoque quarto,
Christo deuotus, mortales exuit artus.
Obiit itaque Alanus anno Domini 1294. Hinc corrige auctores omnes qui scribunt illum floruisse anno 1300. Tumulus eius marmoreus conspicitur Cistercii in claustri parte leua templum ingredientibus, iuxta quem in pariete duo alia appendent epitaphia, que nobis exhibet Gaspar Iongelinus in Purpura sancti Bernardi, prout ex originalibus tabellis ipsemet descripsit an. 1624, dum Cistercii esset, et beati uiri sepulcrum uisitaret.


EPITAPHIUM I.


Ce grand docte Alanus, qui fut tant admirable,
Rend ce lieu de Cisteaux partout plus mémorable.
Car il y fut conuers, berger et seruiteur,
Encor y sert d'exemple de uertus et d'honneur
Donc uous religieux, conuers, et tous passants,
 Imitez ce Docteur, qui cybas est gisant.


EPITAPHIUM II.


Subiacet huic lapidi, toti uenerabilis orbi,
   Alanus Doctor, quem decet almus honor.
Theologis ac philosophis merito sociandus,
   uatibus antiquis nec minor ipse fuit.
Egregie scribens, planxit, docuit, reserauit,
   Naturam, mores, mystica uerba Dei.
Inclyta gesta Iesu cecinit, clarosque triumphos
   Artes depingens, militiamque poli
 Eloquii pictor, morum censor, citharista
   Pieridum, fidei belligerator erat.
Hic mundum fugiens, sub relligionis amictu
   uixit, adhuc manet hic: intumulatus adest.

Nullus, opinor, inficiabitur, quin epitaphium secundum et ultimum recentia satis sint, seculumque decimum sextum oleant; quare illa nobis nichil officiant, nec quidquam de Alani etate, sed opera tantum utcunque composita enuntient. Igitur de solo primo agitur, quod anno 1294 mortem Alani alligat, et hoc unicum distinguendi duos Alanos est fundamentum. At illud etiam esse recens dico, atque innouatum et auctum, sub seculi XuI initium uel medium. Nam antiquum Alani sepulcro insculptum epitaphium tres tantum uersus continebat, qui anno 1501 uix ob uetustatem ac lituram legi  poterant, quos refert seculum Iu Historie Uniuersitatis Parisiensis, fol. 437, in hunc modum:

Alanum breuis hora breui tumulo sepeliuit,
Qui duo, qui septem, totum sibi subdidit orbem,
Scire suum, mores dare, uel retinere nequiuit.
Ita refertur ex Matthei Bonhomme testimonio, qui Commentarium in Parabolas Alani, anno 1501 Lugduni impressum edidit, quibus Compendium uite Alani, et eiusdem in Cistercio epitaphium sic premisit. Ubi tunc tribus tantum uersibus constabat, atque ita lituratum a calcantibus erat, ut legi non posset, nisi quemadmodum Mattheus Bonhomme legerat, cum tamen ita legendum esset:

Alanum breuis hora breui tumulo sepeliuit,
Qui duo, qui septem, qui totum scibile sciuit,
 Scire suum moriens, dare uel retinere nequiuit.
Cum igitur ab anno hoc 1501 lituratum esset nimis epitaphium, illud a fratribus renouatum, atque ad normam ueterum epitaphiorum factum et quatuor uersibus auctum est, qui omnem presenti disceptationi materiam subministrarunt. Addita enim est in quatuor uersibus sequentibus, ac recenter additis falsa chronologia, quod monachis facillimum fuit, qui tempora atque epochas Alani non discusserant.

Labentis secli contemptis rebus, egens fit.
Intus conuersus, gregibus commissus alendis.
Mille ducenteno, nonageno quoque quarto,
Christo deuotus, mortales exuit artus.
Atque hoc totum confirmatur ex allatis supra a  Carolo uischio, ubi quod anno 1501 uix legebatur, atque diuinando nunc uno modo, nunc altero transcriptum fuerat, iam affirmat, quod etiamnum perfecte legitur, hoc tenore, etc.



CAP. II. Epitaphium etiam pro antiquo et primario admissum, non ualere contra testimonia ueterum.

Diximus itaque epitaphium sepulcro Magistri Alani apud Cistercium insculptum, olim tribus tantum uersibus constitisse, post annum uero 1501 septem uersibus lectum fuisse, quod uetustum Mattheus Bonhomme ante suam editionem Parabolarum Alani, cum elogio illius attulit. At longe isto epitaphio potior est, qui antiquior, auctor Chronici Belgici, anno enim 1475 scribere desiit. Ait autem ille Alanum apud Cistercienses anno 1201 obiisse.  »Anno 1202, inquit, apud Cistercium mortuus est magister Alanus de Insulis, doctor ille famosus, scriptor Anticlaudiani, qui in theologia fecit artem quamdam predicandi, et contra Albigenses, ualdenses, Iudeos et Saracenos libellum edidit succinctum, ad Willelmum Montispessulani dominum.« Nihil succinctus expressiusque dici poterat ab scriptore qui tempore et scriptione, quoad antiquitatem epitaphium Cisterciense superat.

Sed demus  tantam quantam Cistercienses monachi optant, epitaphio suo apud Cistercium ad Alani cineres posito uetustatem, illud sane causam illorum parum iuuabit, cum ante annum 1300 factum esse non possit. Agit enim de Alano anno 1294  mortuo, cui uix credibile  est, ab ipso die quo humo contectus est, appositum fuisse istud epitaphium. At auctores isto epitaphio antiquiores annis centum, eiusdem cum Alano temporis, eiusdem ordinis Cisterciensis, omnes in suis notis acceptissimi et obseruationibus, et contra quos nemo excipere queat, ante istud epitaphium annis ad minus sexaginta uiuentes, asserunt mortuum esse Alanum anno 1203. Falsum ergo Alanoque tarde suppositum, mendax istud epitaphium, lectumne unquam, aut uisum anterioribus Ecclesie seculis, ut historici uel chronologi de rebus centum annis antequam contingerent, magico spiritu uel prophetico scripserint? Hoc argumenti genus ita demonstratiuum, ut ab omnibus etiam acutissimis criticis infirmari nullatenus possit. Horum  scriptorum primus est Otho de Sancto Blasio, abbas in Hercinia Silua, cetaneus auctori, qui anno nempe 1190 florebat, quique Appendicem scripsit ad libros uIII Chronicorum Ottonis Frisingencis, incipiens ab anno 1146, quo iste scribere desiit, usque ad annum 1210. Ille autem expressissime meminit Alani et Anticlaudiani, illum insuper constituens synchronum atque socium duobus doctissimis seculi XII theologis: »His temporibus Petrus Cantor Parisiensis et Alanus et Prepositiuus magistri claruerunt. Horum prior librum Distinctionum, librum Psalmorum, Euangeliumque unum ex quatuor per continuas glossas subtiliter compilauit, et preter hoc alia multa. Alter uero multa conscribens exposuit,  inter alios librum qui intitulatur Anticlaudianus, et Regulas celestis uite, et contra hereticos, et librum De uitiis et uirtutibus et De arte predicandi, librumque Sermonum suorum, et multa alia sana et catholica conscripsit.« Florebat igitur annis centum ante allegatum epitaphium, qui recte ponitur medius inter Petrum Cantorem et Prepositiuum cancellarium Parisiensem, ambos anno 1190 florentes et uiuos: quorum primus anno 1190 mortuus est, alter circa annum 1210, ut habet Cesarius in suis Dialogorum libris, et alii. Alanus autem anno 1203 inter utrumque mortuus, recte medius ab Othone de Sancto Blasio componitur. Alter testis Albericus, monachus Trium Fontium ordinis Cisterciensis, auctor ut admittit Carolus uischius  in Bibliotheca Scriptorum ordinis Cisterciensis, fol. 15, in Alano, antiquus et grauis, qui in Chronico suo diserte scribit Alanum hunc obiisse anno 1203, his uerbis: »Apud Cistercium mortuus est hoc anno magister Alanus de Insulis, doctor famosus, et scriptor ille Anticlaudiani, qui in theologia fecit artem quamdam predicandi: et contra Albigenses, Waldenses, Iudeos et Saracenos, libellum edidit succinctum, ad Guillelmum Montispessulani dominum, et alia quedam ipsius habentur opuscula.« Hucusque Albericus qui Chronicon suum usque ad annum 1241 produxit. At quomodo qui anno 1241 scribebat, poterat per anticipationem scribere Alanum anno 1203 esse mortuum, si anno demum 1294 mortuus est? Soluant  nodos istos qui ista defendunt. Unde recte ad hanc auctoritatem Carolus uischius fol. 16 Bibliothece Scriptorum ordinis Cisterciensis ita loquitur: »Hinc sequitur, uel erroneum esse epitaphium sepulcrale Alani, grauiterque errare Trithemium aliosque omnes doctores eidem consentientes, uel certe uitiatum Alberici Chronicon, et Commentaria in Merlinum memorata, alterius esse auctoris. Id quod etiam tanquam probabilius secuti fuimus in Relatione Historica, quam Operibus Alani nuper impressis prefiximus, eidem cetera omnia conformiter applicantes. Quanquam etiam in alia sententia dici posset, concilium cui Alanus legitur interfuisse Rome  fuisse Lateranense III, anno 1180 sub Alexandro III celebratum.  De hac difficultate scripsi Cistercium, et ad alios diuersos uiros doctos, sed resolutionem habere nequiui; quare donec certius aliquid habuero, epitaphio credendum censui.« Hec uischius uerbotenus in editione ultima sue Bibliothece Scriptorum ordinis Cisterciensis, post Dissertationem a se factam De Alanis ad Opera magistri Alani a se edita: quibus innuit quantum dubitaret de Cisterciensi epitaphio, ac consequenter de Alani morte per illud ad annum 1294 dilata. Addatur tandem et tertius contra istam epitaphii assertionem testis idoneus et maximi meriti, quem Cesar Egassius du Boulay seculo Iu Historie Uniuersitatis Parisiensis, fol. 434, refert in Dissertatione  singulari quam De Alano Insulensi scripsit, cum propriis Egassii uerbis.

»Accedit Henricus Gandauensis, doctor Parisiensis et Sorbonice domus, ut aiunt, alumnus, qui ante annum 1270 studebat Parisiis, et obiit Tornaci, anno 1293. Alanum istum nostrum reponit in serie uirorum illustrium qui hoc seculo floruerunt, ab anno scilicet 1110 ad annum 1200, et de eo sic scribit in libro De scriptoribus ecclesiasticis, cap. 21: Alanus, Insulis oriundus, liberalium artium peritus, Parisius Ecclesiastice schole prefuit, et ingenii sui monumenta relinquens, scripsit Summam ad predicationis officium utilem, et quia metro multum claruit, scripsit metrice Peticen, excogitata materia de uiro optimo et in omnibus  perfectissimo, quem librum uocauit, Anticlaudianum etc.« Quid contra horum uirorum auctoritatem afferri possit non uideo. Quo pacto enim uterque  meminisse potuerunt Alani et Anticlaudiani, si utroque posterior centum annis Alanus fuit? Quis credat Henricum Gandauensem repositurum eum fuisse inter uiros seculi XII illustres Alanum, si suo tempore florentem in scholis Parisiensibus alumnum uidisset? Hinc patet autem quam parum firmi in sententia sua fuerint qui Alanos duos admiserunt, anno 1182 alterum, alterum anno 1294 mortuum; illi etiam qui singulares de hoc argumento Dissertationes scripserunt, ut Cesar Egassius Bulleus et  Carolus uischius, de quibus supra.

Pergit idem Bulleus: »Unde Gaspar Barthius in notis ad Guillelmum Britonem, ad uersum 546, Ericio similis, etc. diserte agnoscit Alanum in auctores huius seculi duodecimi; sic enim ille: Compendio quedam scripta illius adieci, preter propter tempora Britonis nostri, ab Alano lib. uI Commentariorum in Prophetiam Merlini. Dixi euo hoc auctorem illum scripsisse, cui qui contradicunt, errant: cum sub annum 1194 expressim eumdem collocet Otho de Sancto Blasio, additione ad Frisingensem cap. 40, etiam Anticlaudianum eius commemorans. Opera autem uiri que editione digna sunt mirum cur hactenus lateant, cum multo minoris  frugis clathros perrumpant. Non sunt autem tantum ea que a Catalogorum scriptoribus memorantur, sed ipsemet uidi ingentem Commentarium de ratione metrorum et syllaborum in bibliotheca Basiliensi, cum testimoniis auctorum ascriptis, cuius nullum meminisse nomenclatorem memini. Et ad uersum 52 libro uII: Latere plano, etc. In cesumra negligit syllabam, ut singulis paginis, sic sepe alii: et in Anticlaudiano opere circa eadem hec tempora scripto, Alanus Insularius, uniuersalis Doctor dictus, quem apud Cistercium anno 1202 mortuum adnotat auctor Chronici, quod Magnum Belgicum indigitant. Sufficiunt ista cum in ore duorum uel trium testium stet omne uerbum.«



CAP. III. Multa alia in gratiam Alani ab auctoribus nuperis conficta, que nullo ueritatis aut uerisimilitudinis fundamento nituntur.


Carolus uischius in Relatione historica de uita Alani Magni, habet tres paragraphos in quibus multa stupenda et prodigiosa refert, queis Alanum commendet, que firmius ab ipso probari optassem. Ac paragraphus secundus inscribitur: Qua occasione magister Alanus, relicta Parisiensi Uniuersitate, habitum conuersorum in Cistercio assumpserit. Narrat ibidem miraculum, sed cuius nullum testem alium profert quam Ioannem Buzelinum, Iesuitam, in Gotto-Flandria sua, tomo II, lib. uII, ad annum 1294. uult hanc eamdem historiam sed simplici omnino stylo descriptam, penes se habuisse in proemio cuiusdam Commentarii  in Parabolas Alani, a centum et quinquaginta annis, Lugduni typis editam, ad initium codicis anno scilicet 1501, sine nomine auctoris, sed quem iam constat fuisse Mattheum Bonhomme. Recte tamen et prudenter primam huius operis omisit impressionem uischius insulsam atque barbaram, ut purissima Ioannis Buzelini Latinitas magis credibilem minusque ridiculam fabulam redderet. Non ita tamen scrupulosus fuit Cesar Egassius Bulleus, qui seculo Iu Historie Uniuersitatis Parisiensis, fol. 436, has historias propriis primi inuentoris uerbis adducit. Qui igitur has fabulas credibiles fore ex compta Ioannis Buzelini Latinitate opinatus est uischius, has absurdas et fide et uerbis ex relatu Matthei Bonihominis, monachi Cisterciensis,  audiat, qui Commentarium in Parabolas Alani anno 1501 Lugduni impressum edidit, in cuius fronte Que causse fuerint Alani ad Cistercienses conuersi, his uerbis commemorat.

»Auctor huius libri uocabatur Alanus, de quo legitur quod cum quadam die studeret Parisius, sciens septem artes liberales, necnon leges atque decreta suam scientiam proposuit exponere, et in aliquem fructum redigere seu explicare. Et cum in crastinum de tota Trinitate predicare uellet, et scientiam et notitiam ueram de illa curtis audientibus exhibere, ipso pergente ad spatium prope ripariam quamdam, cogitans qualiter onus propositum complere posset, quemdam puerum reperit, qui tenens unum cochlear in manu, fecerat  unam paruam foueam, modicum procul ab aqua. Et hauriens aquam cum suo cochleari, portabat ad foueam quam fecerat; et instanter sicut puer apposuerat aquam in fouea, aqua in terram intrabat, quia locus erat arenosus. Quod uidens Alanus, dixit puero: O puer, quid hic agis? Et puer respondens dixit: Totam istam ripariam in foueam meam ponere proposui, nec cessabo quousque propositum meum impleuero. Cui Alanus: Quando putas fecisse? Opus tuum licet sit puerile, tamen est impossibile. Cui puer: Hoc citius fecero quam tu propositum tuum adimpleueris. Et Alanus respondens dixit: Quid enim proposui facere? Et puer dixit: Tu proposuisti cras declarare totam Trinitatem, per  tuam scientiam in predicatione, quod est magis impossibile tibi. Quod audiens Alanus, multum territus, reuersus domum, et dicta pueri in se memorans, multumque dolens et tristis, suam presumptionem siue arrogantiam recognouit. Adueniente uero die crastina et hora predicationis, ubi multitudo magna populi fuerat congregata, Alanus ascendens cathedram dixit loco thematis: Sufficiat uobis uidisse Alanum. uerecundia suffusus, pergere nolens Parisius, transiuit in Burgundiam et in quadam abbatia, Cistercium nomine, pastor ouium fuit, et deinde conuersus fuit ipsius abbatie,  ad modum laici. Hec est ratio et causa conuersionis.

Continuo autem idem Bonushomo seu Bonhomius commentator narrat quomodo Romam profectus fuerit, hereticos confuderit, et pro Alano tandem recognitus fuerit. »Accedit quod Rome quidam heretici aduenerant, qui per sua argumenta falsasque syllogizationes totam fidem catholicam subuertebant. Quapropter papa mandauit omnes prelatos, abbates, doctores et clericos totius Christianitatis Romam uenire, quatenus dictos hereticos confunderent. Quod abbas, magister Alani, audiens, Alano relicto in abbatia, uoluit Romam pergere. Tum Alanus, qui iam sensum recuperauerat, dixit magistro suo: O domine, me tedet  hic stare, et diu est quod abbatiam non exiui: quapropter humiliter deprecor ut uobiscum pergam Romam, et bene seruiam uobis, optimeque pensabo de equis. Tunc abbas, pergens Romam, duxit secum Alanum. Adueniente autem die disputationis, abbas uoluit intrare locum disputationis, cum quo Alanus uoluit intrare. Cui abbas dixit: uade ad hospitium et pensa de equis, quia locum istum non posses intrare, propter custodes et clientes hic existentes, qui non sinunt intrare nisi prelatos et magnos clericos, et posses uerberari. Cui Alanus dixit: uolo uerberari ut intrem; et supponens se chlamidi seu cappe sui magistri, intrauit dictum locum, et ipse sedens ad pedes sui magistri, audiuit  disputationem. Heretici uero proponentes questiones, Christianos superauerunt et uicerunt. Quod uidens Alanus, exiuit latebras, dicens magistro suo: Iube, Domine, benedicere; et abbas stupefactus dixit Alano: Sile, miser, quid uis facere? Tunc Alanus intrauit dicens ut prius: Iube, Domine, benedicere, usque ad tertiam uicem; quod uidens papa permisit eum arguere. Et Alanus recitans questiones per dictos hereticos motas, arguit et confudit illos. Quod uidens hereticus dixit confusus: Tu es diabolus aut Alanus. Cui Alanus respondit: Non sum diabolus, sed Alanus. Tunc abbas magister suus uoluit sibi suam dignitatem donare, quam Alanus suscipere noluit; sed per papam et abbatem fuit sibi concessum ut duos clericos  haberet in dicta abbatia, qui clerici libros, quos ipse dictaret, sub se scriberent. Ubi plures libros fecit, inter quos fecit istum qui incipit: A Phebo Phebe, etc. Alano autem mortuo, fuit sepultus in dicta abbatia, super cuius tumulo scribuntur isti uersus:

Alanum breuis hora breui tumulo sepeliuit,
Qui duo, qui septem, totum sibi subdidit orbem,
Scire suum, mores dare uel retinere nequiuit  .



CAP. Iu. Alie sententie de uita et morte Alani insulensis expenduntur.

Cum non concordent historici, deque tempore quo  uixit aut mortuus est Alanus quam maxime uariauerint, alias duas preterea opiniones referre hic non pigebit, ad omnimodam presentis rei discursionem. Tertia igitur fuit sententia Ioannis Trithemii, qui in libro De scriptoribus ecclesiasticis ait eum Alanum floruisse sub Alberto imperatore, anno 1300. Secuti sunt Trithemium plurimi, Conradus Gesnerus in Bibliotheca Uniuersali, Lilius Giraldus Dialogo u, de petis, ubi de Anticlaudiano his uerbis: »Est Anticlaudianus contra Claudiani Rufinum liber ab Alano compositus, qui ob multiiugam quam in eo admirabantur Germani disciplinarum cognitionem, UNIuERSALIS DOCTOR est cognominatus. Scripsit hic et De planctu nature, et eruditionem quidem pre se fert ubique, sed stylum habet inconditum,  et inquinate loquitur. Fuit hic Germanus ex Insulis, prefuitque aliquandiu Lutetie, per tempora Adulphi, et mox Alberti imperatorum, anno circiter 1300. uidetur hic auctor nichil unquam legisse de Alano nostro, quem dicit habere stylum inconditum et inquinate loqui, cum certum sit paucos fuisse eo prestantiores, non modo temporibus iis quibus uixit, sed etiam consecutis.« Hec Egassius Bulleus. Antonius Posseuinus, Iesuita, ex eodem fonte Trithemiano hauriens ueritatem non ultra scrutatus aut sciscitatus, ait scripsisse »Alanum in Iu libros Sententiarum M. Petri Lombardi, Oculum sacre Scripture, de doctrina, etc.; et tandem uixisse sub Alberto imperatore, circa annum 1300.« Ioannes Gerardus uossius idem sentit libro De petis  Latinis: »Anno, inquit, 1300, sub Alberto Cesare fuit Alanus de Insulis, Teutonicus, conscriptor operis contra Claudiani Rufinum, unde Anticlaudianus uocatur. Hic est ille qui uocatur DOCTOR UNIuERSALIS.« Idem fere scripsit omnis recentiorum auctorum turba. uerum hanc sententiam unica hac coniectura seu ratione obtundere possum, quod  magister Willelmus Brito, qui sub Philippo Augusto floruit et scripsit, Gualteri et Aegidii insignium petarum meminerit, nullam uero usquam de Alano mentionem faciat, quem certe non preteriisset, si tunc inter petas celeberrimus et excellentissimus habitus fuisset.

Contra alii Alanum Insulanum seculo XII floruisse  et uixisse contendunt, sed quis ille fuerit, quodque uite genus amplexus fuerit, non consentiunt. Nonnulli eum fuisse Monachum Clarauallensem scribunt, deinde abbatem Ripatorii, Gallice de Lariuour, in agro Trecensi, tum Antissiodorensem episcopum, postremo ad Claramuallem rediisse, ibique extremos uite dies egisse anno 1182. Cuius sententie est Aubertus Mireus in scholiis ad Henricum Gandauensem in libro De scriptoribus ecclesiasticis, cap. 21: »Alanus, inquit, Insulensis, Galloflander ob  multiplicem doctrinam nuncupatus DOCTOR UNIuERSALIS, ex theologo Parisiensi monachus Clarauallensis, anno 1139 constitutus est a sancto Bernardo primus abbas Ripatorii, in diecesi Trecensi. Exinde ob pietatem atque eruditionem, anno 1151, creatus est episcopus Antissiodorensis, sed ueteris solitudinis desiderio tactus, anno 1167, permittente Alexandro Romano pontifice, ad Claramuallem rediit, ut Robertus chronographus Antissiodorensis narrat, et ibidem sub annum 1182 obiit; sepultus in eodem monasterio, iuxta Goffridum episcopum Lingonensem.« Camuzatus in notis marginalibus ad Chronicon Roberti Antissiodorensis dicit hodieque in Ripatorio asseruari testamentum Alani scriptum anno 1182. Idem aiunt fratres  Sammarthani in Gallia christiana, idemque Historia Cisterciensis. Camuzatus quidem hec habet, ad marginem Chronici Antissiodorensis: »Ripatorium  cenobium est ordinis Cisterciensis, duabus leucis ab urbe Tricassina distans, in quo hodieque asseruatur testamentum Alani scriptum anno 1182. Cuius etiam sepulcrale monumentum adhuc uisitur in ecclesia Clarauallensis monasterii, ubi perperam in tabula iuxta tumulum appensa, est notatum ipsum obiisse anno 1181.« Porro, quantum ad scriptores qui uolunt Alanum anno 1300 sub Alberto imperatore floruisse, omnes recentes sunt; quorum primus est Trithemius: unde fidem non merentur, quippe qui facile potuerunt falli, contra ueterum fidem, qui Alanum hunc floruisse  seculo XII statuunt, ut supra diximus. Fatemur autem cum ultimis Alanum, Doctorem Uniuersalem dictum, seculo XII floruisse, imo et esse eumdem cum episcopo Antissiodorensi, qui anno 1167, ut scribit Robertus Antissiodorensis in Chronico, Claramuallem, resignato episcopatu, rediit. Sed negamus mortuum esse anno 1181, ut scribit tabula appensa conficto eius tumulo apud Claramuallem, uolumusque superuixisse usque ad annum 1203, quo ueteres scriptores, omni fide maiores, Alanum mortuum tradunt. Imo tabella ista appensa iactato Alani tumulo noua est, ut ex compositione illius constat, quam refert Camuzatus in Miscellaneis historicis, ac post ipsum seculum Iu Historie Uniuersitatis  Parisiensis in Catalogo illustrium Academicorum, fol. 719. Ibi autem nec syllaba quidem una que notet Alanum anno 1181 mortuum, sed tantum legitur: Obiit pridie Idus Octobris. De testamento Alani, anno 1182 scripto, et apud Ripatorium asseruato, quin illud suppositum instrumentum sit, nullus dubito. Quid enim iuris monacho humili, qui amplissimum episcopatum ut pauperrimus uiueret abiecerat, ad faciendum testamentum? Preterea cur condidit testamentum apud Ripatorium,  qui pauper uel Cistercii uel Clareuallis monachus fuit? Denique ex quo quis testamentum condidit, non confestim moritur, potuitque Alanus, pauper monachus factus, anno 1182 infirmitate aliqua apud Ripatorium pressus, testamentum condidisse, unde postea conualescens, annos uite usque ad annum 1203, quo ab antiquis mortuus dicitur, protraxerit. In his omnibus contradictorium nichil, imo omnia consonant, si senem Alanum statuamus, uti omnes censent.



CAP. u. Insigniores uite Alani Insulensis epoche enuntiantur

Natus itaque Alanus, anno circiter seculi duodecimi XIu, Insulis, urbe primaria Flandrie Gallicane.  Ac primum ipsemet Alanus disertis uerbis se in Flandria apud Insulas natum declarat; sic enim ille lib. u Commentariorum in Prophetias Ambrosii Merlini, fol. 198 editionis recentioris Antwerpiensis: »uidi et ego in Flandria, cum puerulus adhuc essem, apud Insulam unde natus fui, feminam quamdam maleficam, que in maleficio suo comprehensa, etc. Tempus illud fuit quo comes Theodoricus ab Insulanis hominibus, Gandensibus quoque atque Brugensibus aduocatus erat e terra sua in Flandriam, tanquam legitimus Flandrie heres,« etc. At Theodoricus ille, cognomento de Alsatia, Theodorici Strenui, Lotharingie Mosellane ducis, filius, accersitus et electus est comes Flandrie anno 1128, ut in Annalibus Flandrensibus legitur, quo  tempore Alanus adhuc erat puerulus. uox tamen illa in rigore accipienda non est pro infante octenni uel decenni, sed per comparationem ad senilem etatem, in qua Alanus hunc Commentarium scripsit. In prouecta enim etate scribens in Prophetias Ambrosii Merlini, potuit appellare se puerulum tempore illo quo Theodoricus Alsatus ad comitatus Flandrie regimen appellatus est, dum annos circiter quatuordecim uel sexdecim attingeret, anno 1114 uel circiter natus.

Anno circiter isto 1128 factus apud Claramuallem sub disciplina diui Bernardi monachus, qui multos electioris presertim ingenii et litterature Flandros adolescentes ad se traxit, a quibus eximie adiutus  est in fundatione plurimarum abbatiarum sui ordinis. Huic autem Alano recte tribuuntur Commentaria hec in Prophetias Merlini Angli, sub cuius etiam nomine impressa fuerunt Francofurti anno 1608, typis Ioannis Spiessii, in-8o, sub hoc titulo: Prophetia Ambrosii Merlini, etc., una cum septem libris explanationum in eamdem Prophetiam, excellentissimi sui temporis oratoris, polyhistoris et theologi, Alani de Insulis, Germani, Doctoris uniuersalis et Academie Parisiensis ante annos trecentos rectoris amplissimi. Nam in his Commentariis, Alanus de se ipso loquens, se fuisse alicuius ordinis alumnum fatetur, ex lib. II, fol. 61, ubi dicit: Abbas quidam de ordine, uir litteratus, etc. Deinde expresse dicit fol. 198 se oriundum fuisse Insulis in Flandria, his uerbis: uidi  et ego in Flandria cum puerulus adhuc essem, etc., ut supra retulimus.

Anno 1139 uel 1140 Ripatorium in agro uel diecesi Tricassina ordinis Cisterciensis, ab Hattone episcopo fundatur die 9 Aprilis, temporibus diui Bernardi Clareuallis abbatis, qui illic Alanum in primum abbatem, annos circiter 30 natum, constituit. Hec constant ex tomo Iu Gallie christiane fratrum Sammarthanorum, fol. 790, uerbo, Ripatorium; ex Chronologia Abbatiarum ordinis Cisterciensis, quam ad calcem sue Bibliothece Scriptorum Cirterciensis ordinis adiecit Carolus de uisch, prior Dunensis; atque ex Bibliotheca eadem, uerbo, Alanus Antissiodorensis episcopus, fol. 12.

Anno 1151 Alanus ex abbate Ripatorii episcopus  Antissiodorensis instituitur, nam ita scribit Robertus, Sancti Mariani Antissiodorensis chronographus, qui eumdem Alanum uidere potuit: »Anno 1151 obiit Hugo Antissiodorensis episcopus, uir moribus et scientia clarus, cui successit Alanus Ripatorii primus abbas.« Quisquis autem plenius nosse uoluerit preclara omnia que in episcopatu gessit, legat Galliam Christianam Sammarthanorum fratrum tomo II, pag. 276, uerbo Antissiodorenses Episcopi, ubi prolixe satis describuntur.

Anno 1167, uti scribit Robertus chronographus citatus ad dictum annum, »Alanus episcopus dimisit episcopatum suum, cui successit Willielmus, Antissiodorensis Ecclesie thesaurarius et Senonensis archidiaconus, frater autem Hugonis, eiusdem  Ecclesie archipresulis.«

Anno 1180 Alanus, qui apud Claramuallem reuersus, cum Petro Clareuallis abbate Romam ad Lateranense concilium III proficiscitur, non eo insolenti modo atque absurdissimo quo supra dictum est, ut pensaret de equis abbatis Clareuallis, quemadmodum insulse scribit Mattheus Bonihominis; sed cum esset magni nominis theologus, mire uirtutis monachus, qui quantum in ascetica uita posset, insignem Antissiodori episcopatum eiurando, ut simplex monachus uiueret, ostenderat. Hunc igitur clarissimum uirum sibi in socium itineris Petrus abbas Clarauallensis adiunxit, cuius secietate non modicum apud uenerandos huius concilii  Patres ac theologos splendorem ac famam habuit. Illic, ut probabile sat est, a summo Ecclesie pontifice Alexandro III scribendi contra ualdenses aliosque temporum istorum hereticos mandatum habuit. Alanus autem circa idem tempus compendio scripsisse uidetur uitam S. Bernardi Clareuallensis abbatis, post celeberrimos tres aut quatuor scriptores, Guillelmum abbatem S. Theodorici, Arnaldum abbatem Boneuallis, et Gaufridum Clareuallis abbatem Iu, omnes scriptis plurimis insignes uiros. Factum opus istud abbatique Petro Clareuallis dicatum, quem abbatiam hanc ab anno 1179 ad 1186 tenuisse constat. Igitur opusculum istud intra hoc tempus ab Alano compositum.

Ex concilio Lateranensi, ubi contra Waldenses  et Albigenses aliosque hereticos actum fuit, reuersus, scripsit Summam libris Iu contra Waldenses, Albigenses, Iudeos et paganos, quam male super Iu libros Sententiarum opus quadripartitum appellat Thomas Waldensis tomo II Doctrinalis fidei, cap. penultimo. Latuit dudum opus istud in tenebris, sed tandem e bibliotheca Papirii Massonii primum in lucem prodiit Parisiis anno 1612, ac tandem in editione Operum omnium Alani anno 1654. Cum autem esset mutile productum, Carolus uischius ex fide ms. codicis bibliothece Cisterciensis, ultimos duos libros contra Paganos et Mahumetanos edidit, ad calcem sue Bibliothece Scriptorum ordinis Cisterciensis, ultime editionis anni 1656, Colonie Agrippine, apud Ioannem Buseum bibliopolam.  In huius prologo sic Alanus habet: »Amantissimo domino suo Willelmo, Dei gratia Montispessulani principi, quem non solum generosi generis titulus insignit, uerum etiam generosior mentis generositas preinsignit, magister Alanus in omnibus et per omnia suus, opus suum. Cum inter uniuersos mundi principes te uideam specialiter indutum armis fidei christiane, nec nauiculam Petri inter tot tumultuantes huius seculi procellas deserere, hoc de fide catholica scriptum tue discretioni deuoueo consummatum.« Guillelmus autem ille Montispessulani dominus, cognominatus Sibylla a matre sua Sibylla, aduersatus est comiti Tolosano, et anno 1158 cum Anglis Tolosam obsedit. Alexandrum  III anno 1162 excepit, et anno 1174 Mathildem, Emmanuelis Constantinopolitani imperatoris filiam, duxit uxorem. Assertor fuit catholice fidei contra Albigenses hereticos, ut legitur in Historia Auxitana, mortuus anno 1202, eodem quo Alanus mortuus dicitur. Illi ergo Guillelmo Alanus opus suum contra Waldenses dedicauit, de quibus loquitur libro II his uerbis: »Quomodo litteras nouerunt Waldenses, qui non didicerunt? uidemus enim sanctiores eis non predicare, qui etiam intellectum habent sacre Scripture, ut multos Cistercienses, qui missi non sunt.« Et alibi meminit concilii Lateranensis III in quo illi damnati sunt. »Isti, inquit, Waldenses qui sub pena excommunicationis et contra preceptum domini pape, imo contra  totam Ecclesiam predicant, quibus iniunctum est a domino papa non predicare, sententie excommunicationis subiacent. In concilio enim Lateranensi in eos sententia excommunicationis lata est, unde eis etiam communicandum non est, cum sententia apostolica ab Ecclesia precisi sint.« Hinc patet Alanum libellos suos contra Waldenses post concilii Lateranensis III celebrationem, anno circiter 1183 uel 1184, ex mandato Romani Pontificis edidisse. Neque uero est quod quis dicat Waldenses diu regnasse, atque ita Alanum licet hoc seculo XII non uixerit, contra eos tamen scribere potuisse: in prologo enim ait nouos hereticos suo tempore fuisse exortos, Nostris uero temporibus, inquit, noui heretici. At tempore Alberti imperatoris,  anno nempe 1300, Waldenses iam sepulti obliuione erant, et Paterini, et alii heretici, quos in suis libris Alanus confutat. Omnia igitur cum temporibus Alani et scriptis plane consentire uidentur. Nam hocce seculo orti Waldenses et Albigenses, habitum contra eos Lateranense III concilium, in quo damnati sunt, ut supra diximus. Contra quos Alanum scripsisse testis est Otho de Sancto Blasio, auctor cetaneus. Ex hoc itaque scripto contra Waldenses, quod post concilium Lateranense scripsit, atque ex Alexandri pape III mandato, nata uidetur in ordine Cisterciensi de Alano fabula quod in hoc concilio hereticos confuderit. Ex hoc opere contexta ampla illa tunica Cisterciensis uel Clareuallensis abbatis, que Alanum conuersum contexit,  ac subito in eo concilio disputaturum erumpere in publicum facit. Hoc eodem tempore, uel aliquanto post, Alanus suos septem libros Commentariorum in Prophetiam Ambrosii Merlini scripsisse creditur, quos ualde senex ex allegatis supra composuisse uidetur.

Anno denique 1203, ex auctoritatibus superius allatis, mortuus est apud Cistercium, etatis sue iuxta supputationem allatam anno 93, uel circiter, posito nempe quod circa annum 1114 natus sit.



CAP. uI.---Examinantur Opera Alani Insulensis, tam impressa quam manuscripta.

Alani autem Magni Opera, quotquot inueniri potuerunt, edita in folio Antwerpie anno 1654, apud Guillelmum Lestenium et Engelbertum Gimnicum,  opera et studio domini Caroli de uisch, prioris Beate Marie de Dunis, ordinis Cisterciensis, in Flandria, sub hoc titulo: Alani Magni de Insulis, sacre Theologie Doctoris cognomento Uniuersalis, ex glorioso schole ecclesiastice Parisiensis, moderatore, humilis Cisterciensis conuersi, Opera moralia, parenetica et polemica, que reperiri potuerunt. Sunt autem:

Commentarius in Cantica canticorum ad laudem beatissime uirginis Deipare, impressus olim Parisiis, anno 1540.

Summa de arte predicandi, nunc primum in lucem producta ex duobus mss. bibliothece Dunensis, que bis et ter ms. exstat in bibliotheca  Canonicorum Regularium Sancti uictoris Parisiensis, bis quoque in bibliotheca Cluniacensi, litteris AA. et HH.; Cantabrigie in bibliotheca publica, cod. 128, et Pembrochiana cod. 81.

Undecim Sermones integri de diuersis materiis, antea nondum editi.

Dictorum memorabilium seu Sententiarum Magistri Alani liber, ex ms. codice bibliothece de Dunis.

De sex alis Cherubim Tractatus, ex ms. codice Sancti uedasti Atrebatensis, quem Franciscani sancto Bonauenture perperam attribuunt, cuius inter opuscula impressus est.

Penitentiale seu Liber penitentialis, ex mss. in lucem productus, pag. 181. Impressus ex duobus  mss., uno bibliothece Dunensis ordinis Cisterciensis, altero bibliothece S. Gisleni in Hannonia. Habetur idem ms. in tribus codicibus bibliothece S. uictoris Parisiensis sub nomine Alani, qui notantur MMM. 18. B. 8, et PP. 14, fol. 144; itemque in bibliotheca Sancti Germani de Pratis, cod. 557, optime note, sed sub Petri Cantoris nomine, contra impressorum et mss. uictorinorum auctoritatem. Sed aliud Penitentiale Alani, de quo loquitur Carolus uischius in Bibliotheca Scriptorum ordinis Cisterciensis, quem ait continere Libros quatuor ad Henricum Bituricensem archiepiscopum, quod exstat ms. in bibliotheca Maioris Monasterii Turonensis in 4, littera A. 2.

 Opus quadripartitum de fide catholica, contra ualdenses, Albigenses et alios huius temporis hereticos, cuius duo priores libri hic anno 1654 impressi, alii duo posteriores ad finem Bibliothece Scriptorum ordinis Cisterciensis, fol. 410, secunde editionis, apud Ioannem Buseum, anno 1656, Colonie Agrippine, editi ex ms. bibliothece Cistercii. Hoc ipsum opus est quod male Ioannes Trithemius appellat in Iu libros Sententiarum, quia hec Summa quatuor libris distincta est, sed neutiquam Commentarius in Iu libros Magistri Sententiarum est. Idem ms. in codice Regie Galliarum bibliothece 5513, fol. 352, inscriptum: Summa Alani quadripartita contra hereticos Waldenses,  Iudeos et paganos, cuius prologus ad Guillelmum Montispessulani principem incipit: Cum inter uniuersos, etc., ubi codex scriptus dicitur per Herueum Conseel pro domino Bernardo archiepiscopo Tolosano, anno 1456; et apud Cluniacum Littera Q. 2, et claramuallem, in suis bibliothecis. Idem ms. Oxonii in bibliotheca Mertoniana, cod. 230.

Liber de planctu nature, de quo loquuntur Henricus Gandauensis in libro De scriptoribus ecclesiasticis, cap. 21, qui anno 1293 obiit; Robertus Holcot, S. theologie celeberrimus doctor, ordinis Fratrum Predicatorum, in caput I libri Sapientie, lectione 118, littera A, qui anno 1349 floruit, teste Bellarmino in libro De scriptoribus ecclesiasticis;  ms. quoque Oxonii in bibliotheca Balliolana, cod. 120.

Anticlaudianus siue De officio uiri in omnibus uirtutibus perfecti, libri IX, singulari festiuitate, lepore et elegantia conscripti, ex duobus mss. codicibus collegii Louaniensis, Societatis Iesu, et tertio bibliothece sancti Bertini Audomarensis, ordinis diui Benedicti; ex 4 et 5, apud Balthasarem Moretum, clarissimum Antwerpie typographum. Habetur etiam ms. in bibliotheca Galliarum regis, num. 5640, atque Oxonii in bibl. Balliolana, codd. 120 et 122.

Rythmi duo elegantes, unus De Incarnatione  Christi, alius De fluxa et caduca natura hominis.

Doctrinale minus, seu Liber Parabolarum magistri Alani de Insulis, ex multis editionibus precedentibus, anno 1492, Dauentrie, anno 1501 Lugduni cum eruditis Commentariis Latinis Matthei Bonihominis; anno 1516 Lipsie, et aliis in locis. Hec omnia impressa sunt anno 1654 et 1656 ab Carolo uischio, Dunarum priore, Ordinis Cisterciensis. Nunc omisso Penitentiali, de quo iam supra egimus, de manuscriptis adhuc nondum impressis agendum restat.

Attribuit Alano Carolus uischius in sua Bibliotheca Scriptorum ordinis Cisterciensis, fol. 12, super Iu libros Sententiarum opus quadripartitum,  ut illud indigitat Thomas Waldensis tomo II, cap. penultimo, quod ms. exstare apud Fratres Predicatores Parisiis ait. uerum male Waldensem, Trithemius intellexit, et hoc opus nichil est aliud quam Summa quadripartita contra Hereticos, etc.

Scripsit etiam seu in compendium redegit uitam sancti Bernardi abbatis  , quam ex ms. codice bibliothece Sancti uictoris Parisiensis edidit dominus Ioannes Mabillon in Preludiis ad Opera sancti Bernardi, editionis Parisiensis anni 1667, apud Fredericum Leonardum, uia Iacobea, sub Scuto ueneto. Exstat etiam ms. in bibliotheca S. uedasti Atrebatensis, ordinis diui Benedicti, et  uallislucensis, ordinis Cisterciensis. De hac uita agens Manriquez tomo II Annalium ordinis Cisterciensis, ad annum 1153, asserit eam exstare impressam in antiquissimis exemplaribus Operum diui Bernardi.

Scripsit etiam Summam Quot modis appellatam, sic enim in ms. codice et ab auctore uocitata est, que secundum ordinem alphabeticum procedit, hoc ordine deducens Quot modis unaqueque res bonam uel malam in partem in Scripturis sacris accepta fuerit, opus concionatoribus idoneum. Habetur ms. in paruo 4o, in bibliotheca Regalis Montis, ordinis Cisterciensis, dedicata Hermengaldo Dei gratia Sancti Aegidii abbati, cuius hoc  initium: Reuerendissimo Patri ac Domino Hermengaldo Dei gratia Sancti Aegidii abbati, Alanus dictus Magister, sic in presenti multiplici insigniri gratia, ut in futuro premietur in gloria. Cum diuersis olim, etc. Item alius prologus, Quoniam iuxta apostolice auctoritatis preconium, qui uirtutis nominum sunt ignari, etc. Incipit per uocem: Anima proprie Spiritus rationalis qui cum corpore uenit in constitutionem hominis, etc. Habetur etiam in Regia Galliarum bibliotheca, cod. 5513, illic inscripta: Magistri Alani Tractatus de diuersis uocabulorum significationibus secundum ordinem alphabeti. Et in bibliotheca uictorina Parisiensi, littera PP. 12, cuius titulus: Incipit liber magistri Alani qui  QUOT MODIS intitulatur, de diuersis uocabulorum significationibus secundum ordinem alphabeti. Itemque apud Claramuallem, et uallem Lucensem, abbatias ordinis Cisterciensis, atque apud Sanctum Illidium Claromontanum, ordinis diui Benedicti, in Aruernia. In aliis manuscriptis appellatur Oculus sacre Scripture, siue Oraculum sacre Scripture, siue Compendium utriusque Testamenti  , habeturque etiam ms. in bibliotheca Dunensi in Flandria, ordinis Cisterciensis.

De maximis seu axiomatibus theologie liber I, qui aliter dicitur Doctrinale altum, et incipit: Omnis scientia suis utitur regulis, etc., quod iuxta Carolum uischium reperitur ms. in bibliotheca Brugensi et Camberone, et apud Sanctum Martinum  Tornacensem, denique Cantabrigie in bibl. Pembrochiana, cod. 81  .

Idem scripsit librum de naturis quorumdam animalium, ut testatur Henricus Gandauensis in libro De Scriptoribus ecclesiasticis, cap. 21, ac post ipsum Ioannes Trithemius, ibidem. Hoc opus anonymum fere semper in bibliothecis, est secundus liber ex quatuor De bestiis qui habentur inter Opera Hugonis uictorini, incipiens a leone, etc., inscribiturque Bestiarium. Nam tractatus seu liber I de solis auibus, spectat ad Hugonem de Folieto: lib. II, De animalibus, ad Alanum Insulensem; lib. III et Iu, ad Guillelmum Peraldum, Lugdunensem, ordinis Fratrum Predicatorum, qui Libros duos de rerum proprietatibus scripsit, quorum primus  potissimum desumptus est ex opere De auibus Hugonis Foliotani et De animalibus Alani Insulensis, ut ex lectione constat.

Prophetia Ambrosii Merlini Angli, etc., una cum septem libris Explanationum in eamdem Prophetiam, excellentissimi sui temporis oratoris, polyhistoris et theologi, Alani de Insulis, Doctoris Uniuersalis, et Academie Parisiensis ante annos 300 rectoris amplissimi, impressa in-8o, Francofurti, anno 1608, typis Ioannis Spiessii. Alani autem philosophi dicta de lapide philosophico edita exstant a Iusto Balbiano Lugduni Batauorum, anno 1600, typis Raphelengii, una cum secreto Iodoci Greneri; que an ad hunc Alanum nostrum spectent, ignoro,  cum non legerim.

Attribuitur eidem opus de penitentia, quod in mss. codicibus dicitur Corrector seu Medicus animarum, quem Carolus uischius uult esse a se  editum, sed fallitur, nam opus istud ab edito aliud est. Habetur anonymum in bibliotheca Sancti uictoris Parisiensis ter, littera KK, 17, fol. 106, inscriptum: Penitentiale qui Corrector dicitur seu Medicus animarum. Itemque littera GG. 15. fol. 50, et Littera Q. 16 fol. 1. Et in bibliotheca Sancti Germani Parisiensis, codice 795, optime note, cuius hic titulus: Incipit liber qui Corrector uocatur et Medicus, qui correptiones et animarum medicinas pleniter continet, et docet unumquemque sacerdotem etiam simplicem quomodo uel qualiter unicuique succurrere ualeat: ordinato uel sine ordine, pauperi, diuiti, puero, iuueni, seni, decrepito, sano, infirmo, in omni etate, in utroque sexu. Quo tempore presbyteri plebium, canonica auctoritate,  discordantes ad pacem, et delinquentes ad penitentiam compellere debeant. Ita titulus rubricis scriptus, Penitentiale autem incipit: Hebdomada priore, ante initium Quadragesime, presbyteri plebium conuocent ad se populum, etc.

Attribuit etiam illi Ioannes Trithemius Summam uitiorum et uirtutum, lib. I, atque post ipsum uischius in bibliotheca Scriptorum ordinis Cisterciensis. Exstat manuscripta, inscripta De conflictu uitiorum et uirtutum in celebri bibliotheca S. uictoris Parisiensis, Littera LL, 14, fol. 166, post eius Summam de arte predicandi, fol. 144. Et cum ab his incipiat uerbis: Apostolica uox clamat, etc., idem opus uidetur cum libro eiusdem nominis qui inter spuria diui Augustini opera  legitur, atque ad Ambrosium Autpertum pertinere uidetur.

Denique Epistole sub nomine Alani, Cantabrigie in bibliotheca collegii Sancti Benedicti, codice 216, sed an istius Alani Insulensis, an alterius Angli sint, plurimum dubito: Alanus enim natione Anglus, Sancti Augustini Cantuariensis ecclesie prior, atque postea Teckesburie abbas, scripsisse epistolas multas legitur  . Hec de scriptis Alani Insulensis: nec, queso, nobis irascantur Cistercienses aliique Alaniste, quod tot fabulas in Alani gratiam congestas riserimus ac proscripserimus simul: imo uel si ingenio ac iudicio graues isti sunt, gratias soluant, quod  tam plene de mss. operibus Alani disseruerimus, ut si cui unquam Cisterciensis ordinis in mentem ueniat ea in unum colligere, omnia negotio nullo inuenire in locis indicatis possit.



AD OPERA ALANI DE INSULIS PROLEGOMENA EDITIONIS ANTUERPIENSIS CURANTE R. D. CAROLO DE uISCH PRIORE CeNOBII BEATAE MARIAE DE DUNIS, SACRAE THEOLOGIAE PROFESSORE. 





EPISTOLA DEDICATORIA.

Admodum reuerendo amplissimoque domino D. Bernardo BOTTYN, clarissimi cenobii B. Marie de Dunis abbati, necnon et uniuersi ordinis Cisterciensis per Belgium uicario generali, etc.

Superioribus annis  lucubrationum mearum primitias preli ornamento decoratas  adm. reuerende dominationi tue consecraui, quas tanta beneuolentia suscepisti, ut ad sublimiora tentandum animum studiumque prouexeris: Et quam non sine fructu, testis erit irrefragabilis magnus ille Alanus de Insulis, Doctoris, olim, Uniuersalis cognomine, nec minus sanctimonia uite clarissimus; quem iampridem  densissimis mancipatum tenebris, tineisque et blattis sic attritum et defedatum, ut etiam obliuionis interitu iamiam consumendus uideretur, non sine labore indefesso, studioque peruigili, eduxi, foui, uarieque  exornaui: intantum, ut modo splendori ac uiribus suis restitutus, nullius quantumuis exactissimi et eruditissimi censuram formidare debeat. Qualis enim fuit in uita, talis est et in littera: magnus fuit in seculo, humilis in occulto claustri, sed maior et sublimis erit in publico Ecclesie; sub modio religiosus, at super candelabrum gloriosus; auditu dignus, dignior lectu, predicatu dignissimus, quin et uite sanctimonia obseruandus, ac etiam imitandus ut mirum sit, tam diu latere potuisse scriptorem tam eximium ac singularem; in cuius scriptis attentius perlectis, protinus arrident uere pietatis candor, constantia explanationis, utilitas doctrine moralis, aptitudo conceptuum et inuentionis, ac denique probationis ex sacra Scriptura soliditas.

Porro, quam operam in recognoscendo, illustrando et publicando impenderim, difficulter persuasero iis, qui similibus studiis nunquam uacarunt. Cum enim plerumque in exemplaribus mss. hinc inde reperirem characteres et uerba uetustate trita, nec non, passim, obscurissimas ac prorsus inusitatas abbreuiationes, imo, et integras sepius sententias amanuensium incuria, aut scribendi precipitantia omnino deprauatas, necessario singulorum librorum plura exemplaria comparare debui, si lectionem genuinam colligere uellem: quibus, non sine magnis expensis et fatigationibus, undequaque tandem conquisitis, dum ea examinarem, et inter se conferrem, ut unius mutilum per aliud supplerem, aut mendum emendarem, reperi plerisque in locis, non dictionibus tantum, sententiis et periodis, uerum etiam paginis integris confusis, omissis uel insertis, discrepare. Omnibus tamen his difficultatibus improbo labore superatis  partes auulsas et transpositas in locum suum restitui, textuique lectionem aptaui, quam ueriorem ex sensu littere et consensu codicum deprehendi, diuersa tamen in margine notata. Deinde, preter citationes omnes, nonnullasque adnotationes breues margini etiam superadditas, et diuersa characterum genera, quibus nonnulla distingui curauimus; singulis quoque libris quedam prolegomena, seu prefationes prefiximus, lectoribus omnibus percommodas. A scholiis tamen et adnotationibus prolixioribus abstinui, quibus modernorum plerique, auctores alias optimos, et per se clarissimos, conspurcare magis quam illustrare consueuerunt. Eorum autem  loco, premisi Elogia et testimonia uirorum illustrium de Alano nostro, eiusque doctrina: nec non et historicam Relationem De uita et morte eiusdem. Quia permagni refert nosse auctorem quem legendum susceperis, dictis etiam magnum pondus addit dicentis auctoritas: et mirum quam pronis auribus, promptisque animis hauriatur doctrina, quam celebris fama doctoris commendat: que omnia sane non aliunde melius quam ex uita et clarorum uirorum testimoniis constare possunt. Hunc itaque auctorem, tot tantisque laboribus recognitum et restitutum  in publicum producturus  adm. reuerende dominationi tue prius sisto; utpote cui nuperrime prudentissimi et religiosissimi ordinis nostri superiores  in mediis bellorum procellis, numerosam ordinis nostri congregationem, per uniuersas Belgice catholice prouincias dispersam, cum illustri uicarii generalis titulo, gubernandam concrediderunt. Sisto, inquam, non ut tuearis, cum ipse sibi sufficiens doctrine sue integritate et excellentia, manu protectoris non egeat; uerum, ut gratanter suscipias, et amplectaris, ad denique auctoritatis tue commissione munitum, uelut operarium strenuum in Dominicum agrum emittere digneris, ubi  haud dubie, fructum uberem reportabit, uirtutes multas operando in plebe, in religione, in Ecclesia uniuersa.

Quod autem ad me meaque attinet studia, quia satis compertum habeo  singulare tibi semper fuisse delicias, filiorum tuorum sacra studia; inter que hec non infimo loco censeri debeant ea, que in antiquorum Patrum lucubrationibus ab interitu uindicandis, uersantur, non magnopere mihi uerendum uideo, ne labores mei in tam illustris auctoris restitutione expensi, Adm. R. D. tue displiceant; quin potius confidenter spero eodem illos affectu suscipiendos, quo a me prestiti sunt, ad sacri ordinis nostri Cisterciensis splendorem, Ecclesie utilitatem, nec non memoriam eternam clarissimi nominis tui, quod perennante nomine Alani, et ipsum quoque ut perennare ualeat, ex intimis animi affectibus adprecor.


Adm. reuerende, amplissimeque Domine Dominationis uestre humillimus in Christo Filius F. CAROLUS DE uISCH, Religiosus et Prior Dunensis.





ILLUSTRIUM ALIQUOT uIRORUM TESTIMONIA DE ALANO NOSTRO EIUSQUE DOCTRINA

 Primum est, Henrici Gandauensis, archidiaconi Tornacensis, SS. theologie doctoris Sarbonici, cognomento Solemnis, qui, libro De scriptoribus ecclesiasticis, cap. 21, hec de Alano scribit:

»Alanus, Insulis oriundus, liberalium artium peritus, Parisiis ecclesiastice schole prefuit, et ingenii sui monumenta relinquens, scripsit Summam ad predicationis officium utilem. Et quia metro multum claruit, scripsit metrice Peticen, excogitata materia, de uiro optimo, et in omnibus perfectissimo: quem librum uocauit Anticlaudianum, scripsit et alium, partim metro, partim prosa, quem uocauit Planctus nature, scripsit et alium, de naturis quorumdam animalium.« Hec ibi.

Obiit Henricus Gandauensis anno Domini 1293,  uno anno ante Alanum  .

Secundum est, Roberti Holkoth, S. theologie  moralissimi et doctissimi professoris, ordinis Predicatorum, in cap. X, lib. Sapientie, lectione 118, litt. A: »Contra istud flagitiosum et nefandissimum  uitium, fecit librum, De planctu nature, Alanus Magnus de Insula, doctor SS. theologie famosus, metro et prosa compositum scientifice multum et curiose.«

Floruit Robertus Holkoth, circa annum 1349, teste Bellarmino, lib. De scriptoribus.

Tertium est, Ioannis Trithemii, abbatis Spanheimensis, ordinis sancti Benedicti, libro De scriptoribus ecclesiasticis. »Alanus de Insulis, natione Teutonicus, uir in diuinis Scripturis eruditissimus, et in secularibus litteris nulli suo tempore secundus: theologus, philosophus et peta celeberrimus;  qui ecclesiastice schole Parisius multo tempore gloriose prefuit, ubi in omni scientia, diuina et  humana clarus effulgens, Uniuersalis meruit appellari. Scripsit metro et prosa, pene infinita opuscula, quibus memoria nominis sui apud posteritatem fac a est immortalis; sed pauca eorum ad notitiam meam peruenerunt, reperi enim duntaxat subiecta in titulis:

    Super Sententias, libros Iu.
    Quotlibeta, lib. I.
    Oculum sacre Scripture, lib. I. Reuerendissimo Patri etc.
    De doctrina, lib. I . Omnis scientia suis nititur regulis, etc.
    In quinque libros Moysi, lib. u.
    In Cantica canticorum, lib. I. Cum multi ad ornandum, etc.
     De penitentia, ad Bituricenses, lib. Iu. Dei gratia Bituricensi, etc.
    De equiuocis mysticis, lib. I.
    De sex alis cherubim, lib. I.
    De planctu nature, lib. I.
    Summam uirtutum et uitiorum, lib. I.
    De parabolis, lib. I. A Phebo Phebe lumen, etc.
    De arte predicandi, lib. I.
    Anticlaudianum, lib. I.
    De naturis animalium, lib. I.
    Sermones plures, lib. I.
    Epistolarum ad diuersos, lib. I.


»Fertur denique in multos Biblie libros commentarios et lecturas insignes edidisse; precipue,  in Prophetas, in Euangelium, et in Apostolum, de quibus nichil potui inuenire. Miranda quedam de eo narrantur, quibus ego fidem nec astruo, nec temere infringo.« Hec Trithemius. Qui tamen in eo fallitur, quod scribat illum claruisse anno 1300, cum constet eum obiisse anno Domini 1294. uide epitaphia que infra subiungimus.

uiuebat Trithemius anno 1500. Obiit autem abbas S. Iacobi in suburbano Herbipolensi.

Quartum est, Hartmanni Schedel, seu illius, qui auctor est uoluminis quod inscribitur: Chronica mundi. Qui ad annum 1300 de Alano nostro hec habet: »Alanum autem doctorem celeberrimum, cognomento Uniuersalem, nonnulli his temporibus ascribunt. Qui cum in omni scientia admirandus  esset, precipue tamen in theologia ac philosophia excedens, uniuersitatis uocabulo insigniri meruit; cuius sepultura in loco Cistercii ostenditur exeuntibus de oratorio ecclesie ad dexteram, in sepulcro marmoreo. Cuius Alani Magni, doctoris, hoc epigramma exstitit:

Hic iacet Alanus . . . .
. . . . Quem breuis hora breui tumulo sepeliuit,
Qui duo, qui septem, qui totum scibile sciuit.«
Hec ille. Ubi notandum. per duo, Testamentum utrumque sacrum intelligi quod ut perfacile totum intellexit, ita fere totum illustrauit commentationibus. Per, septem, artes septem liberales indicari, quas apprime calluit. uixit Hartmannus anno 1492.

Quintum, Iacobi Philippi Bergomensis, ordinis  Sancti Augustini, in supplemento Chronicorum, ad annum 1300. »Alanum autem Teutonicum, cognomento Uniuersalem, nonnulli his temporibus magno in pretio fuisse scribunt. Qui cum in omni scientia admirandus et promptus esset, precipueque in philosophia et theologia excedens, uniuersitatis uocabulo apud Parisios insigniri meruit. Scripsit itaque metro et prosa pene infinita librorum uolumina, etc.

Subiiciuntur ad uerbum ea que supra ex Trithemio retulimus. uiuebat Iacobus Philipp. Bergom.  anno 1494.

Sextum, Sixti Senensis, ordinis Predicatorum, in Bibliotheca sancta, lib. Iu, litt. A. »Alanus Insulensis, Germanus, orator, peta, philosophus et  theologus, inter omnes sui temporis excellentissimus, sacre Parisiensis academie moderator; qui ob omnigenam rerum omnium eruditionem, doctoris Uniuersalis cognomen promeruit: inter multa laborum suorum illustria monumenta, reliquit Commentariorum in totum Pentateuchum, libros u. Item, in Canticum canticorum, lib. I, cuius initium: Cum multi ad ornandum. Sed et utrumque Testamentum paruo compendio  perstrinxit; cuius exordium est: Reuerendissimo Patri et domino,« etc.

Septimum, Antonii Posseuini, soc. Iesu, in Apparatu sacro, ubi sic legitur: »Alanus Insulensis  Doctor Uniuersalis appellatus,  scripsit in quatuor libros sententiarum Oculum sacre Scripture; De Doctrina; in u libros Moysis; in Cantica canticorum; De penitentia ad Bituricenses; De equiuocis mysticis; De planctu nature; De parabolis; de arte predicandi; de naturis animalium; Epist. lib. ad diuersos; Quodlibeta; De sex alis cherubim; Summam uirtutum et uitiorum; Anticlaudianum; Sermones plures.«

Obiit Posseuinus anno 1611 etatis sue 78.

Octauum, Andree Saussay S. R. E. protonotarii, in Martyrologio Gallicano, anno 1637 Parisiis edito, ad 30 Ianuarii: »Pio fine cursum absoluit Alanus Insulensis, dictus Doctor Uniuersalis, Cistercii, ubi spretor humane glorie, atque humilitatis amator, habitum suscipiens in conuersorum contemptibili  sorte, uelut aurum sub puluere diu latuit: nec tamen, postquam  innotuit, hac ex humili abiectaque classe se uocari passus est; at in spontanee demissionis proposito ad extremum usque spiritum perseuerans, relicto contemptus sui stupendo prorsus exemplo; sapientieque nichilominus, et pietatis eximie preclarissimis monimentis, ad eterne glorie fruitionem, carne solutus, diuinisque presidiis munitus, euolauit.«

Nonum, Antonii du uerdier, in Bibliotheca Gallica: »Alain des Isles, Alemant, a escrit en uers elegiaques Leonins, un liure intitulé, Alanus De parabolis, seu, Doctrinale. Ausquelles sont compris plusieurs bon enseignemens profitables a un chacun,  translatez des carmes latins en ryme franchoise, auec le comment. en prose.« etc. Et infra; »C'est celuy du quel se dict le prouerbe: Sufficiat uobis uidisse Alanum, etc. Il a escrit plusieurs autres choses mentionees en la Bibliotheque de Conrard Gesner.«

Decimum, Hieremie Drexelii, e soc. Iesu, in suo Daniele c. 18, § 3, ubi agens de natura et malitia indiuidie, dicit, neminem breuius et significantius de ea locutum, Alano, quem uocat oratorem et petam eximium; proferens periodum aliquam ex libro ipsius Alani, De planctu nature.

uide operum Drexelii tom. II, fol. 582.

Undecimum, Ioannes Buzelini, societatis Iesu, in Gallo-Flandria sua, tom. I, cap. 7, fol. 33: »Qui  sit omnia complexus animo studia, ideoque nomen Uniuersalis Doctoris passim obtinuerit, magna equidem gloria, Alanum Insulensis urbs peperit.«

Item tomo II, lib. uII ad annum Domini 1294: »E libris Insulane urbis, Alanum exstingui Cisterciensis ordo gemuit, postquam insigni fama floruisset, ob uaria disciplinarum genera. Tanto ad omnia studia ingenio preditum fuisse aliqui memorant, ut eloquendi promptissimus, et prosa conderet orationem, et uersus pangeret eleganter, de philosophicis et theologicis rebus acutissime dissereret; nullum eius animum discipline genus effugerit, indeque sibi doctoris Uniuersalis cognomen pepererit. Sanctas litteras, deque Deo questiones, diu Parisiis explicuit, ubi supremam sacri studii lauream  fuit adeptus. Multa tum uincta, tum soluta oratione complexus, uarios in lucem libros edicit,« etc. Obiit Buzelinus, 1626.

Duodecimum, Antonii Sanderi, SS. theologie licentiati, canonici et scholastici cathedralis ecclesie Iprensis, libro De scriptoribus Flandrie, littera A: »Alanus Insulensis, Flander, a loco natalium cognomentum sortitus; uir in diuinis ac secularibus disciplinis, nulli suo tempore secundus; per annos multos Sorbone Parisiensi prefuit, ubi scientiarum omnium cognitione clarissimus, Uniuersalis cognomen est adeptus. Scripsit prosa ac metro, infinita pene opuscula, quibus nominis sui immortalitatem ad posteros transmisit,« etc.

 Decimumtertium, Ludouici Iacob a Sancto Carolo, Carmelite, Cabilonensis, regii consiliarii, et eleemosynarii ordinarii, lib. III De claris scriptoribus Cabilonensibus: »Alanus de Insulis, monachus, natione Belga, doctor theologus Parisiensis, cognomento Uniuersalis, deinde conuersus monasterii Cisterciensis. uir ad miraculum eruditus, fortissimum Ecclesie catholice propugnaculum, magnum humilitatis exemplum, immortalis monachorum gloria, fulgentissimum Pieridum sidus, hereticorum malleus; qui interfuit concilio Lateranensi ecumenico, sub Innocentio III R. P. anno 1215 celebrato, in comitatu abbatis Cisterciensis; in quo uehementissime et solertissime aduersus quemdam hereticum, Almarici Carnotensis discipulum, disputauit,  magno Ecclesie bono. Iam uero ad immensam librorum, quos de omni pene materia scripsit, multitudinem ueniamus, quo nullum multiplicis eius eruditionis locupletius esse potest testimonium.«

Recenset autem eadem scripta que nos supra recensuimus: addens preterea, Speculum Ecclesie, quod exstare dicit ms. apud Mattheum Dresserum.

His omnibus auctoribus conformiter de Alano nostro scripserunt: Thomas Demsterus, in Historia ecclesiastica gentis Scotorum, lib. I, ubi testatur illum cognominari Magnum et Uniuersalem:

 ualerius Andreas, doctor Louaniensis, in Bibliotheca Belgica.

Hippolytus Maraccius, Lucensis, in Bibliotheca Mariana, anno 1648, Rome edita .

Aubertus Mireus in Chronico Cisterciensi, fol. 268, et in scholiis suis ad c. 21, Henrici Gandauensis, De scriptoribus ecclesiasticis, nisi quod hic ultimus  hunc Alanum confundit cum Alano Antissiodorensi episcopo, qui obiit centum et duodecim annis, ante Alanum Magnum, siue Doctorem Uniuersalem, fuitque monachus Clareuallensis religionem professus sub beatissimo  P. N. Bernardo. A quo cum anno 1139 constitutus fuisset abbas primus Ripatorii, in diecesi Trecensi, indeque  assumptus cathedram episcopalem Antissiodorensem, anno 1167 hac resignata, Claramuallem reuersus est, ubi anno 1182 obiit, et sepultus iacet iuxta Godefridum Lingonensem episcopum. Alanus uero Magnus, seu doctor Uniuersalis, statum conuersorum, seu fratrum Laicorum in archicenobio Cisterciensi amplexus, in eodem ad obitum usque perseuerauit, hoc est, ad annum Domini 1294 ut ex marmoreo eius sepulcro  clarissime conuincitur. uide Bibliothecam nostram scriptorum Cisterciensium,  quam anno 1649 publicauimus; Iongelinum, in notitiis abbatiarum ord. Cisterc., et iterum in Purpura S. Bernardi; Henriquez in Menelogio, et alios. Porro Mireus errorem suum uidetur hausisse ex eo, quod etiam Alanus Antissiodorensis legatur fuisse Belga, ex Insulensi ciuitate, Gallo-Flandrie metropoli, ex qua ciuitate Alanum quoque Magnum fuisse oriundum, communis est auctorum omnium sententia, ut ex iam citatis testimoniis patet, et infra iterum dicemus.

Denique et Alanum nostrum, Magni, ac Doctoris Uniuersalis cognomine compellant, magnus ille Angelus Manriquez, Pacis Auguste nuper episcopus, regi catholico a sacris concionibus, et in Salmanlicensi  uniuersitate, S. theol. professor primarius, tomo primo Annal. Cisterc. ad annum Domini 1140, cap. 10, n. 7.

 Gaspard Iongelinus, Eusserthallensis abbas, in Notitiis suis; ac iterum in Purpura sancti Bernardi, tract. De cardinalibus, § 30, et alii plures.





HISTORICA RELATIO DE uITA ET MORTE ALANI MAGNI DE INSULIS DOCTORIS UNIuERSALIS.



§ I. De patria, et loco natiuitatis Alani.


De his nonnulla est inter auctores controuersia. Thomas  Demsterus  sine ulla prorsus ratione, Alanum origine scripsit fuisse Scotum, in Mona Insula natum. Hieremias Drexelius, loco supra citato, uocat illum Siculum, forte quia legerat illum oriundum de Insula; per insulam antonomastice Siciliam intelligendam credidit.

Gaspar Iongelinus, in Purpura sua, supra, Gallum putat. Angelus Manriquez, supra etiam citatus, scribit illum a quibusdam haberi Hispanum, ab aliis, Gallum. uerum communis ceterorum omnium auctorum sententia, qui de Alano mentionem  faciunt, Belgam censet, natum in ciuitate Insulensi, Gallo-Flandrie metropoli: quo etiam reduci possunt hi, qui illum Germanum scripserunt, eo quod Flandri, imo et Belge uniuersi passim uocentur Germani inferiores, et Belgium, Germania inferior. Et sane de hoc omnis cessaret controuersia, si certo constaret Alanum hunc uerum esse auctorem Commentariorum in prophetiam Merlini Angli, que anno 1608, sub eius nomine impressa fuerunt Francofurti, typis Ioannis Spiessii, in-8o, hoc titulo: Prophetia, etc. »Merlini Ambrosii---una cum septem libris explanationum in eamdem prophetiam, excellentissimi sui temporis oratoris, polyhistoris et theologi, Alani de Insulis, Germani, Doctoris Uniuersalis, et academie Parisiensis ante annos  300, rectoris amplissimi.« In his namque Commentariis, lib. u, folio 198, expresse testatur auctor se fuisse origine Belgam, natum Insulis in Flandria. uerba eius sunt: »uidi et ego in Flandria, cum puerulus adhuc essem apud Insulam  feminam quamdam maleficam, que in maleficio suo comprehensa, etc.« At, dum nuper Commentaria hec euoluerem, plura offendi, que eorum inscriptionem non parum mihi suspectam reddiderunt, aliumque ab Alano nostro auctorem fuisse  suaserunt, quorum unum est, quod immediate  post uerba iam relata, subiungantur sequentia: »Tempus illud fuit, quo comes Theodoricus ab Insulanis hominibus, Gandensibus quoque atque Brugensibus, aduocatus erat a terra sua in Flandriam, tanquam legitimus Flandrie heres, etc.« Hec ibi.

Cum autem passim Annales Belgici referant Theodoricum de Alsatia a Flandris fuisse electum in comitem, circa annum Domini 1128, aut 1130, si Alanus tunc fuerit puerulus, non potuit floruisse circa annum 1300, ut cum Trithemio plures scribunt auctores: imo, nec superuixisse usque ad annum Domini 1294, quo illum obiisse perhibent alii exactiores historici, probatque antiquum  epitaphium quod Cistercii ad tumulum eius etiamnum legitur, Iongelino aliisque innumeris oculatis testibus. Nisi forte dicamus, uerba hec ultima, ex Commentariis prolata: »Tempus illud fuit, etc.,« olim a quodam historiarum ignaro, claritatis  causa, in margine adiecta fuisse, et postmodum a typographo textui inserta. Ut ut sit, illis libentius subscribo, qui Alanum censent fuisse Belgam origine Insulensem, auctoritate presertim ductus Henrici Gandauensis, SS. theologie doctoris celeberrimi, natione Flandri, Alano ceui, et in eadem Parisiensi uniuersitate college. Quam opinionem etiam confirmant pleraque exemplaria mss. que ipsemet uidi, Alanum de Insulis, uel Insulensem indigitantia, quod etiam cognomen prefert  Expositio in Cantica canticorum, anno 1540, impressa Parisiis, ex bibliotheca S. uictoris.

Nec obstat, quod etiam Alanus Antissiodorensis episcopus, et Clareuallensis monachus, asseratur fuisse Belga, et ex Insulensi quoque ciuitate oriundus, quia facillime contigisse potuit, ut spatio centum  annorum, duo eiusdem nominis ex Insulensi ciuitate ordinem Cisterciensem fuerint ingressi, presertim in diuersis monasteriis.

Quinimo, intra paucos adhuc annos, ex eadem  Insulensi ciuitate, in solo nostro Dunensi cenobio, plures cognomines recepti fuerunt, qui adhuc in uiuis sunt: id quod de aliis quoque ciuitatibus satis frequenter fieri uidimus. Proinde, communem et uulgarem secutus opinionem, Alanum Insulensem, uel de Insulis, cognominabo, prout antiquitus, etiam Alani tempore  a loco natiuitatis communiter omnes cognomenta sua sortiebantur. Cum uero illum etiam Magnum appello, auctoritatem quoque sequor plurimorum grauissimorum auctorum, quorum aliquot in superioribus encomiis curiosus lector reperiet.



§ II. Qua occasione M. Alanus, relicta Parisiensi uniuersitate, habitum conuersorum in Cistercio assumpserit.


Omnes propemodum qui de Alano hactenus scripserunt, constanter affirmant illum  celeberrima doctrine et nominis fama conspicuum, schole ecclesiastice seu theologice, uniuersitatis Parisiensis prefuisse, ut supra, productis plurimorum uirorum doctissimorum testimoniis uidimus. Attamen, quoad occasionem, qua, relicto seculo in monasterium se abdiderit, licet in ea recensenda plerique etiam satis conueniant, nonnulli tamen protestantur, se eamdem duntaxat narratiue ex aliis referre, nolle autem quidpiam affirmare aut etiam negare. Nos eam hic recensebimus ipsis uerbis Ioannis Puzelini, in Gallo-Flandria  sua, tomo II, lib. uII, ad annum Domini 1294: »Ut in Cisterciensem se domum  abderet, hanc rationem produci uideo. Statuerat Alanus unica concione totam de sanctissime Trinitatis mysterio theologorum doctrinam circumscribere; ac dilucidis eam uerbis ita explicare, ut a quolibet facile comprehenderetur. Pridie quam id faceret, secundum amnem solus deambulauit uesperi, ut secum rationem iniret, qua feliciter id prestaret quod uoluebat animo. Ibi puerulum nactus est, e flumine aquam cochleari sumentem, et in fossulam quam fecerat proiicientem. Ab eo dum subridens quesiuisset ecquid facere proponeret, ac postquam didicit eum amnem totum uelle fossule angustiis comprehendere, id fieri non posse subdidisset; increpitus  doctusque multo minus id posse prestari quod crastina luce agere intenderet: in magnum illico stuporem cogi se sensit, ac seipsum acriter castigans, et nimie damnans arrogantie, in multas fluxit lacrymas. Ergo, die subsecuto, cum suggestum tanquam ad populum  uerba facturus ascendisset, tantum hec affatus: Sufficiat uobis uidisse Alanum, e medio circumfuse admirantisque multitudinis sese proripuit, et magnis itineribus Cistercium contulit. Illic inter conuersos  cum recipi flagitasset, pascendarum ipsi cura commissa est ouium,« etc.

Hanc eamdem historiam  penes me habeo in proemio cuiusdam  Commentarii in librum Parabolarum Alani a centum et quinquaginta annis, scilicet 1501  Lugduni typis editi.

Refert et eam Chrysostomus Henriquez, in Menologio, ad 30 Ianuarii, ubi dicti Commentarii auctorem nominat, Matthiam Bonnomium; unde tamen nomen hoc hauserit, non exprimit.

Sed et Trithemium, Antonium du uerdier, et plures alios tam antiquos quam recentiores hanc legisse satis colligitur ex testimoniis illorum que supra produximus.

Denique, Alanum fuisse Cistercii pastorem ouium, et alia seruilia conuersorum opera ibidem exercuisse, conuincunt antiqua eiusdem epitaphia que infra referimus



§ III. Qualiter M. Alanus, cum diu ignotus inter Cirterciences conuersos degisset, tandem cognitus fuerit.


De hoc ita Buzelinus: »Eo cum aliquandiu munere  incognitus, patienter ac submisse functus fuisset, Alanus, sitne postmodum Romam usque curandorum equorum gratia, Cisterciensem antistitem comitatus, dum illuc pontifex maximus presules omnes euocauit ad comprimendam hereticorum arrogantiam et cum occlusa sectariorum fallaciis et uaniloquentia catholicorum doctorum ora cerneret, egreque admodum id ferret, obtenta prius uenia, ita disputando ex iis hereticis unum constrinxerit, ut is  palam exclamaret, aut diabolum aut Alanum secum uerbis contendere, nolim asserere: id saltem in confesso est, ipsum Cistercii deinde in cognitionem abbati et monachis uenisse, ac reliquum postea tempus uel scriptioni librorum, uel pietati diligenter impendisse; mortuum insigni decoratum fuisse tumulo et memoria.« Hec ille. uerum multo distinctius et sine ulla dubitatione hec omnia assertiue describit antiquus noster commentatator, aliique iam citati plures. Quorum uerba quia quoad substantiam historie, eadem sunt cum iis que Buzelinus  recenset, superuacaneum fore iudicaui hic repetere, Curiosus lector Chrysostomum Henriquez consulere poterit,  cuius Menologium in celebrioribus bibliothecis satis frequens est.

Quando autem celebratum fuerit hoc concinum Rome, in quo Alanus hereticos conuicerit et quisnam horum corypheus, de quo in historia fit mentio, a nemine uidi declaratum nisi ab Henriquez, loco citato, qui asserit disputationem hanc contigisse Rome in Lateranensi generali concilio XII, sub Innocentio III, anno 1215 celebrato; hereticum uero ibidem conuictum ut confusum fuisse discipulum Almarici, qui Almaricus erat patria Carnotensis et Parisiensis theologus, Alano  satis familiaris, qui in heresim prolapsus, uarios errores disseminauit, quos ipse Henriquez etiam recenset. Sed unde hec  omnia desumpserit, nec ipse exponit, nec ego alicubi reperi.



§ Iu. Alanus Rome, et postmodum etiam Cistercii a suis cognitus, ut deinceps se gesserit.

Buzelinus tametsi dubitet de modo quo scribitur Alanus in cognitionem deuenisse, affirmat tamen  id in confesso esse, illum, ex quo in cognitionem deuenit reliquum postea tempus uel scriptioni librorum, uel pietati diligenter impendisse, et mortuum insigni decoratum fuisse tumulo, et memoria.

Addit sepe citatus commentator antiquus  illum tante fuisse humilitatis, ut nunquam uoluerit ullam  admittere dignitatem, ultro etiam sibi oblatam, sed in humili conuersorum statu usque ad obitum perseuerasse: attamen iussu summi pontificis ab abbate Cistercii duos illi fuisse assignatos clericos in eadem abbatia, qui libros omnes scriberent, quos ipse dictaret. Confirmant hec etiam omnia Barnabas de Montalbo, tomo I Chronic. Cisterciensium, et Henriquez loco citato, aliique plures.

Imo, in ipso Cistercio  tam firma et constans de premissis omnibus traditio seruatur, ut quique ibidem religione et doctrina clarissimi, absurdissimum reputarent quidpiam horum in dubium  reuocare. Nec etiam facile quempiam reperias qui eadem unquam absolute negauerit, aut contraria scripserit, preter unicum Thomam Demsterum Scotum, qui in Historia sua ecclesiastica gentis Scotorum, anno 1627 Bononie impressa,  luce quodammodo meridiana cecutiens, contra fidem et clara testimonia omnium auctorum qui de Alano hactenus scripserunt, et aliorum fere innumerabilium qui sepulcrum eius uisitarunt, et adhuc indies uisitant, scribere presumpsit Alanum Magnum de Insulis, Doctorem Uniuersalem, natione fuisse Scotum, et monasticem professum in monasterio Scotorum, diuo Iacobo sacro, extra muros Herbipolis, ibique diem obiisse anno 1300 et  sepultum sub hoc epitaphio:

Scotia me genuit, Germania condit Alanum.

Que omnia ex solo Trithemio sufficienter refutari possent, qui post resignationem abbatie Spanheimensis, annis pluribus ipsi abbatie S. Iacobi iuxta Herbipolim abbas prefuit, scripsitque exactum eiusdem abbatie Chronicon, anno 1605 Moguntie impressum, typis Ioannis Albini, in quo, nonnisi unicum agnoscit Alanum, istius cenobii monachum et postea XXIu abbatem, qui obiit centum et 61 annis post Alanum nostrum de Insulis, nimirum 1455. Imo libro De scriptoribus  expresse testatur Alanum de Insulis, Docrem  Uniuersalem, fuisse natione Germanum. Hinc epitaphium a Demstero productum, si quod ibidem tale exstet abbatem iam dictum concernit, aut aliquem priuatum siue monachum, siue secularem, non autem Alanum nostrum, quem fuisse conuersum Cisterciensem, ibique sepultum  clare conuincunt epitaphia, § sequenti recensita, et epistola perillustris et reuerendissimi nostri generalis, abbatis Cistercii, immediate subiuncta.



§ u. De morte et sepultura M. Alani.

Chrysostomus Henriquez, loco citato, scribit illum superuixisse septuaginta nouem annis post concilium Lateranense memoratum; attigisse autem  annum etatis 116, ac tandem obiisse cum magna opinione sanctitatis  . Cuius etiam intuitu eumdem Menologio suo Cisterciensi ascripsit, 30 Ianuarii. Quem etiam inter beatos ordinis nostri recenset Ioannes abbas Cisterciensis, in catalogo sanctorum ac beatorum ordinis Cisterciensis, subiuncto ueteribus Missalibus ordinis eiusdem. Sed et beatum uocant, doctissimus Leo Allatius, libro De apibus urbanis, reuerendissimus generalis noster modernus, in epistola iam citata, et alii passim.

Quoad annum obitus ueritatem nobis astruit antiquum epitaphium lapidi sepulcrali incisum, quod etiamnum perfecte legitur, hoc tenore:

Alanum breuis hora breui tumulo sepeliuit,
Qui duo, qui septem, qui totum scibile sciuit.
 Labentis secli contemptis rebus egens fit,
Intus conuersus, gregibus commissus alendis,
Mille ducenteno, nonageno quoque quarto,
Christo deuotus mortales exuit artus.

Obiit itaque Alanus, anno Domini 1294.

Hinc corrige auctores omnes, qui scribunt illum floruisse anno 1300. Tumulus eius marmoreus conspicitur Cistercii in claustri parte leua templum ingredientibus; iuxta quem in pariete duo alia appendent epitaphia, que nobis exhibet Gaspar Iongelinus, in Purpura sancti Bernardi, supra, prout ex originalibus tabellis ipsemet descripsit anno 1624, dum Cistercii esset, et beati uiri sepulcrum uisitaret.


EPITAPHIUM.


 I.


Ce grand docte Alanus, qui fust tant admirable
Rend ce lieu de Cisteaux par tout plus memorable:
Car il y fust conuers, berger et seruiteur,
Encoir y sert d'exemple de uertus et d'honneur.
Donc uous religieux, conuers et tous passants,
Imitez ce docteur, qui ci-bas est gisant.


II.


Subiacet huic lapidi, toti uenerabilis orbi
   Alanus doctor, quem decet almus honor.
Theiologis ac philosophis merito sociandus,
   uatibus antiquis nec minor ipse fuit.
Egregie scribens, planxit, docuit, reserauit,
   Naturam, mores, mystica uerba Dei.
Inclyta gesta Iesu cecinit, clarosque triumphos,
   Artes depingens militiamque poli.
 Eloqui pictor, morum censor, citharista
   Pieridum, fidei belligerator erat.
 Hic mundum fugiens, sub relligionis amictu
   uixit, adhuc manet hic; en tumulatus adest.



[Figure: [Tumulus] 45Kb] ALANI MAGNI TUMULUS.



Alani magni tumulus conspiciebatur Cirtercii in claustro, iuxta templi ingressum. Hunc extruxerat, anno 1482, D. Ioannes de Cirey, Cirterciensis abbas.

uetus Alani Epitaphium, litteris gothicis incisum in lapide quadrato, bipedali, in anteriori parte tumuli pauimento claustri incluso, sic legebatur:

Alanum breuis hora, breui tumulo sepeliuit:
Qui duo, qui septem, qui totum scibile sciuit.

 De Doctrina, et scriptis Doctoris Alani, ampliorem desiderans Notitiam, consulat Bibliothecam Scriptorum Ordinis Cisterciensis, quam anno Domini 1649 uulgauimus, cuius nunc adornamus editionem II priore longe correctiorem, et locupletiorem,  adiunctis breuioribus opusculis diuersorum ueterum Patrum Ordinis Cisterciensis, tam uite sanctimonia, quam eruditione illustrium  .


F. C. D. u. P. D.





EPISTOLA PERILLUSTRIS, REuERENDISSIMI ET EXIMII DOMINI D. CLAUDII uAUSSIN S. theologie doctoris, abbatis Cistercii et uniuersi ordinis Cisterciensis generalis upremi. Qua post approbationem Bibliothece Scriptorum sacri Cisterciensis ordinis, anno 1649 publicate, eiusdem auctorem hortatur ad aliorum operum suorum editionem, specialiter autem ad recognitionem Operum B. Alani, Cisterciensis conuersi.


Reuerendo, et nobis in Christo confratri carissimo, Domino CAROLO DE uISCH, deuoti monasterii nostri Dunensis priori.

Reuerende in Christo Pater,

Quod sacri Cisterciensis ordinis nostri scriptores iamdudum in tenebris delitescentes nunc a latebris ad lucem, et quasi a tumulo ad uitam rediuiui redeant, tuis laboribus et lucubrationibus acceptum referimus; eoque gratiorem habemus uoluminis tui editionem, quo maiori predicti nostri ordinis ornamento et splendori cessuram esse confidimus; tibi propterea nostro nostrique ordinis nomine gratulamur, et dignas rependimus grates; teque hortamur, quanto possumus affectu paterno, ut incepta que restant tibi opera perficere satagas ad maiorem Dei gloriam, quem apprecamur ut labores tuos benedictionibus suis cumulare dignetur; si que autem opera B. Alani nostri, Cisterciensis conuersi, preter ea que pre manibus habes, in nostra Cisterciensi bibliotheca inueniri poterunt manuscripta, ad te curabimus transmitti, ut prelo mandentur. Ceterum, macte animo, reuerende Pater, et quo cepisti zelo perge allaborare ordini nostro, quem eternum deuinctum habebis; nos uero tibi inseruiendi occasionem prestolati Deum prepotentem exoramus, ut tibi gratiarum suarum cumulum eternum pro mercede et laborum tuorum congruo premio conferat, nosque tuis deuotis precibus toto animi affectu commendamus.

Cistercii die XII mensis Martii 1650.

Reuerende paternitatis uestre


In Christo carissimus et addictissimus confrater CLAUDIUS abbas Cisterciensis generalis.





CENSURA.

Legi accurate et cum magno animi mei sensu opera hec moralia, parenetica et polemica Alani Magni de Insulis uulgo nuncupati, et quia plena sunt Catholica et erudita pietate, utiliter imprimi poterunt. Ita censeo. Datum Brugis die XII Aprilis, anno Domini XuI, quinquagesima secundo.


Ioannes Baptista uanden ZYPE, Canonicus Eccl. Cathedr. S. Donat, Brug. L. C.





FACULTAS ORDINIS.

Nos Fr. Bernardus Bottyn, monasterii Beate Marie de Dunis Ordinis Cisterciensis in Diecesi et Urbe Brugensi abbas, eiusdem Ordinis per Belgium uicarius et uisitator generalis, tenore presentium facultatem damus ut opera parenetica, polemica et moralia Alani Magni de Insulis, indefesso studio et labore  R. D. Caroli de uisch prefati nostri monasterii de Dunis theologi et prioris quasi ex Democriti puteo educta, ac in lucem producta, uarieque illustrata, atque a diuersis theologis discussa, et impense commendata, omnium manibus concedantur preloque subiiciantur, quatenus tanti doctoris memoria floride reuiuiscere ualeat. Datum in predicto nostro Duniensi monasterio 24 die Mensis Aprilis anni Domini millesimi sexcentesimi quinquagesimi secundi sub signo nostro manuali, et contrasigilli impressione.


BERNARDUS abbas Dunensis, uicarius generalis.





[CARMINA.]





REuERENDO ERUDITISSIMOQUE DOMINO D. CAROLO DE uISCH Abbatie Dunensis priori meritissimo Alani Doctoris Uniuersalis opera euulganti Applaudebat R. D. Petrus de WAGHENARE, Furnis S. Nicolai Religiosus et subprior, Ord. Premonstrat.


 Quid mortalia non cupido gaze
Cogit pectora? turbidas in undas
Telluris solide mouet colonos;
Immittitque periculis profundi
Fidenter gracili nimis carine.
Nec stridentibus Africum duella
Miscentem Boreis, nec asperati
Progressam rabiem Noti, nec hedi
Seuos Olenii pauent furores.
Montes Cyanei fretis sueti
Deprensis uolucres ferire nubes,
Et succincta utera canes puella,
Infamisque Charybdis haud liburnas
Nautarum temerarias cercent.
Et te, Carole, non leuis cupido
 Thesauri cruciat, iubetque quosuis,
Haud puppi, sed epistola frequenti
Te percurrere sedulum recessus,
Inque ortus, obitusque peruolare.
Hic thesaurus, hic alma gloriosi
Doctoris monumenta sunt Alani,
Alani, sacra qui Parisiane
Olim culmina deserens cathedre,
In Cistertiadum migrare castra
Et stipendia laici merere,
Toto non renuit stupente mundo.
 O quanta pietate, sanctitate,
Doctrina, eloquii lepore plena
Isthec sunt monumenta! quo leguntur
A doctis magis, hoc magis legentur,
Sanctam haud inscia prouocare orexim.
Per Symplegadas ista, per Charybdes,
Et latrantia nunquid ora Scylle
Conquiri mage digna, quam metalla
Queuis Indica, Persiceque gemme?
Hec tu, Carole, maximis petita
Curis et studiis, tenebricosis
Profers e latebris, et expolita
Limis ingenii tui beatis,
Prelo subiicis, et reducis orbi.
Quis Cistertiadum, quis alterorum
 Non letos properet ciere plausus,
Ac persoluere dona gratiarum?
Certe iam mea maximas camena
Grates pendit, honoribusque dignos
Phebeis ouat impedire crines,
Letis ingeminans, uouensque dictis,
Ut, que gloria in astra fert Alanum.
Hec et te ferat, inter atque Pisces
Ciues zodiaci, uel eminenti
In celis alio loco reponat.





REuERENDO DOMINO D. CAROLO DE uISCH SS. theologie baccalaureo formato eiusdemque professori Monasterii B. Marie de Dunis priori meritissimo ALANI MAGNI Doctoris Uniuersalis nuncupati opuscula publicanti accinendo Applaudebat D. Marcus Iacquemont, Dunensis monasterii subprior.


Plurima cum Magnus per tempora dormit Alanus
   Excitat e somno Carolus, ecce, graui.
 Quod figulus figulum, non hic bene dicitur, odit;
   uirtus uirtutem semper amat sociam.
uirtutis comes est Caroli doctrina, latentem
   Dum luci Alanum reddit, et arte canit.
Nuper scriptores uniuersaliter omnes
   Produxit nobis  , ordine, lege, stylo:
Mundo doctorem nunc particulariter illum
   Uniuersalem nomine reque canit.
Dum Uniuersalis precedit particularem,
   Doctis doctrine est omnibus ordo bonus.
Quam bene carpis iter doctrine, Carole, scriptis,
   Fructus et in uestro est ordo labore, decor.
Dum calamum calamo profert, tibi gloria crescit
   Fertilis, et licito fenore facta duplex:
Prouenit ex calamo proprio tibi gloria prima;
   Altera ab alterius post duplicata uenit:
Quam triplicare uelim, si fors mihi musa faueret,
   Sed non est meritis equiparanda tuis.
Attamen aggredior, conabor promere laudes
   Quas potero tremula non renuente chelii.
Est piscis Carolus, generali nomine dictus,
   Nescio sed cuius nominis in specie.
Quem, Neptune, canam? Cete inter grandia ponam.
   Aequoreum potius dixero forsan equum?
Latratu mutumne canem cantabo marinum?
   Haud Carolum mutis equiparare licet.
Sirenem memorem? Remoram uel dixero? non est
   Delphinum potius dicere conueniet.
Delphinum dicas, homines qui saluat ab undis,
   Incolumes seruat, restituitque solo.
Sic, Carole, Alanum tenebris latitare profundis
   Non sinis, atque altis eruit e latebris.
Restituis luci, delphini munere functus,
   Piscis delphini nomen et omen habes  .
Pergito scriptores iusta donare corona,
   Et uestrum lauris sic redimire caput.
Ardua dum superat constantia magna laborum,
   Sepius ad mentem dulcior illa redit.
Quo magis a uobis scriptorum gloria fulget,
   Hoc magis inter eos gloria uestra micat.





ANAGRAMMA: CAROLUS DE uISCH:---Decus charo luis. EPIGRAMMA.


Dum parit inuidiam uirtus, sine crimine penas
   Si luis immeritas, tutor Alanus erit.
Esto decus charo, quem diligis atque decoras,
   Inuidie iniustos abluet ille focos.
Charus eris charo, gratus uirtutis amanti,
   Si luis, hic iusto diluet ingenio.





ALIUD:---Charius do, luces. EPIGRAMMA.


Charius Alano das lucem, et luce reflexa
   Luces Alani lumine clarus amor:
Charius Alano do lucem, Carolus inquit,
   Alani luces lumine, dicit amor.





CHRONOGRAPHICUM.


sIs DoCtorIs honor, per teMpora Longa perennIs.





SANCTISSIMI PATRIS BERNARDI Quingentesimum iubilaris glorie annum inter celites agentis Sapientissimo confratri Ex una matre  progenito, melliflui Spiritus heredi ALANO MAGNO DOCTORI UNIuERSALI. Anno lustro-seculari, id est a morte B. Bernardi quingentesimo iubilari in orbem e typis prodeunti, felicibus auspiciis, studio, industria, labore Rdi ac eruditissimi domini D. Caroli de WISCH, S. theologie professoris, monasterii Dunensis dignissimi prioris D. Balduinus WINNCEL Eiusdem monasterii Religiosus ac sacerdos accinebat.


Quis mihi det te fratrem sugentem ubera matris mee. Cant uIII.


Quanta triumphalis dat quinquagesimus annus
   Gaudia quanta polo iubila nardus agit!
Annos si numeres, numerum, Bernarde, notabis,
   Queis defessa solo, mens tua rapta polo est.
Sed quia conspicimus se diffundentia plausu
   Sidera, cur plausus contegat ordo suos?
Iubilet ordo sacer, Patri coniubilet orbis
   Sit par, ut celo, sic et in orbe melos.
Prodeat e prelo pietatis amator Alanus,
   Fraterna ut fratris iubila fonte fluant.
An Fratrem, Bernarde, tuum dignoscis? amore
   Una duos suxit diuite lacte parens.
Ut Cistertiadum primoribus ortus uterque est,
   Sic domus una, parens una duobus erat.
Conspiceres uolitare pari super ethera gressu,
   Mellifluos dices, cuique subesse fauos.
Nam sugens, matris si pendet ad ubera Nardus,
   Nec minus hec felix ubera Alanus habet.
Pendulus ora mouet Bernardus ad ubera dextre;
   Alano nectar dulce sinistra dedit.
Suxit uterque pari tractu, saturatus uterque:
   Si satur esse potest quem satiarit amor.
Mella dedit Nardus, sed mellea donat Alanus,
   Mellea mellifluo hoc promis, Alane, libro.
Desine nunc fratrem, sugentemque ubera Matris
   Querere, Narde: tibi frater Alanus adest.
Frater adest, matris quia diuidit ubera tecum,
   Ubera, que gnatis ubere lacte fluunt.
Hunc dum producit Bernardi ad iubila fratrem,
   Carolus hoc libro iubila liber agit.
Carole, quanta tibi laudum argumenta tuarum!
   Res tibi, dum uiues plena decoris erit.
Iubila Bernardi splendore uoluminis ornas,
   Frater honoratur posteriore prior.
Ergo, Bernardo fratrem dat, quisquis Alanum
   Producit: Caroli sed labor iste fuit.
Iste liber fuit iste labor, liber iste laboris
   Partus, nec uestri parcus honoris erit.
Carole, in Alano uiues post fata superstes,
   Non poterit calamus, non manus ista mori.
Tempus erit 
   Cum dabitur scriptis gloria summa tuis.
Sed sileo: laudemque graue est audire modestis
   Hanc alii spectent: his meruisse sat est.


CHRONOGRAPHICA:

    1. beato bernarDo, heC aLani sCrIpta CaroLI Labore et Dono ConseCrantur  ,
     2. aLano Magno, feLICI CantiCo, honores, CaroLe, Canes  .
    3. bernarDo, et sCrIptorI gLorIaM  .







ALANI DE INSULIS DOCTORIS CELEBERRIMI, COGNOMENTO UNIuERSALIS, COMPENDIOSA IN CANTICA CANTICORUM AD LAUDEM DEIPARAE uIRGINIS MARIAE ELUCIDATIO.


Qui elucidant me, uitam eternam habebunt. Eccli. XXIu





PRAEFATIO AD LECTOREM.

1 Libellum hic habes, lector, mole quidem exiguum, at efficacia prouocandi affectus lectorum ad cultum et amorem Deipare uirginis eximium, ex quo  colligere poteris pios animi sensus ipsius auctoris erga eamdem sanctissimam uirginem: simulque ingenii subtilitatem in mysticis sacrarum Scripturarum intellectibus eruendis. Hic ille libellus est, cuius intuitu, doctissimus Hippolytus Maraccius, Lucensis, e congregatione matris Dei  Alanum nostrum, non sine preclaro elogio, ceteris adcensuit illustrioribus scriptoribus qui de beatissima Deipara uirgine quidpiam scripserunt. Hic etiam est, quem Martinus Ant., Delrio societatis Iesu clarissimus scriptor, diu frustra quesitum, tandem diligentia et 2 beneficio P. Andree Schotti, se nactum scribit, in Isagoge Comment. in Cantic. cantic. fuerat quidem anno 1540 typis Iacobi Keruer Parisiis impressus, ex Bibliotheca S. uictoris ut referunt hi uersus frontispicio ascripti:

Hunc tibi nunc primum, lector, depromit Alanum
   uictorina suo Bibliotheca sinu.

Sed mox omnia exemplaria ita distracta fuerunt, ut difficillime quispiam uel unicum reperire potuerit.

Nihilominus, exquisita diligentia uiri clarissimi Claudii Doresmieulx, Atrebatii, ex his exemplaribus unum adhuc assecutus, illud sedula collatione ad duo antiquissima exemplaria mss.  recognitum, et adnotationibus marginalibus, nec non plurimorum, hinc inde, uerborum diuersa lectione illustratum, usibus tuis offero. Quod si attentius perlegeris, cetera quoque eiusdem auctoris opera  auidius lustrabis.

uale.


F. Carolus DE uISCH, Prior Dunensis.



ELUCIDATIO IN CANTICA.



3 PROLOGUS AUCTORIS


Cum multi ad ornandum tabernaculum Dei offerant  aurum, argentum, lapides pretiosos, byssum, coccum bis tinctum, purpuram, ego aliorum more [1 1Kb]  pilos caprarum offero . Et cum diuites de abundantia sua in gazophylacium Domini thesauros mittant, ego cum paupercula muliere duo minuta mitto . Et cum [2 1Kb] multi Salomonis sapientiam, Tullianam [3 1Kb] eloquentiam, ad laudem uirginis matris effundunt, que est tabernaculum Dei, celestis regis palatium, uirtutum gazophylacium, qui etiam uirtutibus prediti, castitate mundi, caritate accensi, ego pauper scientia, deiectus uita, nullus in gratia, asperitate peccati hispidus, qualemcunque laudem in honorem uirginis propono. Quia ex lapide scintilla excuti, et cum calamo [4 1Kb] fragili mel solet reperiri; sicut lingue hominum et angelorum laudem uirginis preconantur; ita ex omni creatura significante, laus  eiusdem elicitur et in omni scriptura matris dignitas predicatur. Unde cum canticum amoris, scilicet epithalamium Salomonis, specialiter et spiritualiter ad Ecclesiam referatur, tamen specialissime et spiritualissime ad gloriosam uirginem reducitur quod diuino nutu  explicabimus. Gloriosa igitur uirgo sponsi optans presentiam, desiderans gloriosam conceptionem ab angelo nuntiatam, affectans diuinam Incarnationem, ait sic:



CAPITULUM PRIMUM.


Osculetur me osculo oris sui.

Hoc est quod alibi dicitur: »Ecce ancilla Domini, fiat mihi secundum uerbum tuum .« Audierat ergo celestem paranymphum ad se missum  Gabrielem archangelum, qui speciali et inaudita salutatione honorans uirginem, speciali et spirituali benedictione 4 refertam, ait: »Aue, Maria, gratia plena; Dominus tecum .« Que cum audisset de se Filium Dei nasciturum, non tumida de nuntio, non elata de uerbo, non superba de filio, sed in omnibus et per omnia se humilians Deo, non diffidens de oraculo, ait: »Ecce ancilla Domini.«

Quasi dicat, »fiat mihi secundum uerbum tuum,« id est ad uerbum tuum concipiam Dei uerbum. Et hoc est quod hic dicitur: Osculetur me osculo oris sui.

Os Patris dicitur Filius multiplici de causa. Sicut enim [5 1Kb] aliquis alicui loquitur ore proprio, sic Pater per Filium locutus est mundo. Os est eiusdem nature  cum reliquo corpore, ita Filius est eiusdem nature cum Patre. Et sicut ore propinatur osculum, ita Pater [6 1Kb] per Filium fideli anime propinat gratie ferculum. Petit ergo uirgo triplex osculum. Unum osculum est Incarnatio. Sicut enim in uno osculo duo labia uniuntur; sic per Incarnationem diuina natura humane unitur. Aliud osculum est Spiritus sancti [7 1Kb] quo Patrem osculatur Filius, quo Pater Filium diligit, qui Patrem et Filium unit: qui est amborum amor, nexus et osculum. Tertium osculum,  est presentia doctrine Christi, ut os Christus non intelligatur; sed per os Christi doctrina figuretur [8 1Kb] , et per oris osculum doctrine presentia. Petit ergo, ut in se celebretur Incarnatio, et ut Spiritus sanctus superueniat, et uirtutis altissimi obumbratio  et doctrine Christi adsit presentia.

Hec sunt oscula, quibus Pater osculatur Filium, aut sponsus sponsam, aut Dominus ancillam, matrem filius, nutricem alumnus. Christus autem reddens uice desiderii laudem, respondet ad desiderium uirginis:


Quia meliora sunt ubera tua uino.

Quasi dicat: Tu desideras mea oscula et ego tua  ubera, quia meliora sunt ubera tua uino. Ad litteram possum hec referre ad naturalia ubera uirginis de quibus dicitur in Euangelio: »Beatus uenter qui te portauit et ubera que suxisti .« Que delectabiliora, que meliora, quam illa ubera que propinauerunt lac Christo, non ex libidinis feditate, sed uirginitatis fecunditate? Talia optabat Christus ubera, a tali ubere lac sugere, quod non saperet carnis lubricum, sed uirginitatis antidotum.

Hec ubera dulciora fuerunt Christo omni uino, id est omni delectabili potu. Quia uinum est priuilegiatus potus, per ipsum intelligitur delectabile poculum.


Fragrantia unguentis optimis.

 Id est, optimorum unguentorum fragrantie comparabilia; quia quod faciunt unguenta odore, hoc faciunt ubera uirginitatis integritate. Quia, sicut illa sui fragrantia attrahunt; sic et ista [9 1Kb] redolentia Christum alliciunt. Possunt etiam predicta mystice intelligi, ut sic de Christo fiat sermo in persona capitis cum dicitur: Osculetur me osculo oris sui, consequenter intelligatur loqui in persona corporis, id est populi fidelis. Quia sicut uirgo fuit mater Christi per conceptionem, ita fidelium per doctrinam et exemplarem instructionem. Fuerunt autem in uirgine duo exemplaria bene uiuendi, castitas et humilitas, quas nobis in exemplum proposuit. Quibus quasi quibusdam uberibus fidelem populum  tanquam mater filium lactauit. Hec autem fidelibus sunt dulciora uino, id est carnalibus delectationibus; quia humilitatis et castitatis exempla dulcius sapiunt palato mentis, quam aliqua delectabilia palato uentris. uel sic intelligi potest quod dicitur: Meliora sunt ubera tua uino. Ubera coniugum sunt lapsus carnis, concupiscentie discursus, quibus propinatur lac infirmitatis, quibus lactantur pueri uel reficiuntur infirmi. Ubera uiduarum sunt austeritas continentie, refrenatio 5 libidinis experte. Hec  ubera non propinant mel [10 1Kb] dulcedinis, sed uinum austeritatis. Ubera uirginis sunt uirginitas mentis, integritas carnis. Hec propinant uinum [11 1Kb] eterne delectationis, et mel iucunde quietis. Hec ubera superant omne uinum, id est uiduarum et coniugum statum. Fragrantia unguentis optimis; quia [12 1Kb] ineffabilis uirginis humilitas, eiusque defecata uirginitas, aliorum spiritualium donorum comitatiua [13 1Kb] fulgent. Unde et sequitur:


Oleum effusum nomen tuum:

Quia propter priuilegiata Spiritus sancti dona, que resultant in uirgine gloriosa, nominis eius fama et gloria per uniuersum orbem est dilatata. Cuius enim nomen preconatur mundus, nisi uirginis huius? Cuius laus celebratur in ore populi  fidelis, nisi uirginis matris? Cuius humilitas nobis proponitur in exemplum, nisi uirginis Marie? Cuius uirginitas nobis datur in speculum, nisi Genitricis incorrupte? Et eleganter fama et gloria nominis eius oleo effuso comparatur. Oleum esurientem reficit, egrotantem sanat, membra defatigata mitigat, odorem parit, flammam nutrit. Sic et in laude uirginis reficimur, exemplo eius ad uirtutum medicamina inuitamur, aduersitatibus fessi eius patientia recreamur, uite eius forma illustramur. Nominis fama diffunditur; et non solum oleo, sed et oleo effuso nomen eius comparatur. Quia, sicut oleum effusum magis redolet, sic quanto magis nomen uirginis dilatatur, tanto magis gloria augetur.  Unde sequitur:


Ideo adolescentule dilexerunt te:

Quia quanto magis forma eius declaratur, tanto magis alie uirgines ad illius imitationem et dilectionem inuitantur. Et eleganter respectu uirginis matris alique [14 1Kb] uirgines adolescentule dicuntur, quia hec mater, he filie; hec regina, he famule; hec matrona, he adolescentule; hec magistra, he discipule.


Trahe me post te.

Hec sunt uerba celestis sponsi consortium postulantis, uerba matris ad presentiam filii suspirantis. Quasi diceret: Postulaui tuam presentiam, potita sum presentia; postulaui doctrinam tui, sum doctrina consolata, sed ascendisti in celum  ascensione miraculosa: et ideo dolens de tui absentia, plena mundane calamitatis presentia ad te clamo: Trahe me post te. Eleganter autem ait, trahe. Non est enim humane nature ut ex sese ascendat in celum, nisi hoc ei diuina gratia conferat per miraculum. Et nota quod uirgo gloriosa, sicut desiderauit Christi aduentum in carnem, ita omnibus uotis optauit uenire ad ipsum post ascensionem; ut, sicut cum filio fuerat peregrinata in terris, ita cum eodem regnaret in celis. Sicut  enim dolor pertransiit Marie animam in passione , cum Filius moreretur, ita in ascensione cum a Filio separaretur. Et ideo optans filii presentiam, ait: Trahe me post te. Et bene ait, post te, quia post filium ascendit uirgo, et filii subsidio. Et interim antequam trahar, ut trahi merear:


Curremus in odorem unguentorum tuorum.

Id est, ego et adolescentule tracte odore unguentorum tuorum, id est imbute fragrantia spiritualium donorum, quibus nos spiritualiter ungis, que dicuntur tua, quia a te specialiter data: curremus, non stabimus delectatione in uia mundi, sub umbra seculi, aut phantasia terrestris oblectamenti, sed curremus bene operando, de uirtute  in uirtutem ascendendo. Curremus per 6 stadium, ut perueniamus ad brauium .


Introduxit me in cellaria sua.

Postquam Rex regum et Dominus dominantium introduxit se in cellam uirginalis uteri, consequenter post ascensionem introduxit uirginem in cellam paradisi. Eleganter autem nomine celle uel cellarii significatur proprietas celi; quia  sicut in cellario reponuntur uina que hominem satiant, inebriant, a curis secularibus alienant; sic celestis beatitudo beatos ita inebriat, quod solitarios [15 1Kb] reddit et omnino ab amore terrenorum secludit [16 1Kb] . Unde in Psalmo legitur: »Inebriabuntur ab ubertate domus  tue, et torrente uoluptatis tue potabis eos .« Et sicut aliquis existens in cella, ut solitarius eremita, seclusus est a strepitu seculi, ita aliquis existens in celo a tumultu mundi. uel per cellaria intelligitur repositio thesaurorum sapientie et scientie Dei. Sicut enim in cellario reponuntur seruanda; sic apud gloriosam uirginem  sunt secreta sapientie et scientie Dei. Audientes autem adolescentule, id est alie uirgines commendationem uirginis gloriose ab uberibus uirginis sumptam, congratulantes uirgini dicunt:


Exsultabimus et letabimur in te; memores uberum tuorum super uinum.

Exsultabimus mentis deuotione, letabimur corporali  [17 1Kb] applausione. In te, id est in tui laude et imitatione; memores uberum tuorum, id est ad memoriam reducentes ubera tua, humilitatem scilicet et uirginitatem, quibus adolescentulas factas ad imitandum; super uinum, id est super terrenam delectationem in hoc inuitantes [18 1Kb] iustos qui te imitantur et diligunt. Et hoc est quod sequitur:


Recti diligunt te.

Illi recti dicuntur qui directe per uiam regiam  incedunt, non declinantes ad dexteram illecti prosperitate, nec ad sinistram fracti aduersitate, qui non incuruantur ad mundana amore terrestrium; sed diriguntur ad celestia amore celestium; qui non diligunt Deum propter mundum, sed propter ipsum Deum. uel recti dicuntur qui altero pede non claudicant. Ille altero pede claudicat, qui utramque uirginitatem non seruat corporis scilicet et mentis. Hic non sequitur Agnum quocunque ierit , nec matrem Agni. Illi uero qui utroque pede recti incedunt, uere uberum uirginis memores sunt et eam recte diligunt. Illi etiam specialiter recti sunt, qui duo ubera uirginis diligendo et imitando sugunt, id est humilitatem et uirginitatem, et sic eorum uberum specialiter memores sunt. Ita  introductus est Christus in cellam materni uteri per conceptionem, sed illa denigrata et obfuscata uisa est per concupiscentiam, quantum ad hominum opinionem. Et hoc est quod dicit:


Nigra sum, sed formosa, filie Ierusalem, quasi tabernacula Cedar, sicut pelles Salomonis.

Nigra sum, id est grauida, et ita uideor uirginitate non esse integra, sed tamen sum formosa, quia uirgo mentis et corporis integritate. Unde dirigens sermonem ad reliquas Iudee uirgines, ait: Filie Ierusalem, quasi nigra uideor humana opinione; sed tamen formosa sum, id est uirgo rei ueritate. Nigra inquam, sicut tabernacula Cedar. Per tabernacula Cedar, significatur impetus tribulationum,  cui exposita fuit uirgo gloriosa; non tantum in se, sed et in filii angustia. Filii enim tribulationes uocabat suas, et eiusdem aduersitates a se non faciebat alienas. Unde ad ipsam dictum est: »Et tuam ipsius animam pertransibit gladius .« Eleganter autem per tentoria 7 Cedar tribulationes figurantur. De Cedar enim legitur, quod semper in tabernaculis habitabat; unde et tabernacula eius uariis turbinibus et procellis uentorum et imbrium erant exposita. Unde eleganter per tentoria Cedar uirgo [19 1Kb] figuratur que in se et in filio tribulationibus exposita fuisse legitur. Sed formosa sicut pelles Salomonis. Pelles Salomonis erant de coriis mortuorum animalium picturate uarietate colorum. Eleganter ergo uirgo comparatur pellibus Salomonis  propter uarietatem uirtutis, cuius carne uestitus est uerus pacificus, id est iehsu Christus. Et quia Ioseph maritus uirginis  uidens uirginem grauidam obstupuit [20 1Kb] , et quomodo grauidatio illa facta fuerit ignorauit, potest introduci loquens ad sponsum in hunc modum:


Nolite me considerare, quod fusca sim, quia decolorauit me sol.

Nolite considerare quod fusca sim, id est quod fusca propter grauidationem uideor; quia non uir,  sed sol iustitie decolorauit me, id est ualde colorauit; non colore mali [21 1Kb] , sed colore mentali. Quia ita me gratia Spiritus sancti grauidauit, quod uirginitatem non abstulit; uel ita grauidam me fecit quod me decolorauit, id est extra colorum proprietatem [22 1Kb] , scilicet naturam aliarum grauidarum me constituit. Et uere nigra per tribulationes, quia:


Filii matris mee pugnauerunt contra me; posuerunt me custodem in uineis.

Filii matris mee, id est Iudei filii Synagoge, pugnauerunt contra me in filio meo quasi contra me alteram, dum filium meum persecuti sunt, usque ad mortem. Et sic posuerunt me custodem in uineis.


uineam meam non custodiui.

Quia uirgo, que prius fuit forma Synagoge ad  bene credendum et uiuendum, postquam illa incredula facta est; uirgo desiit esse eius custodia, ad gentes transiens, eos exemplo instruens et protectione muniens. Et sic diuersarum uinearum, id est Ecclesiarum ex gentibus facta est custodia, relicta propria uinea, id est Synagoga, Quia sciendum est quod quidquid in hoc cantico de beata Maria dicitur, ad corporales uel spirituales eius actus refertur; unde sequitur:


Indica mihi quem diligit anima mea.

Hoc refertur ad tempus passionis et sunt uerba uirginis ad Christum, cum passionis tempore discipuli defecerunt a fide, uirgine a statu fidei non deficiente. Dubitauit illa in quibus tunc per fidem  requiesceret, quos sibi spiritualiter incorporaret. Legitur enim solum latronem tunc manducasse, id est incorporasse [23 1Kb] . Et ideo introducitur querens in hunc modum: Indica mihi quem diligit anima mea; quia uideo contribules tuos in te deseuientes, uideo apostolos fugientes, et ideo nescio in quibus per fidem habites. Ideoque indica mihi quem diligit anima mea, id est demonstra mihi in quibus sciam te habitare per fidem Expressius autem ait, quem diligit anima mea, quam si dixisset te, ut exprimatur amor ineffabilis matris ad filium, que illum in passionis articulo non reliquit, cum in apostolis ardor caritatis defecerit [24 1Kb] . Ipsa enim Christum toto corde dilexit, que carnem Christi sic nutriuit et fouit ut ob amorem carnis eius ab  amore carnis sue suspensa, necessitatibus nascentis, lactantis, uagientis, crescentis, omnes cordis affectiones effunderet. Tota etiam anima 8 Christum dilexit, quia tantus uigor Spiritus sancti eam adiuuit, ut ad quelibet salubria et sanctissima eam confortando in amorem Christi accenderet. Tota de nique et tanta uirtute Christum dilexit ut ad titulum sue laudis sufficiat, quod mentem eius tanta uis amoris occupauerat, ut fugientibus discipulis oblita sexus fragilis, ipsa cum lacrymis astans cruci  et condolens morienti, animam suam pro filio suo, et si minime, posuit patiendo, tamen exposuit compatiendo.


Ubi pascas, ubi cubes in meridie.

Indica ergo mihi ubi, id est in cuius mente te pascas per fidem; ubi cubes, in cuius animo requiescas per caritatem, qui exterius laboras per passionem. Et hoc in meridie, id est in passionis tempore. Eleganter per meridiem tempus passionis designatur, quia  hora sexta crucifixus est Christus . Et sicut in meridie solis feruor ascendit, sic tempore passionis Christi feruor tribulationis Christum incendit. Hoc, inquam, peto:


Ne uagari incipiam post greges sodalium tuorum.

 Per sodales Christi discipuli figurantur, qui, percusso pastore, tanquam oues gregis uagabantur . Tunc cum discipulis uirgo fluctuaret, si in ambiguitate maneret, si fidem omnino defecisse crederet. Ad hoc respondens Christus introducitur in hunc modum.


Si ignoras te, o pulchra [pulcherrima] inter mulieres, egredere et abi post uestigia gregum tuorum.

Que pulchra inter mulieres nisi uirgo mater que pre ceteris priuilegiata est donis spiritualibus, mater est Dei sacrarium Spiritus sancti, sigillum uirginitatis, speculum humilitatis? Ad hanc ergo dicit Christus: Si ignoras te, quasi dicat: Quandiu me diligis te cognosces, et in te me requiescere per  amorem scies. Si autem te matrem Dei esse ignorares, et me tanquam mater filium non diligeres, a me per ignorantiam et infidelitatem exires et post uestigia gregum abires, id est apostolis infidelibus per ignorantiam et infidelitatem similis fieres. Et que modo aliis es forma per fidem apostolos  exemplo infidelitatis deformares. Et hoc est quod ait: Egredere et abi post uestigia gregum.


Et pasce hedos tuos iuxta tabernacula pastorum.

Dicuntur hedi Ecclesie Dei [25 1Kb] , quos regunt ecclesiastici pastores. Apostoli uero, qui in fide defecerant, iam in Ecclesia uel de Ecclesia non erant, sed quasi iuxta Ecclesiam per infidelitatem errabant [26 1Kb] ; tamen predestinati erant. Si, inquam, te  ignorares, hec fierent; sed non ignoras, imo in te sedeo per fidem, quiesco per caritatem. Et ideo:


Equitatui meo in curribus Pharaonis assimilaui te, amica mea.

Quis est equitatus Dei, nisi Ecclesia que frenum discipline eius accipit, et iugum portat suauitatis eius, et que Spiritu Dei agnoscitur, et in hoc est ei salus. Unde legitur: Equitatus tuus salus . Et hoc est: Equitatui meo in curribus Pharaonis assimilaui te. Per contrarium, currus Pharaonis dicuntur illi, qui sub spirituali Pharaone, id est sub  diabolo positi sunt, et quadrige eius, quas ipse agit et ducit ad persequendum populum Dei et ad opprimendum Isrel. Qui se conuertunt ad fidem fiunt equitatus Dei, curuantes dorsum suum, id est arbitrii libertatem, ut suscipiant super se Christum sessorem, et frena eius patiantur ut quocunque uoluerit flectat eos. Et est sensus: Amica mea, id est uirgo 9 Maria dilecta mea, sponsa mea, singularis et unica, assimilaui te, id est similem feci equitatui meo, id est Ecclesie mee, que prius fuit in curribus Pharaonis, dum subiecta erat spiritualibus nequitiis [27 1Kb] . uirgo enim Maria similis est Ecclesie Dei in pluribus. Sicut enim Ecclesia Dei mater est Christi in membris per gratiam; sic uirgo mater est Christi, capitis per humanam naturam. Et sicut  Ecclesia est sine macula et ruga, ita et uirgo gloriosa. Et sicut Ecclesia in diuersis personis habet uniuersitatem donorum, sic uirgo Maria in se uniuersitatem carismatum. Quia Christus uidebatur uirgini protestari, quod nisi cognosceret seipsam, exitura esset in uestigiis gregum, ut pasceret non oues, sed hedos. Quasi erubuerit uirgo super austeritatem admonitionis et, purpura uerecundie in uultu diffusa, speciosas fecerit genas, ait Sponsus:


Pulchre sunt gene tue sicut turturis.

Turturum fertur natura huiusmodi esse, ut neque masculus preter feminam ad coitum, neque femella amplius quam unum patiatur marem; ita ut si accidat altero interempto siue intercepto superesse  alterum, pariter cum coniuge, exstinctus sit ei concubitus amor. Conuenienter ergo similitudo turturis aptatur uirgini Marie: quod alterius uiri quam Christi coniugium nesciat, uel quod continentie et pudicitie in ea tanquam turturum uolitet multitudo. Gene autem uultus dicuntur; in quibus honestas et uerecundia cognoscitur. Eleganter autem gene eius turturibus comparantur; quia in huiusmodi auibus et honestas uultus et simplicitas denotatur. Secundum hanc intelligentiam et ceruix uirginis accipitur uel collum cum sequitur:


Collum tuum sicut monilia.

Et nota quod ipsi ornamento, quod ceruicibus et collo imponi solet, ceruicem eius comparauit; quod sic intelligendum est: Per collum, quod inclinare  solemus in obedientie signum significatur obedientia et subiectio quam Christo exhibuit, pro eo quod quasi iugum Christi accepit, et fidei eius obedientiam prebuit. Ornamentum ergo ceruicis, quod est obedientia, Christus est. Ipse enim prior »factus est obediens usque ad mortem .« Exornatio ergo et monile ceruicis eius, id est, obedientie uirginis, obedientia Christi est. Sed et ceruix eius, id est obedientia similis effecta est obedientie Christi, que est monile Christi. Magna ergo in hoc laus Marie, magna eius  gloria, quod imitatio eius glorie exequatur obedientie Christi quam imitatur illa. Audientes amici sponsi celestes paranymphi tantam uirgini a Deo collatam gratiam, uolunt et ei sua conferre munera. Unde sequitur uox amicorum:


Murenulas aureas faciemus tibi uermiculatas argento.

Murenula est piscis in aqua latens ualde lubricus et labilis. Per murenulas ergo intelliguntur diuine sapientie, que latent in profundo sacre Scripture labiles et lubrice; quia de facili a memoria et intellectu labuntur humano. He sunt auree propter scientie dignitatem uermiculate argento, id est distincte uarietate eloquii iuxta eloquentie pulchritudinem. uermiculus solet terram uariis sulcis  distinguere: ideo auctor uermiculatas posuit pro distinctas. uel quia uermiculum uocamus quemdam colorem qui rei apponitur ad decorem, ideo per uermiculatas intellexit ornatas. Has murenulas, id est, diuinas sententias ediderunt sancti Patres in laudem uirginis et honorem. Ait enim Isaias: »Egredietur uirga de radice Iesse et flos de radice eius ascendet .« Ieremias etiam ait: »Nouum faciet Dominus super terram; mulier circumdabit uirum .« Et Dauid: »In sole posuit tabernaculum suum .« Et in Daniele legitur quod lapis excisus est de monte sine manibus . Et quasi sponsus intrasset in cubiculum sponse, loquitur sponsa in hunc modum [28 1Kb] .


 10 Dum esset rex in accubitu suo nardus mea dedit odorem suum.

Postquam gloriosa uirgo non solum mente, sed etiam uentre concepit, factus est in ea spiritualis Christi recubitus. Ubi enim specialiter [29 1Kb] cenauit cum Patre et Spiritu sancto, ubi specialem fecit mansionem, ubi spiritualiter et plene recubuit, nisi in mente uirginis? In cuius uentre secundum humanam naturam perfecte recubuit. O felix mens in qua celestes conuiue, id est tres persone specialiter et spiritualiter reficiuntur! Pax ibi primus cibus est. Humilitas simul apponitur cum patientia, mansuetudo quoque et lenitas, et quod summe est, suauitas et puritas cordis. Charitas autem in huiusmodi conuiuio principalem  obtinet locum. Ergo, dum esset rex Christus, uidelicet me et alios regens, in accubitu suo, id est in me, in qua erat non solum in mente per gratiam, uerum etiam in uentre per humanam naturam, nardus mea dedit odorem suum, id est caro mea fragilis, per nardum arborem humilem significata, aduentu Spiritus sancti mundata, fomite peccati exstincto, in ea dedit odorem suum; aliis proposita est in exemplum: ut per carnis mortificationem purgarent propriam carnem. uel, dum esset rex in accubitu suo, id est Dominus iehsu in requiem assumptus,  nardus mea, dedit odorem suum [30 1Kb] , id est fama mea, que prius erat humilis et deiecta, per totum orbem est diffusa.


Fasciculus myrrhe, dilectus meus mihi inter ubera mea commorabitur.

Sed antequam assumeretur in celum dilectus meus, quem super omnia diligo, fuit mihi tempore passionis fasciculus myrrhe, id est summa et multa amaritudo; quia passioni eius compassa sum dolore intimo. Eleganter per myrrham doloris amaritudo significatur; quia myrrha amaritudo interpretatur.

Et quia pro nostra redemptione passus inter ubera mea commorabitur, id est in intimo mei cordis amore detinebitur. Duo ubera uirginis duo sunt  brachia caritatis: unum quo dilexit Christum tanquam Deum, aliud, quo dilexit eum tanquam filium; et his duobus brachiis caritatis amplexatur illum. Eleganter autem duo riuuli caritatis dicuntur ubera; quia mulieres illis paruulis solent offerre ubera ad lactandum quos diligunt. Et hos duos riuos caritatis proposuit aliis in exemplum et ad alios informandum, tanquam mater ubera ad lactandum. uel ideo Christus dicitur uirgini matri fasciculus myrrhe; quia ueniens in carnem exclusit a uirgine omnem concupiscentie putredinem, sicut myrrha seruat carnem a putredine immunem. Unde ad litteram etiam potest intelligi quod sequitur: Inter ubera mea commorabitur; quia a uirgine natus, a sola uirgine est lactatus; nec suxit ubera alterius  mulieris, nisi uirginis matris. O beata mater, que ubere eum lactat, qui omnibus ubera misericordie propinat! O mira res! filia lactat patrem, creatura creatorem, famula dominantem! Et quia per ubera intelligitur duplex amor in uirgine, sequitur:


Botrus cypri dilectus meus mihi, in uineis Engaddi.

Botrus uinee in flore habet fragrantiam; in fructu uim calefaciendi et fouendi dicitur possidere. Christus ergo gloriose uirginis fuit botrus; quia et primo uirginem ante ipsius Christi aduentum odore sue fame respersit, quando per legem et prophetas ei innotuit, et eam incalescere erga fidem sui et  caritatem fecit, et in carne ueniens eam se tanquam spiritali uino refecit. Unde illa tanto feruore caritatis incaluit, quod ad omnem tribulationem et merorem et tentationem sustinendam parata fuit. Et ideo eleganter sequitur, cypri: cyprus enim meror et tristitia interpretatur. 11 Quia uirgo in ipsis tribulationibus et tentationibus [31 1Kb] agnouit, ita ut de se ipsa dicere possit in his omnibus: Non peccaui labiis meis coram Deo ; et intellexit, quomodo quis a Deo eripitur a tentatione, et quomodo uita hominis super terram est  tentatio ; competenter adiungitur in uineis Engaddi. Engaddi interpretatur oculus tentationis. uinee autem intelliguntur conuentus fidelium qui in Engaddi sunt constituti, quia oculo tentationis illuminati, intelligunt sue tentationis qualitatem, et se a tentatione liberari per Dei miserationem. Christus intelligens uirginem, bona que habebat, non sibi sed Christo ascribere, introducitur quasi respondens ad uirginem, et uersa uice eam commendans in hunc modum:


Ecce tu pulchra es, amica mea, ecce tu pulchra: oculi tui columbarum.

Hunc Christus titulum laudis extollit et affirmat, quia non tantum, cum proxima est ei corpore, sponsa sit; sed etsi contingat ei absentem esse,  etiam sic sponsa sit. Hoc enim indicatur in eo quod cum dixisset: Ecce tu pulchra es, amica mea, addidit post hec absolute et sine adiectione: Ecce tu pulchra; oculi tui columbarum. Quia autem [32 1Kb] oculi eius comparantur oculis columbarum, ob hoc profecto fit, quia Scripturas diuinas non iam secundum litteram, sed secundum spiritum intelligat, et aspiciat in eis spiritualia mysteria. Columba enim indicium Spiritus sancti. Spirituali ergo sensu intelligere legem et prophetas, hoc est oculos columbe habere. Potest adhuc profundiore fortasse sacramento, quod dixit, ecce tu pulchra es, amica mea, intelligi de presenti seculo dictum; quia sponsa quidem fuit et hic uirgo Maria cum proxima fuit Christo. Quia uero  iterauit et dixit. Ecce tu pulchra, ad futurum seculum pertinet, ubi non solum imitatione, sed ipsa sui perfectione formosa est et sponsa. Duo autem oculi columbarum intelliguntur duo intellectus uirginei: quorum altero intellexit Christum manens in uia, altero nunc intuetur permanens in patria. Uterque autem columbinus, id est simplex; quia ab errore alienus. Audiens uirgo se a Christo commendari, uicem laudis reddit ei, dicens:


Ecce tu pulcher es, dilecte mi, et decorus.

Dilecte mi, quem specialius ceteris diligo, et specialius quam ceteros: ecce tu pulcher es secundum humanitatem, et decorus secundum Diuinitatem. Nec solum tu pulcher es, sed etiam et ego pulchra.


Lectulus noster floridus.

 Lectulus Christi dicitur caro quam assumpsit, propter duos lecti usus; in lecto laborat homo in infirmitate, quiescit in sanitate: similiter Christus in carne humana laborauit in infirmitatibus humanis ante passionem, quieuit in eadem carne post resurrectionem. Et eleganter dixit lectulus noster floridus; quia caro Christi [33 1Kb] , que prius in uita floruit, per moriem effloruit, et per resurrectionem refloruit. Unde in Psalmo: »Et refloruit caro mea« .


 Tigna domorum nostrarum cedrina, laquearia nostra cypressina.

Domus hec intelliguntur corpus Christi et corpus uirginis: tigna domorum substantie corporum, que dicuntur cedrine, id est imputribiles: cedrus enim imputribilis est: Sicut enim credimus corpus Christi putredine non esse resolutum; unde legitur: »Non dabis Sanctum tuum uidere corruptionem :« ita probabile est a corruptione putredinis alienum esse corpus Marie: Unde Aug. in sermone De Assumptione uirginis: Non solum carnem quam Christus assumpsit, sed etiam 12 carnem de qua assumpsit credimus esse assumptam in celum. Unde in oratione edita legitur: Nec tamen mortis nexibus deprimi potuit,  etc. Et nisi resurrexerit, quare de ipsa dicitur: Assumpta est Maria in celum? Laquearia nostra cypressina. Laquearia que adherent tignis, significant corporum infirmitates, que adheserunt corporibus Christi et uirginis. Que eleganter cypressine dicuntur; quia cypressus solet adhiberi corporibus que comburuntur, et mira ab eis fragrantia redditur. Sic et infirmitates que ad mortem pertinent, et in uirgine et in Christo per patientias, quas in infirmitatibus habuerunt, mirabilius redolent. uel domus intelliguntur ecclesie, que dicuntur esse domus Christi ratione regiminis, ratione spiritualis inhabitationis; Marie uero dicuntur esse ratione informationis, quia eas uirgo informauit exemplo.  Tigna siue trabes dicuntur Ecclesie doctores; cedrina, propter indeficientem fortitudinem et uirtutum fragrantiam. Cedrus enim imputribile lignum est et boni odoris. Unde Apostolus: »Christi bonus odor sumus Deo .« Laquearia que adherent tignis uel trabibus, auditores sunt qui per doctrinam maiorum Deo et Ecclesie Dei adherent, et decorem domus Dei complent. Quare et ipsa laquearia cypressina dicuntur, quod lignum est imputribile et boni odoris; quia ipsi auditores uerbi Dei et factores efficiuntur et bone fragrantie. Et quia uirgo lectulum floridum dixerat, quo flore floridus sit, consequenter declarat Christus, dicens:



CAPITULUM II.


 Ego flos campi, et lilium conuallium.

Campus dicitur humana Christi natura. Sicut enim in campo florum pullulat uarietas, sic in humana Christi natura uirtutum pluralitas. In ea fuit uiola humilitatis, patientie rosa, lilium castitatis. Huius campi flos fuit Christus [34 1Kb] , id est decor secundum diuinitatem; quia et ex uirtute diuinitatis habuit in humana natura donorum plenitudinem. Eleganter autem humana Christi natura per campum significatur propter amplitudinem et planitiem; quia  humana Christi natura habuit amplitudinem uirtutis, et planitiem ueritatis [35 1Kb] ; quia in eo nullus fuit scrupulus erroris. Unde et de eodem dicitur: Lilium conuallium; quia perfecta humilitas fuit in Maria, et in humana Christi natura. Ideo persona uirginis et natura humana uerbi ualles dicuntur propter eminentiam humilitatis; non solum ualles, sed conualles ratione similitudinis, quia uirgo specialiter Christo fuit similis. Harum conuallium Christus fuit lilium; quia iuxta perfectionem humilitatis eius dedit perfectionem castitatis. Unde et ipsa uirgo eleganter dicitur: Lilium inter spinas. Quare sequitur:


Sicut lilium inter spinas, sic amica mea inter filias.

 Hec sunt uerba Christi de uirgine. Est ergo sensus: Sicut castissima est inter luxurias [36 1Kb] , sic amica mea, id est uirgo Maria, inter filias. Istas filias, inter quas uirgo sicut lilium inter spinas consistit animaduertere possumus non Dei, sed diaboli nuncupari, quem per imitationem habent 13 patrem. Sicut autem Christus matrem suam lilio comparauit, ita et ipsa conuenienter filium arbori [37 1Kb] comparat. Unde sequitur:


Sicut malus inter ligna siluarum; sic dilectus meus inter filios.

Quia omnes heretici infructuosi sunt [38 1Kb] inter ligna siluarum; ipse uere cum membris suis et fructu Ecclesie pascit et odore bone fame delectat.  Ligna siluarum porcos [39 1Kb] priusquam homines pascunt; quia diabolus cum membris suis, scilicet hereticis, immundas animas per immunda desideria pascit. Huius mali umbra, est Spiritus sancti protectio. Unde sequitur:


Sub umbra illius quem desideraueram sedi.

uerba sunt beate uirginis; quasi dicat: Ego humiliata ad uerba Gabrielis, sedi, id est requieui sub umbra illius, id est sub protectione Filii Dei per obumbrationem Spiritus sancti facta, de qua dicitur: »Spiritus sanctus superueniet in te et uirtus Altissimi obumbrabit tibi .« Tempore enim Incarnationis, gratia Spiritus sancti fuit tabernaculum uel umbraculum in ea contra concupiscentie incentiuum. Sub umbra illius quem desideraueram  sedi, non steti rigida elatione, non ambulans inquieta curiositate, non iacui resoluta uoluptate: ideo plena gratia apud Deum per humilitatem, apud angelos per uirginitatem, apud homines per fecunditatem. Hec est illa de qua in parabolis dicitur Mulier: gratiosa inueniet gloriam ; Gloria autem »patris filius sapiens :« inuenit ergo gloriam Filium uidelicet Dei Patris.


Et fructus eius dulcis gutturi meo.

Fructus huius ligni sapientia diuina est, que dulcis esse memoratur, quia omnia que desiderantur  huic non ualent comparari. Cui dulcior fuit sapientia Christi quam gloriose uirgini, que plenius hausit de fonte sapientie Dei, de qua et ipsa sapientia incarnata est? Que specialiter gustauit et uidit quoniam suauis est Dominus, hoc est, lignum quod plantatum est secus decursus aquarum : hoc est, lignum plantatum in paradiso deliciarum . Nec mirum si fructus eius dulcis gutturi meo, quia:


Introduxit me rex in cellam uinariam.

uetus Testamentum significatur per cellam uinariam. Quia, sicut in cella uictualia reponuntur, sic sub figuris ueteris Testamenti latebant secreta celestia, quibus spiritualiter saginatur anima. Et recte per cellam uinariam lex Mosaica significatur,  propter austeritatem legis et rigorem; et quia, ut dictum est, spiritualiter legem intelligentes spirituali uino inebriat. In hanc cellam Christus uirginem introduxit, cum ei spiritualiter legis intelligentiam reuelauit. Unde et de ipsa legitur: »Maria autem conseruabat omnia uerba hec, conferens in corde suo .« Quia ea que fiebant circa Christum, conferebat his que uetus Testamentum promittebat.


Ordinauit in me caritatem.

In quo fuit caritas ordinata, nisi in uirgine Maria; que dilexit Christum ex toto corde, quia sine intellectus errore, ex tota mente, id est memoria sine obliuione, ex tota anima, id est uoluntate, sine torpore? Et post Deum se. Et quia uirgo tempore  ueteris Testamenti specialiter se uoto uirginitatis astrinxit, et contra omnes illecebras fortis fuit, inuitans alias ad florem uirginitatis, ad robur fortitudinis, uolens habere sodales in uirginitate, in fortitudine comites, ait:


14 Fulcite me floribus, stipate me malis, quia amore langueo.

Habeam in uestris uirginitatibus mee uirginitatis solatium, in uestris patientiis mee fortitudinis exemplum, quia hoc amore langueo. uel per cellam uinariam intelligitur mentis excessus, qui et extasis dicitur, quo uirgo ad celestium contemplationem rapiebatur, que et apotheosis, id est deificatio uel theophania diuina apparitio nuncupatur, in  hanc uirgo ab amore terrenorum suspensa rapiebatur. Que contemplatio recte cella uinaria dicitur; quia ex ea spiritualia uina, id est arcana celestia propinabantur, que ideo animam ebriam faciunt, que sobriam reddunt. In hac contemplatione uera caritas ordinatur. Quanto magis enim animus hominis ab amore terrenorum suspenditur, tanto magis caritas recto tramite ad Deum diligendum dirigitur. Amor enim terrenorum quodammodo ordinem impedit et caritatis curriculum. Hec autem contemplatio eleganter dicitur flos;  quia, sicut in flore est spes fructus et a flore peruenitur ad fructum, sic per hanc contemplationem enigmaticam suspiramus ad eternam. Per malum uero que robustior est, significatur fortitudo, que est in contemplatione, quam nullus terrenorum appetitus, nullus tribulationum impulsus potest infirmare. uirgo ergo in contemplatione confirmata, inuitans sodales ad contemplationis fortitudinem, ait: Fulcite me floribus, stipate me malis, quia amore langueo, id est eterne uite desiderio.


Leua eius sub capite meo, et dextera illius amplexabitur me.

Quia uolo ut dextera eius, diuinitas scilicet eius amplexetur me, ut diuinitatis participem me faciat.  Leua Christi humana natura dicitur, dextera, diuina. Inflammata ergo amore diuinitatis, uult non tantum frui presentia humane nature, uerum etiam et diuine, quia diuina prefertur humane, quia humana natura a Christo est et sub Christo cui nichil debet. uel per caput potest intelligi naturalis sensus in uirgine, quem informauit Christus in humana natura. Et sic leua Christi fuit sub capite uirginis: quia quodammodo sustentando eius naturalem sensum, informauit; et quia uirgo a somno contemplationis non est excitata usquedum descendit ad uigilias actionis, usque ad tempus sue conceptionis et partus. Etiam quia post conceptum obsecuta est Elizabeth parienti, et post partum curam  habuit filii sui nutriendi et educandi, eleganter sequitur:


Adiuro uos, filie Ierusalem, per capreas ceruosque camporum, ne suscitetis, neque euigilare faciatis dilectam donec ipsa uelit.

Filie Ierusalem dicuntur uirgines Iudee, que ad matrimonium aspirabant et conceptionis fecunditate et prolis honore donari uolebant, ne maledictioni legali subiacerent, si steriles essent. Et ideo consobrine uirginis ad simile uirginem inuitabant, ut scilicet nuberet, conciperet, pareret, ne legis maledictionem incurreret. Sed uirgo in contrarium diuina dispositione proposuerat, scilicet ut uotum uirginitatis seruaret, nisi Deus aliter ordinaret, et ita a sopore contemplationis ad tumultum actionis  non descenderet. Expeditius enim uacant contemplationi uirgines quam coniuges: multe enim sunt sollicitudines temporales, que coniugali statui adherent, ut dicit Apostolus, ut filiorum educatio . uirgo autem ante concipere noluit uel prole gaudere, quam ab angelo accepit sui conceptus fecunditatem et prolis honorem. Et tunc primo uoluit conceptum et partum, cum ait: »Fiat mihi secundum uerbum tuum .« Filius ergo Dei sic ordinauit, ut nulla admonitione, nullo exemplo aliarum uirginum inuitaretur ad conceptus uel partus appetitum, antequam ab angelo 15 audiret diuinum oraculum. Introducitur ergo Filius Dei  quasi loquens ad uirgines gloriose uirginis consobrinas in hunc modum: Adiuro uos, filie Ierusalem, id est uirgines Iudee, hoc circa uos stabiliui, ut nullo uestro exemplo, nulla uestra admonitione, uos que in hoc rectam habetis fidem, rectam operationem, possitis a sopore contemplatiue uite ad uigilias actiue uite excitare Mariam uirginem, nisi quando uoluerit ex diuina inspiratione et concipere et parere. Per capreas autem intelligitur fides; quia, sicut capree acutum habent uisum, sic fides habet primum intuitum intelligendi Deum. Per ceruum qui est maius et robustius animal, figuratur perfecta operatio. uel sic: Adiuro uos, inhibeo uos per capreas ceruosque camporum, id est si uultis imitari patriarchas et prophetas,  qui hoc predixerunt et preintellexerunt, ne suscitetis neque euigilare faciatis dilectam quoadusque ipsa uelit. uirgo intelligens hanc Dei ordinationem congaudens dilecto suo, ait:


uox dilecti mei.

Quasi diceret: Hec ordinatio facta est a dilecto meo, id est a Dei Filio, ut et me preeligeret et specialiter diligeret, ut conciperem sine concupiscentia, parerem sine pena. Et hoc est quod sequitur:


Ecce iste uenit saliens in montibus, transiliens colles.

Montes patriarche, colles prophete, in quibus salit Christus; quia ipsi annuntiauerunt aduentum eius, passionem, descensum ad inferos, resurrectionem,  ascensum in celum. Omnia hec quasi quidam saltus fuerunt, qui tamen transiliit omnes. Quia ueniens in mundum plus fecit et docuit quam omnes retro patriarche et prophete. Unde Dauid: »uelociter currit sermo eius .«


Similis est dilectus meus capree, hinnuloque ceruorum.

Similis capree dicitur secundum diuinitatem. Asserunt namque hi quibus peritia medicine est, inesse huic animali inter uiscera humorem quemdam, qui caliginem depellit oculorum, et obtusiones quoque uisus exacuit. Merito ergo capree comparatur; quia non solum ipse uidet Patrem, sed uideri ab his facit quorum uisus ipse creauit. Hinnulo ceruorum comparatur, quia secundum carnem, filius est antiquorum  patrum, qui ceruorum nomine designantur. Et uere similis est hinnulo ceruorum, quia ipse assumpsit carnem humanam; unde sequitur:


En ipse stat post parietem nostrum, aspiciens per fenestras, prospiciens per cancellos.

Paries noster dicitur caro nostra, que inter nos et Deum est posita, que impedit ne Deum possimus perspicaciter comprehendere: sed quasi umbraliter [40 1Kb] et per speculum et in enigmate . Quandiu enim positi sumus in ergastulo carnis, impedit caro nostra ne intuitus nostre mentis possit dirigi ad comprehendendum solem diuinitatis. Iuxta hunc parietem stat Filius Dei non in pariete, quia etsi assumpsit carnis  ueritatem, non tamen carnis concupiscibilitatem; etsi naturam, non tamen culpam. Unde legitur esse factus non in carnem peccatricem, sed in carnis peccatricis similitudinem . Unde Dauid de Christo loquens tanquam de ligno, ait: »Et erit tanquam lignum quod plantatum est,« non in decursibus, sed »secus decursus aquarum .« Quia, cum per aquas significatur humana natura, non in fluxu humane nature incarnatus est Christus tanquam ad culpam; sed secundum decursum humane nature, quia et defectum pene assumpsit et ueritatem nature, quia habuit saccum et non sacci uitium. Et eleganter dicitur stare non iacere 16 quia nos miseri non iuxta parietem stamus, sed in ipso pariete, et ipso obruimur; quia  in carne manentes et pena et culpa obruimur. Christus uero existens in carne, uere in ea stetit, quia nulla illecebrarum carnis eum a rectitudine mouit. Ipse autem post passionem respexit per fenestras et cancellos. Fenestre ampliores sunt, cancelli strictiores. Per fenestras ergo intelligitur manifesta doctrina, que minoribus a Christo proposita est. Per cancellos altior et obscurior doctrina, que maioribus est oblata. Unde Christus apostolis ait: »uobis datum est nosse mysteria regni Dei .« Sic ergo Christus per Incarnationem stetit post parietem nostrum, prospiciens per fenestras et cancellos, id est maiora et minora reuelans discipulis et maxime gloriose uirgini. Consequenter pro genere humano passionem sustinuit; cui passioni  maxime compassa Maria uirgo. Consequenter per resurrectionem consolatus est matrem. Unde mater uirgo in hunc modum introducitur loquens de filio:


En dilectus meus loquitur mihi.

Et nota quoniam mater Christi super omnia filium suum diligebat, eum emphatice dilectum suum uocat, dicens: Dilectus meus loquitur mihi, post resurrectionem in hunc modum mihi solatium prestans.


Surge, propera, amica mea, columba mea, formosa mea, et ueni.

O amica mea per fidem, columba mea per simplicitatem,  formosa mea per uirtutum decorem! surge a dolore, et ueni ad me habitura consolationem.


Iam enim hiems transiit, imber abiit et recessit.

Hiems transiit, id est gelicidium infidelium [41 1Kb] recessit; imber abiit et recessit, id est, inundatio tentationis recessit a mentibus apostolorum.


Flores apparuerunt in terra nostra.

Id est caro nostra per resurrectionem et immortalitatem refloruit.


Tempus putationis aduenit,

Id est amputationis, quia omnis superfluitas infirmitatum  a me amputata est, et omnis infidelitas a cordibus apostolorum.


uox turturis audita est.

Per turturem que, ut dictum est, inconsolabiliter dolet amisso pari, figuratur Maria Magdalene, que maxime doluit uiduata uiro spirituali, id est Christo; cuius uox in terra nostra, id est Iudee audita fuit, quando resurrectionem annuntiauit:


Ficus protulit grossos suos, uinee florentes odorem dederunt.

Synagoga, que ficus dicitur, apostolos protulit per fidem; quia de ea generati, dulcissimus cibus doctrine effecti sunt, et suo exemplo aliarum nationum gentes ad florem credulitatis prouocant. uinee florentes odorem dederunt, id est fideles in  primitiua Ecclesia post resurrectionem, florentes in uirtutibus, dederunt odorem bone opi ionis. Et ideo:


Surge, amica mea, soror mea, et ueni, columba mea in foraminibus petre, in cauerna macerie.

O amica mea per fidem, sponsa mea per dilectionem Dei, et columba mea per dilectionem Christi [42 1Kb] . Hoc enim genus auium gregatim uolare solet, quod significat supernam dilectionem. Surge ad gaudia a dolore, 17 et ueni ad me iam glorificatum. Tu dico gaudens et exsultans in foraminibus petre, id est iam leta de uulneribus Christi, quibus petra Christi [43 1Kb] perforata est. Quasi diceret: Tu que prius dolebas de amaritudine passionis, iam gaudens  uides ex ea processisse generis humani redemptionem et meam glorificationem. Unde sequitur, in cauerna macerie, quantum ad lateris perforationem. Cauerna enim amplior solet esse foramine, unde per foramina perforationes manuum et pedum Christi figurantur, per cauernam uero eiusdem lateris apertio significatur. Christus autem dicitur petra propter firmitatem; maceria uero, quia ex multis lapidibus, id est fidelibus perficitur quantum ad spirituale corpus, id est Ecclesiam.


Ostende mihi faciem tuam, sonet uox tua in auribus meis.

Ostende mihi faciem tuam; sicut mater desiderabat filium uidere, ita filius matrem aspicere, nec solum intueri, sed etiam colloqui. Unde sequitur:  Sonet uox tua in auribus meis. Et ideo desidero uocem:


uox enim tua dulcis, et facies tua decora.

Solet humilium et maxime uirginum uox esse benigna et dulcis. Cuius uox maiorem dulcedinem habet, et quantum ad exteriorem sonum, et quantum ad interiorem intellectum, quam illius que fuit inter omnes humillima et specialius sigillo uirginitatis signata? Quasi diceret: Audiui tempore mee passionis uocem tue conquestionis, uolo audire in resurrectione uocem tue congratulationis.  Nec tantum gaudeo auditu, sed etiam uisu, quia et facies tua decora. Credimus sanctam et gloriosam uirginem et exteriori facie fuisse pulchram, sed maxime specie uirtutum fuisse decoratam. Et quia multe hereses contra Christum et contra eius matrem emerserunt, que per ipsam uirginem interempte sunt, additur:


Capite nobis uulpes paruulas, que demoliuntur uineas.

Per uulpes, que sunt fraudulenta animalia et in speluncis terre habitantia, intelliguntur heretici; per uineas, Ecclesie intelliguntur. Has itaque uineas heretici quantumcunque possunt demoliuntur. In hoc enim quod Christo et eius matri derogant, fidem Ecclesie demoliri [44 1Kb] laborant. Possunt  ergo esse uerba fidelium ad Christum et ad uirginem: capite nobis, id est destruite ad nostram utilitatem, uulpes, id est hereticos, paruulas, propter imbecillitatem; quia, licet contra Ecclesiam nitantur, tamen infirmantur. Que demoliuntur uineas, id est fidei ecclesiastice detrahunt:


Nam uinea nostra floruit.

Dum adhuc esset tenera, id est noua Ecclesia et quasi in flore posita, maxime contra eam seuierunt tam persecutione manifesta, quam peruersa calliditate [45 1Kb] . Et notandum est quod siue pluraliter uinee, siue singulariter dicatur uinea: una est Ecclesia. Et quasi uirgo uocem filii audisset, tanquam loqueretur de ipso ad alios, ait:


Dilectus meus mihi, et ego illi.

 Dilectus meus mihi loquitur uocans me ad se: et illi sum obediens.


Qui pascitur inter lilia.

Id est qui delectatur in uirginitate et humilitate mea. Lilium propter candorem sui significat uirginitatem; et quia crescit in uallibus, humilitatem.


18 Donec aspiret dies.

Id est donec me in celum assumpta, mihi dies eterne beatitudinis illucescat.


Et inclinentur umbre.

Id est tam corporis quam anime infirmitas in me pereat. Et quia uirgo mater nimio desiderio affectabat filii resurrectionem, ait:


Reuertere: similis esto, dilecte mi, capree hinnuloque  ceruorum.

O dilecte mi, qui ad nos uenisti per carnem, reuertere per resurrectionem. Et sic similis esto capree quantum ad agilitatem et subtilitatem, quam humana natura Christi assumpsit in resurrectione, hinnuloque ceruorum quantum ad humane nature innouationem. Quasi diceret: Depone uetustatem pene, et assume nouitatem immortalitatis et glorie. Et sic per hoc quod dicitur: Similis esto hinnulo ceruorum, significatur resurrectio. Unde et Psalmus qui agit de resurrectione, inscribitur pro aurora [46 1Kb] matutina .


 Super montes Bethel.

Similis, inquam, esto in hoc existens super montes Bethel, id est in hoc superans montes alios quod primus resurrexisti et tua auctoritate. Tu enim es »primogenitus ex mortuis primitie dormientium , siue resurgentium. Montes sancti dicuntur propter uirtutum eminentiam; et Bethel domus Dei interpretatur; quia sanctos inhabitat Deus per gratiam . Unde legitur quod thronus Dei est anima iusti. Ideo autem dico reuertere, quia affecto reditum tuum per resurrectionem; unde ex nimio affectu te quesiui:



CAPITULUM III.


In lectulo per noctes quesiui quem diligit anima mea, quesiui et non inueni.

 Hoc est manifestum in Maria Magdalene, que frequenter, »dum adhuc essent tenebre, iuit ad sepulcrum , et cum non inueniret corpus Iesu in diuersis locis cepit illum querere; et ad ultimum inuenit, cum Christum apparentem ei hortulanum putauit, dicens: »Si tu sustulisti eum, dicito mihi ubi posuisti eum, et ego eum tollam .« Et postmodum cognoscens eum esse Christum, ait: »Raboni,« sicut euangelica testatur Historia. A simili posset intelligi de gloriosa uirgine, quod frequenter ad sepulcrum fuerit [47 1Kb] , quod cum magna diligentia eum quesierit, Christusque ei apparuerit. Sed hoc certum non habemus ex euangelica lectione. Sed quamuis ita non fuerit, forte potest tamen introduci illa loquens ad exprimendum  nimium uirginee mentis affectum. Lectus autem intelligitur sepulcrum, in quo requieuit corpus Dominicum, quod dicitur ratione originis esse uirginis; quia corpus est quod in sepulcro quieuit, quod Christus de uirginea carne assumpsit. Per noctes igitur, id est per multas tribulationes quas de amarissima dilecti filii passione sustulerat, et potissimum mortis Christi triduo quesiuit per desiderium quem diligebat anima sua, ne scilicet desolatam nimium matrem de sua nece sine penitus Paracleto, id est consolatore desereret. Quasi cum Propheta diceret: »Quesiui qui simul contristaretur et non fuit, et qui consolaretur et non inueni .« Hic igitur primo in lectulo  quesiuit et non inuenit. Lectus est in quo solent fessa diurna fatigatione corpora quiescere: per quem eleganter quies mentis designatur, in qua Deus querendus est. Sed quia 19 pro istius uite statu huiusmodi quies exigua est et angusta, non in lecto, sed in lectulo dilectum quesiuisse perhibetur. Per lectum etiam non absurde domus illa in arce Sion sita, in qua Christus cum discipulis supremam cenam celebrauit, significatur, in quam post ipsius Christi passionem gloriosa uirgo sese recepisse perhibetur, querens per crebra suspiria et sancta desideria quem diligebat anima sua, ibique  loca illa uenerabatur, uenerandoque ore cordis osculabatur, in quibus dilectum filium uel cum discipulis accubuisse, uel in eorumdem pedum lotione prostratum fuisse, aut alicubi resedisse imaginari poterat. Sed quid per huiusmodi pia deuotionis obsequia quam dilectum requirebat? Sed minime inuenit, quia ex his consolationem non recepit. Ait igitur:


Surgam, et circuibo ciuitatem per uicos et plateas, queram quem diligit anima mea.

Nec factum est satis ardenti illi gloriose uirginis desiderio ut in lectulo, domo scilicet, illa dilectum quereret, in qua Filium mansisse et quam sanctis consecrasse mysteriis cognouerat, sed etiam surgens abiit; ut per uicos et plateas ciuitatis quereret,  dum etiam loca sancta in quibus passus fuerat deuota ueneratione percurrebat. Aiunt enim ipsam uirginem gloriosam post Filii passionem sedula deuotione loca passionis sue perlustrasse; ut, donec assumeretur ad requiem, in his qualemcunque reciperet consolationem. Sed quia perfecte illa eam non potuerunt consolari, idcirco recte subiungit:


Quesiui illum, et non inueni.

Est enim pie presupponendum, quod quemadmodum uirgo gloriosa etiam ante Christi conceptionem crebra angelorum uisitatione fruebatur; ita sibi fuisse concessum post Christi passionem, per quos utique consolaretur, de quibus dixisse uidetur:


Inuenerunt me uigiles, qui custodiunt ciuitatem.

 Per uigiles custodientes ciuitatem eleganter significantur angeli sancti, qui Ecclesiam et fideles quosque custodiunt.

uigilant siquidem et solliciti sunt circa electos; ut retrahant eos a malo, et ad bonum excitent, ac unumquemque de salute propria sollicitum reddant. Sicut ait Apostolus: »Administratorii sunt spiritus in ministerium missi, propter eos qui hereditatem capiunt salutis .« Et quasi uenerint illi ad uirginem consolandam, que pro dilecti Filii absentia tristi premebatur dolore et angustia, in quo statu ab eis est inuenta. Sed non de aliis sermonem recepit, non aliam quam de presentia Filii uoluit consolationem, ad eos ita inquiens:


 Num quem diligit anima mea, uidistis?

Quasi diceret: Non uos quero, sed Filium; non creaturas, sed Creatorem; non angelos, sed angelorum Dominum. Num eum uidistis? procul dubio sciebat, quod sancti angeli beata Dei uisione fruantur, et per amorem ipsius et desideria non ignorent. Unde indebitum arbitrabatur, ut ipsi Deum uideant, et se uisionis illius, quem tam magnopere desiderat, expertem relinquant.


Paululum cum pertransissem eos, inueni quem diligit anima mea.

Non enim statim post ascensionem Christi, assumpta  est gloriosa uirgo; sed paululum, quantum ad breuitatem presentis uite, dimissa est in terris; ubi nichilominus desideriorum gressus non in angelica figere uoluit uisione semper ad eum tendens, in quo solo eius poterat animus requiescere. Unde factum est ut tandem uoti compos fieret: et ad optatam dilecti uisionem assumeretur. Et hoc est quod dicitur: Paululum cum pertransissem eos, inueni quem diligit anima mea, inde congrue sequitur:


20 Tenui illum, nec dimittam, donec introducam cum in domum matris mee, et in cubiculum genitricis mee.

Tenui eum per presentiam, nec dimittam eum, quin cum eo presentialiter habitem; donec introducam,  id est introductum uideam illum in domum matris mee, id est in empireum celum, ubi habitat Ecclesia triumphans, que est mater Ecclesie militantis. Unde quasi exponendo additur; et in cubiculum genitricis mee, id est empireum celum. Et dicitur cubiculum Ecclesie triumphantis, quia ibi est requies nostre mentis [48 1Kb] . uel per matrem et genitricem intelligitur Ecclesia de gentibus et Iudeis de qua descendit uirgo origine carnis. Huius autem iam domus erat empireum celum per spem, in futuro per speciem. Itaque Christus resurrexit, et post resurrectionem in celum ascendit. Sed si Mater uirgo resurrexerit et in carne in celum ascenderit, uel quando resurrexerit uel ascenderit, incertum est. Ideo monet Christus filias Ierusalem,  id est Ecclesias, quod de resurrectione gloriose uirginis nunquam definiant, uel de eiusdem resurrectionis tempore, quod a patriarchis, prophetis et apostolis distinctum [49 1Kb] non est. Et hoc est quod sequitur.


Adiuro uos, filie Ierusalem, per capreas ceruosque camporum, ne suscitetis neque euigilare faciatis dilectam, donec ipsa uelit.

O filie Ierusalem, id est Ecclesie, adiuro uos per capreas ceruosque camporum, id est in hoc imitantes antiquos modernosque doctores, ne suscitetis neque euigilare faciatis dilectam meam, id est non firmiter asseratis tanquam ex auctoritatibus certum uirginem a mortis somno suscitatam uel excitatam; donec  ipsa uelit. Quasi dicat: Hoc reseruatum est uoluntati uirginis, que diuine uoluntati est consona, ut sciri uelit se esse suscitatam. Unde quando uelit hoc reuelari uel non reuelari, in huius assumptione ex persona supernorum ciuium admirans Spiritus sanctus, ait:


Que est ista que ascendit per desertum, sicut uirgula fumi ex aromatibus myrrhe, et thuris, et uniuersi pulueris pigmentarii?

Bene quasi uirgula fumi, quia gracilis et delicata, quia diuinis extenuata disciplinis, et concremata intus in holocaustum incendio pii amoris et desiderio caritatis. Ut uirgula, inquit, fumi ex aromatibus;  nimirum quia multis erat repleta uirtutum odoribus; manans ex ea fragrabat suauissimus odor etiam spiritibus angelicis. Ascendebat autem de deserto presentis seculi uirga de radice Iesse olim exorta. Sed morabantur electorum anime pre gaudio quenam esset que etiam meritorum uirtutibus, angelorum uinceret dignitatem. Sicut superni ciues admirantur uirginem assumptam in celis; ita fideles in Ecclesia Dei eam collaudant in terris, dicentes:


En lectulum Salomonis sexaginta fortes ambiunt ex fortissimis Isrel.

Salomon pacificus interpretatur, et ideo significat Christum qui est uerus pacificus, qui reformauit pacem inter gentilem et iudeum, inter hominem  et Deum, inter hominem et angelum. Cuius lectulus est uirgo gloriosa, quia in ea recubuit Christus humanitate assumpta. Hunc lectulum ambierunt sexaginta fortes. Per hos fortes intelligitur bonorum operum uniuersalitas [50 1Kb] , que sunt fortia contra demones uel uitia. In sexagenario quippe numero senarius et denarius 21 continentur. Sexies enim decem uel decies sex sunt sexaginta. Per senarium opera misericordie, que in Euangelio leguntur, intelliguntur. Per denarium uero, decem precepta legis significantur. Et ideo per sexaginta [51 1Kb] perfectissima opera exprimuntur; que undique lectulum Salomonis, id est beatam uirginem munierunt sui exercitatione et intentione.  Que per fortes et electos ex fortissimis Isrel figurantur; quia semper uirgo Maria meliora et fortiora opera habuit, que ad sui custodiam deputauit. Tenere autem gladios dicuntur propter defensionem et munitionem quibus uirginem defendunt et muniunt. Propterea dicitur:


Omnes tenentes gladios et ad bella doctissimi, uniuscuiusque ensis super femur suum propter timores nocturnos.

Uniuscuiusque ensis super femur suum, id est super carnalia opera uel contra delectationes erat uniuscuiusque boni operis defensio; quia ipsa uirgo ita bonis operibus et cogitationibus cor firmauerat, quod fluxum carnalis uoluptatis, que per femur intelligitur, omnino exstinguebat. Propter timores  nocturnos, id est ad depellendas tentationes, que debent timeri, et in nocte presentis uite solent fieri. Et post [52 1Kb] lectulum Salomonis, qui sic munitus erat:


Ferculum fecit sibi rex Salomon de lignis Libani.

Ad litteram ferculum dicitur sedes a sedendo, quia fert sedentem. Unde et thronus iudicis potest dici ferculum. Per hoc ferculum quod fecit sibi Salomon, figuratur humana natura ueri Salomonis, id est ueri pacifici Christi, scilicet. Hanc fabricatus est  Christus in utero uirginali carnem sumendo de uirgine, et effigiendo in corpus humanum animamque creatam infundendo corpori. Hanc humanam naturam fecit de lignis Libani, id est de purissimis substantiis anima uidelicet et corpore. Anima enim Christi immunis fuit ab omni peccato, eiusque caro. Libanus mons est Phenicis, cuius arbores et proceritate, et durabilitate, et pulchritudine preeminent. Unde per ligna Libani intelliguntur partes humane nature Christi; quia [53 1Kb] de excellentiori genere [54 1Kb] sumpte sunt, et munditia pulchre et durabilitate perpetue. Hec humana Christi natura eleganter dicitur ferculum; quia, ea mediante, Filius Dei delatus est in mundum, et in ea tanquam in throno suo residens [55 1Kb] iudicabit mundum. Et huius ferculi


 Columnas eius fecit argenteas, reclinatorium aureum, ascensum purpureum.

Columne iste dona Spiritus sancti significant, quibus quasi quibusdam columnis innixa est anima Christi. De his columnis legitur in libro Sapientie in hunc modum: »Sapientia edificauit sibi domum, et excidit in ea columnas septem .« Que columne fuerunt argentee, id est predicatione et operatione Dei splendide. Et reclinatorium fecit aureum, id est animam in qua recubuit, plenam gratiarum et omni sapientia preditam. Ascensum purpureum, id est passionem quam ascendendo in cruce sustinuit, et cuius merito in celum ascenditur,  que per ascensum significatur. Que dicitur purpurea; quia caro Christi per eam fuit purpurata [56 1Kb] , purpura enim sanguinis colorem representat. Omnia ista


22 Media caritate constrauit propter filias Ierusalem.

Id est, constituit caritate in medio posita; quia caritas est quasi mediatrix et forma aliarum uirtutum. Ipsa enim quasi in medio uirtutum posita, ceteras illuminat et informat et ad omnes equaliter se habet. Et hoc propter filias Ierusalem. Ierusalem enim dicitur mens anime Christi; Ierusalem enim uisio pacis interpretatur, unde mens illa uisio pacis eleganter dicitur, quia, »pacem que exsuperat omnem sensum « experiebatur. Huius  Ierusalem uirtutes filie sunt, quia a mente procedunt. Est ergo sensus: Charitas in medio posita est ad illuminandum et informandum circumstantes anime uirtutes, que procedunt ex mente. Nec solum ferculum dicitur humana Christi natura, uerum etiam diadema; quia in humana natura habito in morte triumpho, meruit Christus coronari et ad dexteram Dei Patris sedere [57 1Kb] . Est ergo quasi uox uirginis adolescentulis dicens:


Egredimini, filie Sion, et uidete regem Salomonem in diademate, quo coronauit eum mater sua, in die desponsationis illius, et in die letitie cordis eius.

 O filie Sion, que Deum speculari uultis , egredimini a carnali sensu ad spiritualem: et uidete regem Salomonem, id est intelligite uerum pacificum Christum, in diademate, id est in humana natura, qua coronauit eum mater sua uirgo Maria. Coronauit, inquam, quia non reddidit eum deturpatum macula originalis culpe, sicut matres filios suos.

Sed potius coronauit, id est sine uirili semine gloriose concepit, et nobili carne indutum peperit. uidete eum, dico, in die desponsationis illius, id est in clara consideratione incarnationis eius, quando desponsauit uirginem non solum per unionem spirituum,  uerum etiam et naturarum [58 1Kb] . Et ideo hic incarnatio dicitur desponsatio, quia fuit quasi quoddam coniugium et inenarrabile gaudium. Unde sequitur: Et in die letitie cordis eius, quia hec incarnatio fuit summa cordis uirginis exsultatio.



CAPITULUM Iu.


Quam pulchra es amica mea, quam pulchra es [et decora]!

Ad uocem sponse laudantis respondet sponsus, laudans et dicens: Quam pulchra es, amica mea, exterius per exercitium actionis; quam pulchra es et decora, interius per subtilitatem contemplationis. Et hoc est, quod repetitione pulchritudinem eius commendat:


 Oculi tui columbarum absque eo quod intrinsecus latet.

Oculos columbarum habet uirgo Maria; quia spe celestium sublimata nec terrenum uel caducum concupiscit. Similiter omnia uidet, nullus aliquid rapit [59 1Kb] , que cum sit pulchra exterius per simplicitatem et munditiam operis, interius tamen ubi nemo uidet, nisi solus Deus , ibi multo pulchrior est. Et hoc est quod ait: Absque eo quod intrinsecus latet; latet quidem hominibus, Deo autem patet. Unde est illud: »Quod oculus non uidit, nec auris audiuit, etc. .« Adhuc prosequitur Christus laudem uirginis gloriose in hunc modum:


 23 Capilli tui sicut grex caprarum, que ascenderunt de monte Galaad [apparuerunt de Galaad].

Capilli subtiles sunt, et eminentes, et caput ornantes. Hec sunt cogitationes uirginis subtiles per contemplationem, eminentes per diuinum amorem, exornantes caput, id est mentem, a mente habentes originem, sicut capilli a capite. Caput autem eleganter significat mentem, quia sicut caput preeminet et preest omnibus membris, sic mens preest cogitationibus uniuersis. Est ergo sensus: Capilli tui, id est cogitationes tue, sicut grex  caprarum, que ascenderunt de monte Galaad. Idem comparabiles sunt motibus contemplationum; quia ad contemplationes tales cogitationes pertinent. Eleganter autem modi contemplandi per capreas significantur. Sicut enim capree, que in montibus pascuntur subtiliter intuentur; ita tales motus in celestibus delectantur et celestia speculantur. Nec uacat a ratione quod sequitur: Que ascenderunt de monte Galaad. Non enim descendunt ad inferiora, sed ascendunt ad superiora, et hoc de multiplicis testimonii altitudine auctoritatis sacre Scripture. Galaad enim interpretatur aceruus testimonii. Multe enim auctoritates talibus contemplationum motibus [60 1Kb] attestantur.


Dentes tui sicut greges tonsarum, que ascenderunt  de lauacro.

Per dentes significantur exercitia, que uirgo habuit in sacra Scriptura Per que ipsa sacra Scriptura quodammodo atteritur, et ita comestibilis, id est intelligibilis redditur, et sic in stomachum mentis traiicitur. Hi dentes sunt sicut greges tonsarum. Per tonsas intelliguntur intellectus sacre Scripture, a carnali intellectu alieni. Quia, sicut oues tonse superfluitatem uelleris deponunt, ita spirituales intellectus carnalis intelligentie superfluitatem exuunt. Et sic dentes, comparabiles sunt gregibus tonsarum, quia exercitia in sacra Scriptura ad illos intellectus pertinent, qui simplices sunt non peruersi et superfluitate carnalis intelligentie exuti.  Competenter autem additur: que ascenderunt de lauacro. Per lauacrum intelligitur mentis purgatio ab amore et cogitatione terrenorum, a qua procedunt munde et mere spirituales Scripturarum intelligentie. uel per lauacrum baptismus intelligitur, in quo baptizatis uis spiritualia intelligendi confertur.


Omnes gemellis fetibus, et sterilis non est inter eas:

Quia a talibus intellectibus procedunt duo modi intelligendi, qui sunt quasi duo fetus spiritualis intelligentie, allegoricus scilicet et moralis. Et sterilis non est inter eas; quia nullus talis intellectus est infructuosus.


Sicut uitta coccinea labia tua.

Per labia, que sunt instrumenta loquendi, significatur  exterior uirginis locutio uel admonitio, que erat ueluti uitta coccinea; quia sicut uitta coccinea exterius representat rubeum colorem et crines circumligat, sic uerba uirginis ad memoriam reducebant passionem Christi et predicabant, ut auditores disciplina timoris Domini cogitationes astringerent et cercerent. Unde sequitur


Eloquium tuum dulce:

Quia quantum Deus homines dilexerit etiam uerbis ostendebat, et que celestia premia Deus suis promittebat.


 24 Sicut fragmen mali punici, ita gene tue.

Malum punicum rubicundum habet corticem intus et multitudine granorum plenum est: et bene malum granatum uocatur et punicum dicitur. Per genas, que magis quam cetera membra apparent, significatur representatio Dominice passionis, quam gerebat in corpore carnis mortificatione. Unde et malo punico comparatur. In mortificatione ergo carnis quasi rubor exterius apparet, quantum ad memoriam passionis. Cum uero quanta utilitas nostre redemptionis inde prouenit, et quomodo per passionem Christi homo non solum a peccatis iustificari [61 1Kb] , sed etiam quod diuinum consortium meruit, aduertebat; quasi candidum erat quod intrinsecus latebat, et hoc est quod sequitur:


 Absque eo quod intrinsecus latet.

Quia multa spiritualia in uirgine fuerunt, que hominibus latebant, Deo autem patebant. Sequitur:


Sicut turris Dauid collum tuum, que edificatur cum propugnaculis.

Per collum quod solemus humiliare cum aliquid a nobis fertur, quo etiam mediante caput membris unitur, uirginis humilitas designatur, que in alios exemplo transmutatur [62 1Kb] ; quia specialiter Christo uniebatur. Hec erat sicut turris Dauid, id est sicut humilitas Christi per Dauid significatur [63 1Kb] ; humilitas enim quam Christus gessit in carne fuit firmitas, et munimentum, et refugium aliorum. Que edificata fuit cum propugnaculis. Propugnacula huius turris  sunt obedientia, patientia, abstinentia, que ipsam humilitatem muniunt [64 1Kb] .


Mille clypei pendent ex ea, omnis armatura fortium.

Innumera defensionis presidia, quibus uirginis uallatur humilitas et defenditur, hoc est omnis armatura fortium, id est patientium, qui fortes sunt contra insultus tribulationum.


Duo ubera tua, sicut duo hinnuli capree gemelli, qui pascuntur in liliis, donec aspiret dies et inclinentur umbre.

Ut dictum est superius, duo ubera Marie uirginis intelliguntur duo riuuli caritatis quibus dilexit Christum [65 1Kb] : unus quo dilexit eum tanquam  Deum, alius quo dilexit eum tanquam hominem. Qui dicuntur hinnuli capree, id est fetus Christi per capream significati, qui et in Christo defixi fuerunt, et a Christo processerunt. Christus autem per capream intelligitur propter uelocitatem ascensionis et transcursum uite mortalis, quam ueloci cursu superauit. Isti autem gemelli dicuntur; quia simul isti duo motus ab uno fonte caritatis oriuntur. Qui pascuntur in liliis, id est informantur castitate mentis et corporis. Donec aspiret dies, id  est ueniat uel oriatur Christus, qui est uerus dies et Sol iustitie, et inclinentur umbre, id est transeant meroris nubila [66 1Kb] . Nec ponitur hic exclusiue hoc aduerbium donec, ut intelligantur isti motus caritatis duraturi in uirgine usque in diem iudicii et non ultra, sed potius inclusiue ponitur, ut sit sensus: donec aspiret dies, etc. Id est semper, iuxta illud: »Donec ponam inimicos tuos scabellum pedum tuorum .« Et quia talis et tanta est uirgo Maria dicit Christus:


25 uadam ad montem myrrhe et ad collem thuris.

uadam per carnis assumptionem et internam aspirationem ad montem myrrhe et ad collem thuris, id est ad gloriosam uirginem, que est mons propter uirtutum celsitudinem, et myrrhe propter  carnis mortificationem. Que etiam comparatur colli thuris, quia suauem Deo orationum odorem offerebat; et se ipsam per sanctarum meditationum studia gratum Deo sacrificium prestabat. Et quasi Christus ad uirginem ueniens loqueretur, sequitur:


Tota pulchra es, amica mea, et macula non est in te.

Tota pulchra es, id est in corpore et in anima, amica mea per gratiam et per opera; et macula non est in te uenialis et [67 1Kb] criminalis. Quia nullum credimus in uirgine ante et post conceptum fuisse peccatum. Et quia tota pulchra es et macula non est in te, ideo iam digna regiis amplexibus.


ueni de Libano, sponsa mea, ueni de Libano, ueni.

 ueni de Libano, sponsa mea, ueni de Libano, id est de candidatione et dealbatione uirtutum. Et nota quod Christus uocat eam ter, ad significandum quod per fidem, spem et caritatem uocauit Deus uirginem, et uocat eam in fide Trinitatis. Et mecum gaudentem [68 1Kb] in patria, multi in Ecclesia constituti beatitudine te coronabunt et laudabunt, de quorum gratia et gloria mirabili sequitur:


Coronaberis de capite Amana, de uertice Sanir et Hermon, de cubilibus leonum, de montibus pardorum.

Amana mons est Cilicie, qui et Taurus dicitur, et interpretatur Deus uigiliarum. Deus autem uigiliarum diabolum exprimit, qui »circuit querens quem deuoret .« Sanir et Hermon montes  sunt Iudee, in quibus leones et pardi feruntur habitare. Sanir nocturna auis interpretatur. Per Sanir nocturne insidie demonum notantur. [69 1Kb] Per hos autem montes, seculi potentes reges scilicet et principes intelliguntur; quia ueluti monte, superbia extolluntur. Et malignis spiritibus quasi leonibus et pardis in se cubilia prebent. Maligni enim spiritus leones dicuntur per superbiam, pardi per ferocitatem, uel etiam propter mille artes nocendi; quia pardus uarium animal est. De his ergo  montibus coronatur uirgo gloriosa: quando principes seculi conuertuntur ad fidem, et recipiuntur in eternam beatitudinem, et cedunt in uirginis societatem et laudem. De uertice horum montium coronatur, quando principibus subiectis catholice fidei, illa ab his honoratur et glorificatur in Christo. Et quia predictis insignita est donis subiungitur:


uulnerasti cor meum, soror mea sponsa.

More amantium loquitur, soror mea per gratiam, sponsa per dilectionem.


uulnerasti cor meum in uno oculorum tuorum.

Repetitio, confirmatio est. In uno oculorum tuorum, quasi dicat: Cum tota sis pulchra, o uirgo, et cum te ob multa diligam; precipue 26 tamen nitor  et puritas contemplatiue uite, que in te est, me delectat. Per duos oculos uirginis Marie significantur due uite; contemplatiua et actiua. Illa felicior, ista fecundior; illa expeditior, ista implicita; illa simplex, ista multiplex; illa una, ista multimoda. Hoc confirmans [70 1Kb] Christus in Euangelio, ait: »Martha, Martha, sollicita es, et turbaris erga plurima; porro unum est necessarium. Maria optimam partem elegit, que non auferetur ab ea .«


Et in uno crine colli tui.

Ut supradictum est, per collum intelligitur humilitas uel obedientia, per crinem cogitatio. Ad significandum ergo quod cogitationes, que ex humilitate  procedunt ad obediendum, Deo placent. Nec mirum si uulnerasti, quia:


Quam pulchre sunt mamme tue, soror mea sponsa!

Mammas ad fecunditatis benedictionem, ubera uero ad uirginitatis gloriam respicere opinantur. In matribus enim mamme, in uirginibus ubera appellantur. Mamme ergo in uirgine notant fecunditatem; ubera utriusque uirginitatis, corporis scilicet et mentis, felicitatem; unde dicitur:


Pulchriora sunt ubera tua uino,

Id est omni carnali uoluptate.


Et odor unguentorum tuorum super omnia aromata.

Id est bona fama uirtutum, super omnem inanem  gloriam.


Fauus distillans labia tua, sponsa [71 1Kb] .

Quia in ore, et in corde, et in carne habuit Christum in humanitate latentem: in ore, quia nil aliud predicauit; in corde, quia nil aliud dilexit; in carne, quia nil aliud concepit.


Mel et lac sub lingua tua.

Adhuc loquitur Christus ad uirginem. Mel et lac Deus et homo. Mel diuinitas, lac humanitas. Mel  de rore celi uenit, quia diuina natura super omnia est; lac deorsum exprimitur, quia natura humana deorsum assumpta est.

Quid est mel et lac sub lingua tua? Hoc est uerbum Patris et homo [72 1Kb] sub carne tua. Sub lingua, quia uerbum sub lingua et non super linguam absconditum est; ideo lac non caro sub lingua tua, et tamen caro de carne; quia de carne patria [73 1Kb] caro secunda; de carne ueteri, caro noua; de carne purganda, hostia caro. Ideo mel et lac sub lingua tua; quia in carne tua Deus et homo, et sub carne tua Deus et homo.


Et odor uestimentorum tuorum sicut odor thuris.

Id est, opinio spiritualium bonorum quibus uestiris  et ornaris ut corpus uestimentis, est ita suauis et delectabilis sicut odor thuris corpori.


Hortus conclusus, soror mea sponsa, hortus conclusus, fons signatus.

Hortus deliciarum in quo non rose patientie, nec lilia uirginitatis desunt, in quo rosa Dominici corporis et sanguinis, in quo lilium castitatis. Conclusus; quia utrobique clausus studio bone intentionis et consideratione rationis. Hortus conclusus est soror mea sponsa; quia ualle caritatis signatus, ne irrumpere possit malignus. Conclusus, quia angelorum custodia circumseptus. Soror mea per dilectionem, sponsa per naturarum unionem. Hortus conclusus, hic ideo 27 repetitur, ut perfectio  uirginis in actione et contemplatione notetur. uel in duplici uirginitatis specie, conuenit horto, ut sit equalis septus, satus, distinctus, rectus [74 1Kb] et uber. Aequalis, ut rigetur; septus, ut seruetur; satus, ut fructificet; distinctus, ut delectet; rectus, ut capiat erem; uber, ut prebeat copiam. Et tu, uirgo Dei genitrix, fuisti uber copia plenitudinis [75 1Kb] , fons in quo ineffabilis misericordie fluentum, in quo gratiarum omnium irriguum. Fons qui in sinu sue pietatis recipit lacrymarum nostrarum profluuium. Signatus fidei sigillo, euangelice ueritatis signaculo, et uirginitatis pessulo; ita ut nec heretici uel demones in te fidem uel Euangelii ueritatem possint infirmare.


Emissiones tue paradisus malorum punicorum cum  pomorum fructibus.

Emissiones tue, id est operationes a te procedentes sunt paradisus, id est delectabiles; quia in mentibus fidelium delicias pariunt. Paradisus enim Grece, Hebraice dicitur eden, quod Latine interpretatur hortus deliciarum. Et non solum paradisus, sed et malorum punicorum. Malum punicum exterius rubeum est, in uno cortice multitudinem habet granorum; ita in uirgine multitudo bonarum operationum,  intra fidem Dominice passionis tenetur inclusa. Cum pomorum fructibus. Per fructus uero pomorum, honeste et pudice uirginis locutiones significantur, ex quibus in mentes fidelium fructus informationis processit. Unde sequitur:


Cypri cum nardo, nardus et crocus, fistula et cinnamomum, cum uniuersis lignis Libani, myrrha et ale, cum omnibus primis unguentis.

Id est, diuerse uirtutum species in te fragrant, quas iste species aromatice significant. Cyprus arbor est aromatica, semen simile habens coriandro, sicut de manna dicitur; et significat uitam celestem, id est uirginitatem. Nardus uero unguentum est pretiosum; et significat ueram caritatem, que ceteris uirtutibus preeminet. Crocus aurei coloris  est, et significat diuinam sapientiam. Fistula arbuscula breuis, que cassia dicitur, et significat humilitatem et patientiam. Cinnamomum cortex dulcissimus est, et significat interne contemplationis dulcedinem. Cum uniuersis lignis Libani, id est cum omnibus aliis uirtutibus que aliquod robur habent et spiritualiter mentem dealbant. Myrrha significat carnis mortificationem propter sui amaritudinem. Ale que miri odoris est, significat bonam opinionem. Cum omnibus primis unguentis, quasi diceret: He uirtutes sunt in uirgine cum aliis donis Spiritus sancti. Enumeratis arboribus et aromatibus, que sunt in paradiso mentis uirginee, ostenditur quo fonte talis agricultura irrigetur: ut eterno uirore succrescat nec arescat.


 Fons hortorum, puteus aquarum uiuentium, que fluunt impetu de Libano.

Quasi diceret: Merito, o uirgo, tali decore arborum et aromatum decoraris; quia in te est fons saliens in uitam eternam. Qui fons puteus est, id est inexhaustibilis et profundus propter scientie profunditatem. Nec tamen ex te fluunt aque uiue; sed ex Libano, id est Christo qui omnium uirtutum decore candidatus est et dicit: Si quis sitit ueniat ad me et bibat; et de uentre eius fluent aque uiue. Unde Apostolus: »Ego plantaui, Apollo rigauit, Deus autem incrementum dedit .«


28 Surge, aquilo, et ueni, auster, perfla hortum meum, et fluent aromata illius.

 Aquilo uentus est frigidissimus, auster calidus, ideo per aquilonem terrores et mine designantur uel ipse diabolus. Per austrum Spiritus sanctus significatur. Et hoc est, quod dicit sponsus, quia in terra [76 1Kb] plantaui hortum meum et multis arboribus [77 1Kb] conseui. O tu, aquilo, id est tu demon, qui cuncta que perflare poteris frigida reddis; surge, id est procul recede ab horto meo. uel surge, hoc est insurge et oppugna Mariam quantum potes, que quanto magis impugnatur, tanto amplius augetur et crescit. Et tu, auster, id est sancte Spiritus, qui calide flas et germinare facis; ueni et obumbra uirginem protectione uirtutum. Et perfla hortum  meum, id est eamdem uirginem, que dicitur hortus predictis rationibus. Et meus; quia tuo flatu, qui et meus est et non sua uirtute, germinabit bona opera. Unde sequitur: et fluent aromata illius, id est bona opera, que suauiter redolent. Audiens sponsa sponsum dicentem ut auster ueniret et perflaret hortum suum, quasi diceret: Auster iam uenit, et perflauit hortum, fluunt aromata, idcirco opto ut,



CAPITULUM u.


ueniat dilectus meus in hortum suum, et comedat fructum pomorum suorum.

ueniat, id est uisitet, et comedat, id est gratanter recipiat fructum pomorum suorum, id est fructuosa opera mea. Sponsus cognoscens sponsam, aduentum  eius exoptare dicit consolando eam,


ueni in hortum meum, soror mea sponsa.

O soror mea sponsa, olim ueni in te, que es hortus meus; nunc ueni ad me, qui hortus tuus sum; ueni ad me per ascensionem, qui ueni ad te per carnis assumptionem. ueni, inquam, in hortum, id est, in celestem paradisum; que est hortus deliciarum, que est uita eterna.


Messui myrrham meam cum aromatibus meis.

Id est, omnem penalitatis amaritudinem prescidi cum operibus actionis.

Quia Christus immortalis factus precidit a se opera actiue uite, intentus contemplatiue.


Comedi fauum [meum] cum melle meo.

 Id est, animam que separata fuit per mortem a carne, per resurrectionem iterum incorporaui. Quod eleganter figuratur per fauum, quia sicut fauus est mel latens in cera; ita anima Christi latuit in carnis cellula. Et hoc cum melle; quia et corpus animaui, cuius corporis animatio, et anime incorporatio, et utriusque glorificatio, fuerunt tibi summa dulcedo.


Bibi uinum meum cum lacte meo.

Id est, asperitates superaui passionum cum corporalis cibi indigentia. Per lac, quod est cibus puerorum et quo indigent paruuli, significatur corporalis cibi indigentia, que in Christo per resurrectionem est absorpta; sicut omnis alia infirmitas. Quod totum figuratum est, per hoc quod Christus suscitatus  a mortuis comedit piscem assum et fauum, et bibit uinum .


29 Comedite, amici, et bibite, et inebriamini, karissimi.

A simili, uos, amici mei, in horto eterne beatitudinis delectantes, comedite panem qui de celo descendit ; non in sacramento, sed in re. Et bibite aquam uiuam, que celestem paradisum irrigat. Et inebriamini celesti gaudio, karissimi, per ueram dilectionem; ut inebriati ab ubertate domus Dei et torrente uoluptatis potati dicatis: »Calix tuus inebrians quam preclarus est .« Cum superius mentio fieret de ascensione  Christi consequenter reuertitur auctor ad carnis assumptionem more prophetali. Mos enim prophetarum est, ut cum modo loquuntur de presentibus et futuris, statim reuertantur ad preterita, prout Spiritus sanctus tangebat eorum corda. Inducitur ergo uirgo loquens secundum statum ante incarnationem, in quo uacans contemplationi exuerat omnem curam secularem. Ait ergo:


Ego dormio, et cor meum uigilat.

Ego dormio a seculari cura, et cor meum uigilat in contemplatione. Sed dum contemplationi uacarem:


uox dilecti mei pulsantis:

Id est per angelum aduentum suum per incarnationem ad me annuntiantis, a me audita in hunc  modum.


Aperi mihi, soror mea, amica mea, columba mea immaculata mea.

Aperi mihi per humilitatem et obedientiam, ut ueniam in te per incarnationem. Quia ex humilitate et obedientia congruam se reddidit uirgo, ut in ea incarnaretur Dei sapientia. Aperi, inquam, sponsa amica mea futura, per carnis contubernium; amica mea, per presentem dilectionem; columba mea, per simplicitatem; immaculata mea, per uirginitatem. De hac apertione dicit Isaias: »Aperiatur terra, et germinet Saluatorem .« Quid est ergo quod Dominus ad Ezechielem testatur: »Porta hec clausa erit et non aperietur?«  Aperta  quidem fuit Domino, sed non uiro, sicut ibidem ad ipsum dicitur: »uir non transibit per eam; quoniam Dominus Deus Isrel ingressus est per eam ;« Aperietur autem Domino, non uirginalis integritas corporis, quia sicut Ezechiel post predicta subdidit: »Hec clausa erit ipsi etiam principi ;« sed aperietur porta auris et porta cordis; quia uidelicet intrauit per aurem uirginis uerbum incarnandum, et exiuit clausa porta corporis incarnatum. Ad hoc autem uolo ad te uenire per incarnationem; ut a Patre secundum hominem accipiam gratiarum plenitudinem, et de mea plenitudine instillet abundantia gratie. Unde sequitur:


Quia caput meum plenum est rore, et cincinni mei guttis noctium.

 Caput Christi Deus, qui plenus rore dicitur; quia de eo omnis gratia celestis emanat in Christum, et de Christo in uirginem. Unde sequitur, et cincinni mei, id est cogitationes tue quas dico meas, quia a me sunt et ad me tendunt, plene sunt guttis noctium, id est obscura et profunda sapientia replete sunt; que cincinni dicuntur; quia non lapse et dissolute fluunt, sed uinculo timoris Dei et amoris colligantur. Ad hoc respondens uirgo ait:


Exspoliaui me tunica, quomodo induar illa?

Hoc est quod legitur in Euangelio: »Quomodo fiet istud, quoniam uirum non cognosco ,«  id est propositum non cognoscendi habeo? Quasi diceret: Omnem curam conceptus et partus abieci, diuine uoluntati exposita, quomodo curam adhibebo conceptui et partui? Exui curam secularem; 30 quomodo resumam illam?


Laui pedes meos, quomodo inquinabo illos?

Laui pedes meos, id est affectus meos purgaui ab omni seculari cura et concupiscentia, quomodo coinquinabo illos, quantum ad opinionem illorum qui putabant me ex concupiscentia concepisse? Sed iam intelligo concipiendi modum.


Dilectus meus misit manum suam per foramen, et uenter meus intremuit ad tactum eius.

Dilectus meus misit manum suam, id est ostendit mihi opus misericordie sue, per foramen, id est  per occultam inspirationem, quomodo sola sancti Spiritus inspiratione conciperem. Et uenter meus intremuit ad tactum eius, id est memoria mea exsultauit ad talem reuelationem.


Surrexi, ut aperirem dilecto meo.

Id est statim obediui, dicens: »Ecce ancilla Domini, fiat mihi secundum uerbum tuum ,« ut per humilitatem et obedientiam aperirem dilecto meo. Et tunc Spiritus sanctus superuenit in me, et uirtus Altissimi obumbrauit mihi . Per quam


Manus mee stillauerunt myrrham:

Id est opera mea perfecerunt mortificationem uitiorum. Et hoc est quod sequitur:


 Digiti mei pleni sunt myrrha probatissima.

Id est opera mea discreta facta sunt cum carnis mortificatione a Deo probata. Et sic:


Pessulum ostii mei aperui dilecto meo

Ostium dicitur fides uel obedientia, per quam Christus intrat ad hominem, mediante gratia. Pessulum ergo ostii mei Christo aperui, cum et obediui et credidi [78 1Kb] .


At ille declinauerat atque transierat.

At ille distulit intrare, sed iam inclinauerat se. Tunc Christus se inclinauit, quando per incarnationem »exinaniuit se formam serui accipiens .« Atque transierat ueniens de sinu Patris in uterum uirginis. In hoc autem transitu sic assumpsit quod non erat, quod non reliquit quod erat.  Et sic:


Anima mea liquefacta est, ut [dilectus] locutus est.

Id est Filius Dei me spiritualiter animans atque uiuificans, liquefactus est, id est exinanitus per carnis infirmitatem, qui etiam propter unionem uoluntatis et spiritus, anima uirginis est nuncupatus, iuxta quod et illud posset legi: »Et tuam ipsius animam pertransibit gladius ,« id est ipsum qui est anima tua per dilectionem, pertransibit gladius. uel anima mea liquefacta est, id est diuino igne calefacta, et que prius minus capax  erat et aliquantum dura ad comprehendendum incarnationis modum, liquefacta est, id est mollita et capax reddita ad intelligendum ut dilectus locutus est mihi per angelum; uel postquam Christus se uerbum uniuit carni mee, id est carni illi quam de me assumpsit.


31 Quesiui, et non inueni illum: uocaui, et non respondit mihi.

Et quamuis anima mea liquefacta sit ad intelligendum, tamen in Scripturis quesiui, id est inquisiui plenius incarnationis modum. Et non inueni illum ad plenum. uocaui illum per internam deuotionem ut reuelaret, et non respondit mihi plenarie.


Inuenerunt me custodes qui custodiunt ciuitatem.

 Id est, prophete et alii antiqui Patres, qui per sacram doctrinam custodierunt sollicite Ecclesiam, et ei sollicite prouiderunt.


Percusserunt me, et uulnerauerunt me.

Percusserunt me, amore diuino, et uulnerauerunt gladio uerbi Dei in suis Scripturis.


Tulerunt pallium meum mihi custodes murorum.

Id est, abstulerunt a me uelamen ignorantie patriarche et prophete. Et quia in sacris Scripturis summa intentione studebat uirgo, ut notitiam haberet de Christo, ideo sequitur:


Adiuro uos, filie Ierusalem, si inueneritis dilectum meum, ut nuntietis ei, quia amore langueo.

Quasi diceret: O sancti Patres, hoc requiro firmiter  a uobis, id est a Scripturis uestris, ut intelligam ea que de Christo dixistis; quia erga eum amore langueo. Ita a sanctis Patribus, id est a Scripturis eorum inquirebat uirgo Christi notitiam; sed quia plura fuerunt ei reuelata de Christo quam Patribus, inde dicitur quosdam euangelistas uirginem docuisse plura de Christo. Sequitur:


Qualis est dilectus tuus ex dilecto, o pulcherrima mulierum?

Quasi dicerent sancti Patres: Tu queris a nobis notitiam Christi; sed potius a te inquirere debemus, que es eius specialis secretaria, Mater et filia. Et hoc est, o pulcherrima mulierum. Que est pulcherrima, nisi illa que est »in mulieribus benedicta?« 

 Imo super omnes mulieres gratia plena, Mater intacta plena Deo, Mater et uirgo. Qualis est dilectus, id est Filius tuus quem speciali amore diligis, de te natus secundum carnem, et ex dilecto, id est Deo Patre secundum diuinitatem? Et ut magis insinuarent uirginem pleniorem habere de Christo notitiam uel scientiam quam se, repetitur interrogatio cum additur:


Qualis est dilectus tuus ex dilecto, quia sic adiurasti nos?

Et nota quod superius uirgo dicitur pulcherrima  mulierum, hic uero simpliciter dicitur [79 1Kb] ; ad significandum quod non solum fuit super mulieres pulchra; uenum etiam super choros angelorum. Et quia creditur uirgo multos de Filii incarnatione docuisse. Sequitur uirginis responsio:


Dilectus meus candidus et rubicundus, electus ex millibus.

Candidus, id est uirgo et sine peccato; »qui peccatum non fecit, nec inuentus est dolus in ore eius .« Et rubicundus, id est sanguine aspersus; quia »lauit nos a peccatis nostris in sanguine suo .« Electus ex millibus, quia solus ex multitudine fidelium dignus fuit audire: »Hic est Filius meus dilectus .« 32 Singularis enim gratia homo Christus in humani generis  massa refulsit, quia proposuit [80 1Kb] Deus saluare genus humanum; et ipse est »Mediator Dei et hominum ,« de quo Dauid: »Non est qui faciat bonum, non est usque ad unum .«


Caput eius aurum optimum.

Caput sponsi Deus, quod auro comparatur optimo; quia, sicut aurum omnibus metallis pretiosius est, ita Deus omnibus bonis a se factis precellit, unde Dominus: »Nemo bonus nisi solus Deus .« Caput ergo sponsi aurum optimum est; quia Dei bonitas ineffabilis est, omnium rerum transcendens bonitatem, quia nichil bonum nisi participatione huius boni.


 Come eius sicut elate palmarum, nigre quasi coruus.

Elate palmarum sunt rami productiores, interdum autem rosei coloris crispantes, et semper ad alta tendentes, et nunquam uirorem suum amittentes. Tales ergo comas dicit Sponsi sui esse uirgo Maria, crispas scilicet et rutilas. Come ergo eius, id est adherentes sibi elatis palmarum comparantur; quia fidelium multitudines et uirore fidei gaudent, et ad eterna gaudia desideranda extolluntur, atque dulcedinem superne suauitatis degustant. Et semper uictoriosi per palmam significantur, quod fortes erga aduersa existant. Qui quanto iustiores sunt, tanto in oculis suis peccatores sibi et contemptibiles esse uidentur. Unde sequitur: Nigre  quasi coruus. Quia multitudines fidelium memores sunt sue fragilitatis [81 1Kb] ; et nichil se boni ex se ipsis habere nouerunt.


Oculi eius sicut columbe super riuulos aquarum, que lacte sunt lote, et resident iuxta fluenta plenissima.

Doctores Ecclesie oculi sunt sancti Spiritus, qui positi in altiori gradu prouident Ecclesie, ne quid heretice prauitatis se interserat, et illuminant eam. Qui columbis propter simplicitatem et innocentiam comparantur. He columbe super riuos aquarum resident,  ut [82 1Kb] ab accipitre sibi precaueant, quia sancti doctores, aqua doctrine perfusi, securi sunt a maligno, et sedent super riuos ueteris Testamenti: a quo emanant riui, id est expositiones et sententie: et etiam iuxta fluenta plenissima, id est iuxta sancti Euangelii doctrinam copiosam, in qua auditores plenius quam in ueteri Testamento instruuntur.


Gene illius sicut areole aromatum, consite a pigmentariis.

Gene sponsi sunt, qui uerecundantur de peccatis suis et aliorum. Et quia per eos teritur cibus aliis et transfundunt auditoribus de sanctis Scripturis masticare et ruminare poterant [83 1Kb] . Que gene areolis comparantur, quia sicut areole aromatum optime  composite et ordinate, aspectum intuentium delectant, eisque odorem suum propinant propter multitudinem herbarum aromaticarum; ita illi qui sunt gene sponsi, redolent Deo ex multitudine bonorum operum, siue sint predicatores siue auditores. Areole quod est diminutiuum posuit propter humilitatem. Consite, id est bene firmate et locate a pigmentariis, id est a suis plantatoribus. Pigmentarii isti, id est plantatores, apostoli sunt et prophete, quorum alteri futura hec omnia, alteri iam facta descripserunt.


33 Labia eius lilia distillantia myrrham primam.

Id est, illi qui aperiunt secreta illius, sunt lilia, id est suauiter redolentia. Lilia, inquam, distillantia  myrrham primam, id est sui mortificationem non ad oculum, et non fictam. In hoc loco uirgines in Ecclesia designantur: nulli enim magis secreta celestia pandebantur quam sancte uirgini.


Manus illius tornatiles auree, plene hyacinthis.

Supradicta membra habet huiusmodi. At manus, que non multum ualent in predicatione, sed sunt fortes in operatione et eleemosynarum elargitione: hi tales sunt tornatiles, id est tornati et purgati a uitiis; ut nichil superflui relinquatur in eis.

Manus, inquam, auree, id est diuina sapientia replete. Ille uero sapiens est, etsi scientia careat litterarum, qui laborat et operatur ut tribuat necessitatem patienti . Manus ergo sponsi in  sancta Ecclesia sunt boni operatores. Plene hyacinthis; hyacinthus lapis est erii coloris. Quid ergo in hyacinthis, nisi spes et desiderium celeste accipitur? Manus ergo sponsi hyacinthis plene sunt; quia boni operatores opera sua ad celum dirigunt, nichil inde nisi celestia sperantes.


uenter eius eburneus, distinctus sapphiris.

In membris humani corporis nichil uentre fragilius, nichil tenerius, ideoque per uentrem fragiliores, in sancta Ecclesia et minus potentes accipiuntur, sicut sunt rustici et idiote; et tamen sunt  eburnei, id est frigidi et casti. Ebur enim est os elephantis, quod animal dicitur castissimum et frigide nature. In sancta itaque Ecclesia simpliciores et minus scientes, castiores et continentiores esse solent. uenter, inquam, distinctus sapphiris. Sapphirus est lapis [84 1Kb] crocei coloris, et significat beatam spem; quia qui uenter sunt sponsi, pro spe etherea operantur bona que faciunt.

Nec ille uenter plenus dicitur, sed distinctus sapphiris, ita scilicet, ut inter sapphiros appareat eboris candor; quia sic celestia appetunt, ut inde terrena non derelinquant, quia per hec ad illa ista perueniunt.


Crura illius columne marmoree, que fundate sunt super bases aureas.

 Crura sponsi, portatores sunt nominis eius, ut sancti predicatores, qui Christum portant per mundum et annuntiant coram regibus et principibus et aliis qui fortes sunt et recti; quia resistunt uitiis et concupiscentiis huius uite, qui sunt fundati super bases aureas, id est sententias prophetarum et apostolorum, qui firme bases dicuntur; quia nulla arte et nulla disputatione humane sapientie, uel altitudine cassati [85 1Kb] . Et auree sunt, quia diuina sapientia et doctrina refulgent; nichil in rebus secularibus auro pretiosius; nichil diuina sapientia melius et carius per omnia conuenienti et concordi.


Species eius ut Libani, electus ut cedri.

 Libanus est mons mire pulchritudinis in ornatu et speciositate arborum et nemorum; sic et dilectus meus cum omnibus membris suis in omni ornatu et conuenientia [86 1Kb] decorus et candidus est.


34 Guttur illius suauissimum, et totus desiderabilis

Huc usque de pulchritudine et conuenientia corporis sponsi perorauit sponsa, nunc de diuinitate eius pauca intulit. Per guttur quippe omnem escam, siue dulcis sit siue amara degustamus; ita diuine subtilitas intelligentie omnia cordis interiora discutit et examinat. Unde recte per sponsi guttur diuinitas illius intelligitur, quod suauissimum dicitur, quia omnem dulcedinem diuina dulcedo superat.  Unde sequitur: Et totus desiderabilis; quia omne desiderium exsuperat, in quem desiderant angeli prospicere .


Talis est dilectus meus, et ipse est amicus meus, filie Ierusalem.

Ecce descripsi uobis illum, de quo quesistis qualis esset, et ideo, quia talis est amicus meus, est in uera dilectione. Et quia sancti Patres de Christo a uirgine instructi sunt adhuc ad ipsius Christi inuestigationem in hunc modum ad ipsam loquuntur:


 Quo abiit dilectus tuus, o pulcherrima mulierum? quo declinauit dilectus tuus, et queremus eum tecum?

Quare Christus specialiter dilectus uirginis dicatur, et quare ipsa mulierum pulcherrima, superius expositum est. Sed nota quod dicitur abiit. Abire longius ire est. Abit ergo, quando inquirentibus se multum tarde aduenire uidetur. Declinat, cum citius ad se querentes redit. Sed abit et declinat ad tempus; ut maius ad se querendum desiderium excitet. Bene autem dicitur queremus eum tecum: quia, sine gloriose uirginis fide, qui Christum querit, errare potest, proficere non potest. Ad hoc respondet uirgo, dicens:



CAPITULUM uI.


Dilectus meus descendit in hortum suum ad areolam aromatum, ut pascatur in hortis et lilia colligat.

Hortus Christi dicitur humana natura, in quam Christus specialiter abiit, quando eam sibi uniuit et in eam declinauit, quando se ipsum humiliando exinaniuit . Humana enim Christi natura plenam et perfectam habuit de Deo scientiam, quam Christus quasi hortum sibi preparauit et excoluit, quam uirtutum germinibus conseuit, quam merito [87 1Kb] sue custodie ab incursu malignorum spirituum defendit. Et bene in hortum suum descendisse dicitur, nam in horto sepeliri uoluit, et  primo Marie Magdalene in horto apparuit . Descendisse autem dicitur, quia de superioribus in hortum, quem humili loco plantauerat, uenit. Ad areolam aromatum; anima Christi areola intelligitur, que disciplina celesti exculta est et diligenter composita; ut pascatur in hortis, id est ut sanctorum studiis delectetur. Et lilia colligat, id est a sanctis castitatem et sanctitatem recipiat. Et quia dilectus meus pascitur in hortis:


Ego dilecto meo, et dilectus meus mihi.

Ego dilecto meo gratam mansionem preparo; et dilectus meus mihi celeste premium uel gratiam perfectorum. Et quia ipse in me habitat, et me in se habitare facit, sicut ipse ait: »Ego in uobis et uos in me .«


 Qui pascitur inter lilia.

Id est non curat nisi sanctos innocentia albos, candidos castitate, redolentes bona opinione. Christus 35 uirgini reddens uicem commendationis, ait:


Pulchra es, amica mea, suauis et decora, sicut Ierusalem.

Pulchra es fide, suauis spe, decora caritate, sicut Ierusalem. Ierusalem interpretatur pacis uisio. Quid igitur uerius Ierusalem quam gloriosa uirgo, in qua pax pectoris et pax eternitatis? Hec est arca  Ne in qua pacate sunt bestie, quia in ea non fuerunt cogitationes inordinate.


Terribilis ut castrorum acies ordinata.

Quia in uita, multis freta uirtutibus, et in morte angelorum uallata agminibus. Et sicut terribilis facta est suis uirtutibus hereticorum interimens errores, demonum suggestiones repellens, etiam [88 1Kb] in assumptione, eorumdem angelorum fulta est presidiis et sanctorum coronata choris. Et ne uirgo crederet in presenti per Scripturarum inuestigationem et euangelicam contemplationem se plenarie comprehendere Deum, ait Christus:


Auerte oculos tuos a me, quia ipsi me auolare fecerunt.

Licet pulchra, licet amica mea sis, tamen auerte  oculos tuos a me, quasi diceret: Ego dedi tibi oculos columbinos, quibus me intueri et arcana Scripturarum ualeres penetrare, sed caue ne illos intendere ad me uidendum plenarie uelis in presenti uita, quia in presenti non potes. Unde dicit ad Moysen: »Non enim uidebit me homo et uiuet .« Quando uero assumpta ad me perueneris, tunc me, aperta uisione, uidebis. Quod autem dicitur, quia ipsi me auolare fecerunt, non putandum quod Deus querentes se deserat, et ab illis recedat, cum ipse precipiat: »Querite et inuenietis ;« sed ita accipiendum est, quia quanto magis quisque diuinitatem Dei perscrutari uoluerit, eo amplius intelliget quod inscrutabilis et incomprehensibilis sit. Et hoc est quod  Psalmista ait: »Accedet homo ad cor altum, et exaltabitur Deus ,« [89 1Kb] quia quantus sit comprehendi non potest. Et quamuis plenarie me uidere non possis, tamen


Capilli tui sicut grex caprarum, que apparuerunt de Galaad.

Capilli tui, id est cogitationes tue que procedunt a spirituali capite, id est a mente, sunt sicut grex caprarum, id est sicut motus contemplationis, qui per capras figurantur, ut superius dictum est. Que apparuerunt de monte Galaad; quia tales motus de eminentia humane conditionis procedunt, et multiplex testimonium ueritati asserunt [90 1Kb] .


Dentes tui sicut greges ouium, que ascenderunt de  lauacro.

Id est, exercitia tua in sacris Scripturis sunt sicut greges ouium, id est pertinent ad spirituales intellectus, qui per oues figurantur, propter simplicitatem et puritatem. Que ascenderunt de lauacro; quia tales intellectus a carnali intelligentia purgati, ab imaginibus defecati, ascenderunt ad contemplationem Dei.


Omnes gemellis fetibus, et sterilis non est in eis.

Quia tales intelligentie etiam bonam concipiunt intentionem, et honestam pariunt actionem; unde  et sequitur: Et sterilis non est in eis, in bonis scilicet operibus.


36 Sicut cortex mali punici, sic gene tue absque eo quod intrinsecus latet [occultis tuis].

In genis diximus superius significari castam uirginis uerecundiam; in cortice mali punici intelligimus memoriam passionis Christi. Gene ergo uirginis erant sicut cortex mali punici, quia ipsa non erubescebat crucem Christi. Unde Apostolus: »Nolite erubescere crucem Christi, neque me uinctum eius .« Et hec quidem magna sunt que in aperto sunt; sed maxima illa que sunt intrinsecus, hoc est, que in futuro uirgini sunt reseruata. Et quamuis multe sunt anime sancte que mihi spiritualiter adherent, tamen una est quam specialius diligo propter simplicitatem  et uirtutum perfectionem; hanc intelligo gloriosam uirginem, et hoc est quod ait:


Sexaginta sunt regine, et octoginta concubine, et adolescentularum non est numerus.

Regine sunt doctores Ecclesie, qui merito fidei et scientie amplexibus eterni Regis digni sunt et spirituales filios Deo pariunt, et se ipsos bene regunt. Audi reginam bene se regentem et filios Deo parturientem: »Filioli, inquit, quos iterum parturio, donec Christus formetur in uobis .« Bene quidem per sexagenarium regine iste designantur, qui ex denario et senario multiplicatus perficitur. Per denarium decem precepta legis, per senarium operis perfectio designatur, quia sex diebus opera sua perfecit Deus . Et octoginta  concubine. Concubine sunt, qui non sunt casti, id est qui non uera et sola dilectione Dei annuntiant Euangelium; sed propter terrena lucra aut pro humana laude. Sed mirum est cur per octogenarium numerum hoc tale designatur, cum hic numerus perfectissimus in omnibus diuine Scripture locis inueniatur, illi autem imperfecti et praui comprobantur. Ideo puto quod licet imperfecti sint, perfectionem tamen in uultu per hypocrisim ostendunt et ore, qui, cum sint nequissimi, alios tamen per Euangelium generant ad perfectionem, de quibus Saluator: »Attendite a falsis prophetis, etc.« . »Ipse quoque Satanas transfigurat se in angelum lucis .« Et  adolescentularum non est numerus. Adolescentule iam in Christo renate, que deposita primi hominis uetustate in Christo renouate sunt necdum nubiles necdum toro regis apte; quia necdum ad predicationem de Christo peruenerunt. Quarum non est numerus; quia non est numerus animarum in Christo credentium, sed soli Deo cognitus. Et quamuis tot sint regine, tot concubine, tot adolescentule; tamen


Una est columba mea, perfecta mea, una est matris sue, electa genitrici sue.

Una est columba mea speciali simplicitate, perfecta mea uirtutum plenitudine; una est filia scilicet  matris sue, electa genitrici sue, uidelicet Synagoge, de qua descendit Christus secundum carnem; et ideo mater eius dicitur. Hec specialis fuit uirgo Maria inter omnes dignissima, inter omnes unica, inter omnes benedicta.


uiderunt eam filie Sion, et beatissimam predicauerunt, regine et concubine laudauerunt eam.

Filie Sion, id est anime sancte, que iam per fidem et spem sunt in speculatione, uiderunt eam et beatissimam predicauerunt. Non beatam dixerunt, sed beatissimam predicauerunt, que Dei Filium genuit, que uirgo permansit, humilitate predita, uirginitate beata, reuerentia laudabilis, obedientia spectabilis. Et nota quod superius uocauit adolescentulas eas quas modo uocat filias. Sion regine,  ut superius dictum est, uocantur doctores Ecclesie, qui sue predicationis preconio uirginem laudant, beatissimam predicant, filias Sion ad eius imitationem inuitant. Et concubine laudauerunt eam. Concubine, ut dictum est, dicuntur illi qui intuitu 37 fauoris humani, uel terreni emolumenti Dei gloriam preconantur, nec laudes uirginis Matris silent [91 1Kb] laudantes in hunc modum:


Que est ista, que progreditur quasi aurora consurgens?

Quante dignitatis est, que cum tanto honore et cum tanta gloria progreditur, ut merito sue pulchritudinis aurore comparetur? Progreditur, inquam, de uirtute in uirtutem  quasi aurora, quia sicut aurora solem super terram lucentem  mundo inducit, sic uirgo Maria quasi celestis aurora Solem iustitie mundo parit. Aurora solem antecedit, sed ipsa tamen a solis uirtute procedit; sic uirgo ueri luminis preuia, id est Solis iustitie est prenuntia; sed tamen ab ipso spirituali gratia est illuminata. Et uere quasi aurora consurgens, id est tota simul surgens; quia tota fuit sancta et corpore et spiritu splendens.


Pulchra ut luna, electa ut sol.

Nam sicut luna noctem irradiat, ita hec exemplo nos illuminat, Solem iustitie pariendo, tenebras nostre ignorantie eliminat. Et sicut luna illuminatur a sole, sic uirgo illustratur ueri solis claritate. Et sicut pulchra est ut luna, imo plus quam luna,  quia luna aliquando deficit, ista semper proficit; luna decrescit, ista semper crescit; luna aliquam in se habet maculam, ista nullam, ideo electa ut sol, qui in se nullum habet defectum luminis. Sicut sol omnibus mundanis antefertur, sic ista omnibus creaturis prefertur et ipsum uerum solem imitari nititur uiuendo in omni humilitate, mansuetudine, iustitia et sanctitate. Et sicut sol sui cursus solitas non mutat habenas, sic beata uirgo propositum, quod semel arripuit, non mutauit.


Terribilis ut castrorum acies ordinata.

Quibus terribilis? Principibus tenebrarum, diabolo et angelis eius. Hos terret et pungit, et pro  suorum famulorum erectione sepe improbos reprimit et retundit malignantium insultus. Terribilis, inquam, hereticis, quos tua uirtute confundis, et perfidis, quorum errores a tuis delectationibus [92 1Kb] auertis. Ut castrorum acies ordinata, id est ita fide, spe et dilectione munita, ut nullis tentationibus inimici ualeat penetrari. Nota quod regine uocauerunt eam auroram, lunam et solem, et ordinatam ut castrorum aciem, Christus autem uocat hortum suum, dicens:


Descendi in hortum meum, ut uiderem poma conuallis.

Quasi diceret: Quia talis est uirgo iam humanatus sum in uirginalis uteri thalamo [93 1Kb] . Hic est hortus in quo spirant uirtutum aromata, in quo  redolent patientie rosaria. Hic est hortus fructibus redundans, copiis exuberans, flore uirginitatis uernans, quem non uenti tangit austeritas, ubi mollioris aure gratia indesinenter aspirat, et uernalis amenitas allicit intuentes. Et nota quod, ubi habemus in littera nostra meum, quidam codices habent nucum, quod eleganter conuenit uirgini gloriose. Nux quippe habet amarum corticem, testam duram, nucleum dulcissimum; ita uirgo mater exterius habuit carnis infirmitatem et duram testam, id est fidei firmam constantiam, et uirginitatis perseuerantiam, et dulcissimum nucleum Christum quia mundo parit Christum, ex quo data est nobis dulcedo eterne beatitudinis. Sic ergo Christus descendit  in uirginem per incarnationis sue humilitatem, ut uideret, hoc est uidere faceret poma conuallis, id est 38 fructus qui in humilitate condiuntur. Dicitur autem Deus aliquid uidere, id est aliquid uideri facere, iuxta quod ad Abraham dictum est: »Ego cognoui,« id est alios cognoscere feci, »quod timeas Deum .«


Et inspicerem si floruisset uinea, et germinassent mala punica.

Id est, considerarem quomodo Ecclesia per orbem diffusa in uirtutibus floret, et illos sollicite inspicerem qui iam maturi sunt ad perferenda martyria. Hec enim omnia magnam uigilantiam, et sollicitudinem, et dilectionem quam habet erga Ecclesiam commendant.


 Nesciui, anima mea conturbauit me propter quadrigas Aminadab.

Ita Christus uenit in carnem et de me assumpsit carnem, dicit uirgo, sed antequam ueniret in me, nesciui ipsum scilicet uenturum in me. Sciebam ipsum nasciturum de uirgine, sed qua nesciebam. Et hoc est quod dicit nesciui Filium Dei, scilicet de me nasciturum ante angeli aduentum; unde et ad sermonem ipsius angeli: Anima, inquit, mea conturbauit me, quia cogitabam qualis esset ista salutatio.  Hoc est quod in Euangelio legitur. »Que cum audisset turbata est in sermone eius et cogitabat qualis esset ista salutatio .« Et hoc propter quadrigas Aminadab. Nota quatuor fuisse per que Christus uenit in uirginem Mariam, humilitas, caritas, misericordia, prudentia. uenit enim in summa humilitate Filius Dei ad uirginem, ut tanta esset humilitas in Redemptore, quanta fuerat superbia in primo peccatore. Tanta enim fuit superbia in primo parente, ut se erigeret contra suum Creatorem; tanta humilitas in Dei Filio, quod se inclinauerit [94 1Kb] usque ad miserie carnis nostre assumptionem . Mulier prima uoluit se equare Deo, se humilem Dei ancillam professa est gloriosa uirgo. Similiter ex summa caritate  Filius Dei inclinauit se [95 1Kb] . Que enim est maior caritas, quam Filium Dei uenire in mundum ut redimeret seruum, [96 1Kb] ut sanaret egrotum? Similiter summa pietas et misericordia incarnauit Filium Dei. Que enim maior pietas et misericordia quam Deum se exinanire et serui formam accipere , quam opificem opus suum eripere de lacu fecis et miserie . Et summa etiam prudentia fuit, quod se Dei sapientia incarnauit, ut homo hominem redimeret. Hec quatuor humilitas, caritas, misericordia, prudentia, fuerunt quasi quedam quadrige per quam incarnatus uenit ad nos Dei Filius. Hec autem quatuor admirata est uirgo in sermone angelico, humilitatem, caritatem, misericordiam  et prudentiam, que Christus exhibuit nobis cum carnem assumpsit in uirginali utero. He autem dicuntur quadrige Aminadab, id est Christi. Aminadab pronepos fuit Iude patriarche, per quem generatio Christi contexitur, qui interpretatur populi mei spontaneus. Et significat Christum qui populo suo spontaneus fuit, quia, cum esset Deus, se ipsum pro ipso tradidit. Sed quasi ad uirginem turbatam in sermone suo respondeat angelus, sequitur:


Reuertere, reuertere, Sunamitis [Sulamitis], reuertere, reuertere, ut intueamur te.

Reuertere ad te: »Ne timeas, inuenisti enim gratiam apud Dominum .« Reuertere ad Scripturas, ut de Scripturis que dico intelligas. »Quia  ecce concipies in utero, et paries Filium, et uocabis nomen eius Emmanuel .« Et que prius fuisti Sunamitis, id est captiua sub onere legis , reuertere ad libertatem euangelice dignitatis. Et que ignoras huius conceptionis speciem, ab hac ignorantia reuertere ad modi concipiendi cognitionem. »Spiritus« enim »sanctus superueniet in te et uirtus Altissimi obumbrabit tibi .« Ut intueamur te 39 non solum per scientiam uel gratiam, uerum etiam per  incarnationis presentiam. uel possunt esse uerba sanctorum spirituum assumptionem uirginis desiderantium. Quod dicitur reuertere, reuertere, quasi dicant: Primo reuertere a captiuitate mundi, quia captiuitati mundi non debes subiici, per quam captiui a captiuitate sua sunt soluti. Secundo reuertere ab onere siue corruptione carnis, quia sicut immunis es a corruptione peccati, sic ad immortalitatem transire debes absorpta mortalitate per gratiam Dei. Tertio reuertere ad libertatem filiorum Dei , quia sicut nunquam regnauit peccatum in tuo mortali corpore, sic digna es perfrui eadem spiritus libertate in carne uirginali qua fruuntur in spirituali scientia [97 1Kb] angeli, ab ipsa sui creatione siue potius confirmatione. Quarto reuertere  ut intueamur te, a dignitate angelorum ad superexcellentiam iam beatificatorum spirituum. Quia sicut in faciem Filii tui desideramus prospicere, sic in specie et pulchritudine tua uultus defigere uolumus, et luce uultus tui illustrari omnibus modis satagimus. Et quasi Christus, hec loquens, sermonem dirigeret ad Spiritum sanctum, sequitur:



CAPITULUM uII.


Quid uidebis in Sunamite, nisi choros castrorum?

Chori castrorum sunt conuentus uirtutum, que in uirgine ordinantur, quibus uirgo contra uitia demones et hereticos munitur. Et nota quod chori sunt canentium, castra uero pugnantium. In uirgine  ergo fuerunt chori canentium quantum ad consonantiam uirtutum, castra uero pugnantium secundum quod uirgo circumsepta et sanctis disciplinis instructa uitiorum et demonum repellebat insultus. Et adhuc ad uirginem Christus sermonem dirigens, ait:


Quam pulchri sunt gressus tui, in calceamentis, filia principis!

Gressus tui, gloriosa uirgo, sunt nobilitas, uirginitas, fecunditas; nobilitas generis, integritas carnis et mentis, fecunditas prolis. Calceamenta sunt affectus, effectus, profectus, excessus; affectus in meditationibus, effectus in operationibus, profectus in desideriis, excessus in gaudiis. Tu autem es principalis filia principis, Dei uidelicet qui est  Princeps principum et Dominus dominantium, quia te specialiter per gratiam genuit, specialiter informauit; ita tamen Dei filia, quod et eius Mater intacta. uel per pedes et gressus intelliguntur mentales affectus, qui omnino purgati fuerunt et decorati in incarnatione Christi. Per calceamenta figuratur incarnatio diuina.

Calceamentum enim solet fieri de pelle mortui animalis, nec tota pellis cedit in calceamentum hominis; sed potius pars pellis. Humana autem natura mortificata erat per penas et culpam.

Hanc pellem humane pene assumpsit Christus  quantum ad nature substantiam, sed non totam quantum ad nature circumstantiam, quia ita assumpsit penam, quod non culpam. Sic ergo quasi calceamentum applicuit, quando humanam naturam assumpsit. Prosequens autem pulchritudinem uirginis, ait:


Iuncture femorum [feminum] tuorum, sicut monilia.

Femora solent esse generationis signa. Iunctura autem femorum nichil aliud intelligitur, quam concordia duarum fecunditatum que fuerunt in uirgine: una mentis, altera uentris. Et hec iunctura fuit sicut monile, id est habuit secum comitem duplicem, uirginitatem 40 carnis et uirginitatem mentis. Per monile solet notari castitas. Monile  enim solet apponi pectori ad ornandum, et in castitatis signum; unde dicitur monile, id est monens castitatem. Est ergo sensus: Iuncture femorum tuorum sicut monilia, id est sicut tu predita es duplici fecunditate, ita duplici uirginitate.


Que fabricata sunt manu artificis.

Id est, Dei omnipotentis cuius largitate omnis uirtus collata est uirgini, uel manu artificis, id est Filio Dei. Ipse enim est manus Dei Patris, per quem fecit et secula .


Umbilicus tuus crater tornatilis, nunquam indigens poculis.

Sicut in uiro uis concupiscendi sedem habet in lumbis, sic in femina uis concupiscendi in umbilico. Umbilicus etiam est in medio uentris. Per  umbilicum igitur uirginis, intelligitur uis intelligendi [98 1Kb] , qua Deum dilexit scilicet caritas. Hec in uirgine fuit quasi crater; quia, ea mediante, uirgo mundo letitie uinum propinauit, de quo dicitur: »Calix meus inebrians quam preclarus est .« Et alibi: »uinum letificat cor hominis .« Et bene crater tornatilis dicitur, quia torno facilius operamur. Et ipsa uirgo, sine omni difficultate, sine omni illecebra, sine omni carnis angustia, concepit et peperit. Nunquam indigens poculis. Minus dicit et plus significat, id est, plenus poculis, quia in mundo propinant uinum dilectionis, uinum salutis, uinum letitie, poculum uite. Nec mirum si umbilicus tuus talis est, quia,


 uenter tuus sicut aceruus tritici, uallatus liliis.

Eleganter uenter uirginis comparatur aceruo tritici, quia de ipso processit granum frumenti, quod cadens in terram et mortuum, multiplicem fructum attulit ; ex quo processit in Ecclesia Dei multiplicata seges fidelium et credentium. uenter, inquam, uallatus liliis, quia etsi plenus fecunditate, decoratus tamen uirginitate.


Duo ubera tua, sicut duo hinnuli capree gemelli.

Duo ubera uirginis possunt intelligi caro et anima ipsius, quia caro ab omni concupiscentia mundata et uirginitate decorata; et anima uirtutum  deliciis referta in quibus  fuerunt ei quasi ubera a quibus contraxit specialiter et iucunditatis et dilectionis pabula. Illa fuerunt quasi hinnuli capree. Caprea Christus est, quia sicut animal illud perspicuitate intuitus insignitur et in altis commoratur, sic Dei Filius in celestibus habitat, et omnia sua sapientia penetrat. Huius duo hinnuli sunt corpus et anima Christi; quia sicut hinnuli a caprea procedunt nec ab ea recedunt, imo etiam comitantur eiusque uberibus lactantur, sic caro Christi ab ipso Christo formata animaque creata ipsum sequuntur euntem in celum, et ab uberibus diuinitatis eius delectabiliter pascuntur [99 1Kb] . Preter hec omnia


Collum tuum sicut turris eburnea.

 Id est, doctrina tua qua instruxisti euangelistas, fuit firma et in nullo uacillans, in nullo dubitans, simpliciter docens, nichil falsitatis admiscens, et in omni sanctitate et sanctimonia docens. Ebur enim castitatem et munditiam in Scripturis significat. Similiter


41 Oculi tui sicut piscine in Hesebon, que sunt in porta filie multitudinis.

Oculi uirginis dicuntur uita contemplatiua, et uita actiua, in quarum altera scilicet actiua, uidet quid agendum; in altera uidelicet contemplatiua, quid diligendum. Iste comparantur piscinis; quia et uirginem spirituali refectione satiant, et a macula peccati liberant. He sunt in Hesebon, id est in cingulo meroris: hec enim est interpretatio huius  nominis. uirgo enim quantum ad actiuam uitam uallatur cingulo meroris, pro diuturnitate laboris et miserie, et quantum ad contemplatiuam pro dilatione patrie. Que piscine sunt in porta filie multitudinis. Sancta Ecclesia recte dicitur multitudinis filia, quia numerositatem gentium quotidie colligit. Hec porta est fides uel lauacrum baptismi, per quod patet aditus in Ecclesiam Dei. In porta ergo filie multitudinis sunt iste piscine; quia per fidem Ecclesie comparantur predicte uite. A simili:


Nasus tuus sicut turris Libani, que respicit contra Damascum.

Per nasum figuratur uirginis discretio, qua  discernebat fetorem uitiorum ab odore uirtutum. Hinc [100 1Kb] comparatur turri Libani, quia tanquam turris defendebat [1 1Kb] ab incursibus malignantium. Et bene turri Libani similis dicitur. Libanus enim candidatio interpretatur, quia eam candore uirginitatis uenustabat et contra uitia defendebat. Hec contra Damascum respicere dicitur. Damascus enim sanguinis potus uel sanguinis oculus interpretatur, ideo significat uoluptates et illecebras carnis, per  quod insinuatur quod discretio uirginis contraria erat uoluptatibus et illecebris.


Caput tuum ut Carmelus, et come capitis tui sicut purpura regis iuncta canalibus.

Carmelus qui et Chermel dicitur mons est, et interpretatur cognitio circumcisionis et significat Christum qui uera circumcisione fideles suos ab omnibus uitiis circumcidere nouit. Et est caput uirginis, cuius come sunt omnes fideles. Que come tincte sunt sicut purpura regis, quia sanguine ueri regis decorantur. Iuncta canalibus. Per purpuram Christi passio, per canales corda nostra significantur. Quia, sicut per canales aqua decurrere solet, ita per corda nostra compunctio ex recordatione passionis Christi. Iungitur itaque purpura  regis, id est passio Christi canalibus, id est humilibus cordibus nostris, quando ipsis intimis cordibus nostris uera caritate Christo passo compatimur, quia, si compatimur, et conregnabimus . Et ideo:


Quam pulchra es et quam decora, carissima, in deliciis!

Quam pulchra es exterius per actiuam uitam, et quam decora interius per contemplatiuam! carissima in deliciis, id est in dilectione Dei et proximi; quia


Statura tua assimilata est palme, et ubera tua botris.

Palma horridam quamdam radicem habet, asperum corticem, roboris firmitatem, stipitis proceritatem,  pulchra in culmine, delectabilis in flore, dulcis in fructificatione. Solet etiam deferri in signum uictorie. Statura ergo uirginis gloriose, 42 id est processio uite eius assimilatur palme. Ipsa enim processit de radice horrida, id est de peccatrice Synagoga tanquam de spina rosa. Asperum habuit corticem, quia quantum ad secularem honorem fuit firma, quantum ad diuitias temporales, paupercula; sed firmitatem habuit roboris per constantiam mentis. Erecta fuit in stipite, quia ad celum suspensa animi intentione.

Pulchra in culmine, in uirginitatis et humilitatis celsitudine, delectabilis in flore; quia sine concupiscentia concepit florem campi, et lilium conuallium.  Dulcis in fructificatione, quia sine pena [2 1Kb] peperit mundi Redemptorem. Hec nobis proponitur in signum uictorie et exemplum, ut, sicut ipsa uicit mundum, peccatum, diabolum, ita et nos uincamus iuxta posse nostrum. Et ubera tua botris, quia, ut superius diximus, ubera Marie dicuntur uirginitas et humilitas, in quibus delectatus est Christus: que nobis proposita sunt ad informandum et instruendum ut sequamur uestigia eius. Et comparantur  botris: quia botrus in flore parit odorem, in fructu dulcedinem. Calefacit etiam et reficit: sic uirginitas et humilitas uirginis fragrant odore bone opinionis, fructum dulcedinis propinant [3 1Kb] , calefaciunt in amorem, et reficiunt ad spiritualem satietatem. Et sicut descendi in te palmam, ita ascendam in palmam, id est crucem. Loquitur ergo ad sponsam de passione sua, et reuelat ei consilium suum quod ab eternis temporibus erat apud Patrem dispositum, quod uirgini celare noluit. Et hoc est quod ait: Dixi, id est eternaliter et incommutabiliter statui. Ascendam in palmam, id est in crucem. Palmam dicit, quia signum triumphale est contra omnem potestatem inimici. Et apprehendam fructum eius. Fructus palme illius totus mundus dignoscitur  esse per crucem redemptus: unde idem Saluator ait: »Si exaltatus fuero a terra, omnia traham ad me ipsum .« Et hoc est quod dicitur:


Dixi, ascendam in palmam, et apprehendum fructus eius.

Unde et sequitur:


Et erunt ubera tua, sicut botri uinee.

Postquam Christus passus est, et per resurrectionem et ascensionem et sancti Spiritus missionem dilatata est fama nominis Christi: ubera uirginis, id est humilitas et uirginitas emiserunt odorem bone opinionis; uirginis imitatores exemplo reficiendo, et ad amorem eius inflammando. uel duo ubera dicuntur duo brachia caritatis, quibus Christum dilexit uirgo, que in passione fuerunt quasi  botri; quia dilectio uirginis in passione Filii magis flagrauit per apparitionem, et eam sobrie inebriauit per dolorem. Et tunc:


Et odor oris tui sicut odor malorum.

Id est, fama et opinio operum tuorum erunt sicut odor malorum: quia ueniet ad maturitatem, et aliis exhibebunt suauissimum odorem.


Guttur tuum sicut uinum optimum.

Id est, meditatio tua in Scripturis per quam formatur uerbum sancte institutionis, et spiritualis cibus sacre Scripture traiicitur in stomachum mentis; est sicut uinum optimum, id est comparatur uino optimo; quia et sobrie inebriat et a curis temporalium liberat. Cum hec diceret Christus, quasi [4 1Kb]  uerba interrumperet, sequitur:


43 Dignum dilecto meo ad potandum, labiisque et dentibus illius ad ruminandum.

Quia meditatio mea in Scripturis ita placet Deo dilecto meo, sicut alicui placet poculum odore et sapore, labiisque et dentibus illius ad ruminandum. Per labia doctores, et per dentes predicatores intelliguntur, qui in sacra Scriptura suam habent meditationem. Nec absurdum est, quia cum uinum potetur et non ruminetur quod magis ad cibum quam ad potum pertinet. Nam sancti doctores spirituale  uinum ruminant, quando spiritualia precepta diligenter inquirunt, et crebra meditatione inuestigant atque inuicem conferunt. Sic ergo uinum optimum propino dilecto meo. Et hoc est quod sequitur:


Ego dilecto meo, et ad me conuersio eius.

Ego dilecto meo propino sancte meditationis poculum, et ad me conuersio eius per adiutorium; quia sine eo nichil facere possum. Et quia meditatio mea in sacra Scriptura nullum habet uigorem sine inspiratione tua, ideo,


ueni, dilecte mi, egrediamur in agrum.

ueni ad me per sacre Scripture reuelationem, et sic egrediamur in agrum, id est in sacre Scripture scrutinium. Et nota quod eleganter sacra  Scriptura ager dicitur, quia sicut in agro pullulat florum diuersitas, herbarum uarietas; sic in sacra Scriptura sententiarum pluralitas. Sententia illa que ad castitatem monet, lilii tenet imaginem; que ad martyrii patientiam, rose gerit similitudinem; que ad penitentiam, uiole representat speciem.


Commoremur in uillis.

Commoremur in uillis, id est in obscuris libris diligens adhibendo studium, ut ex fumo eliciamus lucem, ex nocte solem, ex obscuro splendorem. Eleganter autem uille obscuros libros sacre Scripture significant; quia, sicut in uillis non est frequens strepitus hominum, nec tantus tumultus ciuium, quantus in urbibus et ciuitatibus; sic in obscuris sacre Scripture locis non tanta perstrepit  garrulitas hominum quam in apertis locis. Obscura enim sacre Scripture loca longe sunt relegata a uulgari intellectu [5 1Kb] , et sic:


Mane surgamus ad uineas, uideamus si floruit uinea, si flores fructus parturiunt, si floruerunt mala punica.

Mane surgamus ad uineas, id est ad spiritum a littera surgentes, ab historia ad mysticum sensum, accedamus ad sacras Scripturas; in quibus uirent frondes historie, redolet flos allegorie, satiat fructus tropologie. Et hoc mane, id est per diluculum spiritualis intelligentie. Et sic uideamus, id est experiamur, hoc est me experiri facias, si floruit uinea, id est sacra Scriptura in me per allegoricum sensum. Si flores fructus parturiunt, per moralem  intellectum; quia, sicut post florem sequitur fructus, sic moralis intellectus post allegoricam interpretationem ad nostri informationem. Si floruerunt mala punica. Malum punicum exterius habet corticem, interius continet granorum plenitudinem. Hec est sacra Scriptura, que exterius representat corticem littere, interius continet fecunditatem 44 spiritualis intelligentie. Malum ergo punicum in mente floret, quando hominem spe eterne beatitudinis sacra Scriptura ad patientiam [6 1Kb] monet. Robur enim et rubeum quod exterius  malum punicum demonstrat, tolerantiam passionum designat.


Ibi dabo tibi ubera mea.

Id est, in ipsa meditatione Scripture manifestabo duplicem caritatem, qua te diligo secundum quod Deus es, et secundum quod homo. Ex frequenti enim sacre Scripture meditatione inardescit caritas; ibi enim inuenitur quod nobis contulit Christus secundum quod Deus et secundum quod homo.


Mandragore dederunt odorem suum in portis nostris.

Quid per mandragoras, herbam scilicet medicinalem et odoriferam, nisi perfectio uirtutum gloriose uirginis intelligitur? Que dum exempla bonorum  operum circumquaque per bonam famam tribuit, quasi odorem quo egroti sanantur, aspergit. Et hoc in portis, id est in uirtutibus, que sunt porte ad uitam. Nec solum mandragore dederunt odorem suum, sed et


Omnia poma noua et uetera, dilecte mi, seruaui tibi.

Hoc est, precepta uel sententias uel promissa Noui et ueteris Testamenti seruaui tibi, id est ad nomen tuum et in te per te implenda esse intellexi. Scio enim omnia que in ueteri Testamento annuntiata sunt, non nisi tua auctoritate posse impleri. Per poma autem sacrarum Scripturarum sensus intelliguntur, qui dum a sanctis Patribus ad nos perueniunt et creduntur, quasi quemdam odorem  per intellectum pariunt et mentem spiritualiter [7 1Kb] reficiunt. Ergo, o Christe, tu qui modo es in sinu Patris, assume formam hominis.



CAPITULUM uIII.


Quis mihi det te fratrem meum sugentem ubera matris mee, ut inueniam te foris?

Sed quis mihi det te fratrem meum, id est, quis afficere poterit, ut particeps mee nature existens frater appelleris; te, inquam, sugentem ubera matris mee, hoc est assumentem omnia, que humane nature sunt absque peccato nisi Deus Pater? Mater uirginis Synanoga dicitur, de qua descendit et Christus. Sugere ergo ubera Matris uirginis est sugere ubera Synagoge. Introducitur autem hic uirgo  Maria loquens secundum statum, in quo erat quando respondens angelo, ait: »Ecce ancilla Domini, fiat mihi secundum uerbum tuum .« Et quis etiam det ut inueniam te solum foris, id est ut agnoscam in humana natura incarnatum de mea substantia? Quasi enim Deus intus erat cum in sinu Patris latebat; sed foris inuentus est, cum se mundo uisibilem prebuit.


Et deosculer te, et iam me nemo despiciat.

Deosculer te, id est multum delecter in te et tu delecteris in me: et nemo iam me despiciat, sicut prius, 45 antequam uenires in me. Quia ante Filii  Incarnationem nullius momenti esse uidebatur; sed post conceptionem et partum in magno honore est habita; non solum ab hominibus sed etiam ab angelis; quia inter mulieres benedicta, imo super choros angelorum exaltata. Et cum in carne ueneris.


Apprehendam te, et ducam in domum matris mee.

Apprehendam te, id est summa dilectione amplectar, et ducam in domum matris mee. Mater uirginis Synagoga est; cuius Synagoge domus et cubiculum uetus est lex in qua habitat. In hanc ergo domum siue cubiculum introducit eum uirgo Maria: quando omnia que de eo in ueteri Testamento scripta sunt diligenter considerat et intelligit ueraciter in Christo completa. Et hoc est quod sequitur:


 Ibi me docebis et dabo tibi poculum ex uino conditum, et mustum malorum granatorum meorum.

Ibi, id est in ueteri Testamento docebis me, id est aperies mihi sensum ut intelligam omnia que in lege, prophetis et psalmis scripta sunt de te. Et dabo tibi poculum ex uino conditum. Poculum uino conditum dedit uirgo Maria Christo, quando Nouum Testamentum consonare ueteri intellexit in ipso. Et quasi uino poculum condiuit; quia dulcedinem Euangelii testimoniis legis que aspera est, ut robustius teneatur, tingendam esse cognouit. Et preterea dabo tibi mustum malorum granatorum meorum, id est predicto modo ad te referam spiritualem intelligentiam in me feruentem per crebram meditationem.  Et bene mysticum sensum; mustum uocat quod adeo feruentissimum est, ut omnem sordem nimio feruore a se excoquat. Quia spiritualis intelligentia legis Mosaice a se litteralem sensum quasi fecem eliminat. Et ideo quia eius gratiam et ineffabilem dulcedinem sentio, iam terrena omnia postpono, ipsam etiam uitam carnis pro eius amore contemno, et ad eius beatitudinem uidendam totis desideriis anhelo. uirgo enim menti sue ea que uidebat supposuit, et ea que non uidebat omni conatu et uniuersis cogitationibus appetiit, que tanto desiderio celestia sectabatur, ut omnia uisibilia pro nichilo reputaret mentem suam celestibus desideriis occupans [8 1Kb] .


 Leua eius sub capite meo, et dextera illius amplexabitur me.

Ista ergo leuam sub capite habebat, quia mente erecta ad beatitudinem uitam presentem sub se portabat [9 1Kb] . Et dextera Christi eam amplexabatur, quia ex omni parte celestis eam dilectio tuebatur. Et quia uirgo in contemplatione erat dum ueniret, euangelistas Christus admonet ne uirginem a somno contemplationis excitantes ab ea querant que gessit Christus in carne, nisi quando ipsa illis uoluerit reuelare. Fuit enim tempus quando uirgo contemplationi uacauit, fuit tempus quando multa  de gestis Christi apostolis reuelauit. Et hoc est quod dicitur:


46 Adiuro uos, filie Ierusalem, ne suscitetis, neque euigilare faciatis dilectam, donec ipsa uelit.

Et quia tanti meriti fuit uirgo, eam assumptam in celum laudant cum admiratione exercitus celestium spirituum in hunc modum:


Que est ista que ascendit de deserto, deliciis affluens, innixa super dilectum suum?

Descendit uirgo in desertum, ascendit per desertum, ascendit super desertum, ascendit de deserto. Descendit in desertum, per natiuitatem; ascendit per desertum, progrediendo de uirtute in uirtutem ; ascendit super desertum, omnem mundanorum contemnens sublimitatem; ascendit  de deserto, in eternam beatitudinem. Et hoc est quod hic dicitur: Que est ista, id est quanti meriti, quante dignitatis, que ascendit de deserto, id est de mundo in celum; deliciis affluens, id est multis uirtutibus insignita? Innixa super dilectum suum, quia Christo per dilectionem adherens et in solius Christi auxilio confidens de largitate [10 1Kb] ab exsilio ad patriam transfertur. Unde uero accipit illa ut ab infimis ad superiora, a deserto ad regnum ascendere possit, manifestat dilectus cum subdit:


Sub arbore malo suscitaui te.

Arborem enim non malam, sed malum uocat Christus crucem suam, propter eterne beatitudinis fructum, quem per crucem uirgo mater accepit, et  cum ipsa cetere fideles anime, sed illa plenius. At [11 1Kb] propter bonum odorem crucis Christi in omnes gentes, et quia illa gloriosa malum sustinuit, de qua superius dictum est: Sicut malus inter ligna siluarum; sic dilectus meus inter filios.


Ibi corrupta est mater tua:

Scilicet sub ipsa cruce per incredulitatem corrupta est Synagoga, de qua secundum carnem descendit uirgo Maria. Unde et sequitur:


Ibi uiolata est genitrix tua.

Genitrix tua, id est eadem Synagoga ibi uiolata est a diabolo. uel sic: Sub arbore malo suscitaui te, id est sub me qui dicor arbor malus predictis rationibus, suscitaui te, id est ad uirtutum plenitudinem exaltaui, per hoc quod in te et ex te incarnatus  sum, exaltata es super choros angelorum. Ibi corrupta est mater tua, id est in me Synagoga peccauit. Et hoc est quod sequitur: ibi uiolata est. Et quia exaltaui te, ideo:


Pone me [12 1Kb] ut signaculum super cor tuum, ut signaculum super brachium tuum.

Signaculum dicitur cuius sigillum uel forma uel imago solet cere imprimi ut cera recipiat formam sigilli, ut secreta celentur ignotis, aperiantur notis. Sic uirgo Maria Christum [13 1Kb] cor suum posuit ut  signaculum; quia ipsi per imitationem conformata 47 est eiusque gratia consignata. Unde legitur: »Signatum est super nos lumen uultus tui, Domine, dedisti letitiam in corde meo .« Hoc autem fuit incognitum diabolo: et cognitum angelo. Et pone me ut signaculum super brachium tuum, id est in omnibus operibus tuis memor eris mei. Super cor uirginis et super brachium dilectus, ut signaculum ponitur, quia in cogitationibus et in actionibus uirgo Maria filium imitabatur. Per cor enim cogitatio, et per brachium operatio significatur. Et ideo hoc facis:


Quia fortis est ut mors, dilectio.

Quia sicut mors separat animam a corpore, et iam nichil concupiscere in presente uita homini licet,  ita dilectio, qua uirgo Christum dilexit, totam uirginem huic mundo mortificauit, et insensibilem reddidit, soli Christo uiuentem, et mundo mortuam. Et uere dilectio illa fortis est in uirgine, quia


Dura sicut infernus, emulatio.

Id est, dilectionis exsecutio et effectus, est dura sicut infernus. Quia quemadmodum infernus eos, quos semel recipit nunquam dimittit; ita, postquam caritas in uirgine uenit, nunquam eam dimisit. Nec mirum, inquit, si dilectio tua tante sit fortitudinis, quia


Lampades eius, lampades ignis atque flammarum.

Lampades, id est ardores et compunctiones dilectionis illius sunt lampades ignis et flammarum,  quia lucem boni exempli aliis effundunt. Lampades ergo dilectionis precordia sunt uirginis, in quibus uelut in uasis dilectio habitabat. Ergo lampades erant ignis, quia intus ardebat per amorem; et lampades flammarum, quia exterius lucebat per operationem. Lampades, inquam, sunt sicut flammatus ignis, quod potest per hoc probari, quoniam


Aque multe non potuerunt [poterunt] exstinguere caritatem, nec flumina obruent illam.

Multe aque, id est mine persecutorum uel blandimenta seculi uel tribulationes, que per aquas significantur, non potuerunt exstinguere caritatem, que est inter me et te. Nec flumina, id est impetuose persecutiones obruent illam dilectionem. Quamuis enim persecutores corpus occidant, animam tamen  non possunt occidere . Tante ergo dignitatis, ut dicum est, existit dilectio tua, etsi non tantam debet unusquisque habere, quod


Si dederit homo omnem substantiam domus sue pro dilectione, quasi nichil despiciet eam [eum]:

Quia omnis substantia huius mundi uilis est, et quasi arena exigua in comparatione dilectionis. Et hinc est quod electi non solum substantiam suam, uerum etiam se ipsos ad mortem pro dilectione Christi tradiderunt. Hucusque locutus est Christus  de uirgine secundum statum post incarnationem, nunc loquitur de eadem secundum statum quem habuit ante tempus incarnationis. Et introducitur loquens ad angelos de mittendo nuntio ad uirginem, et de incarnatione celebranda in uirgine. Ait ergo:


48 Soror nostra paruula [parua] est, et ubera non habet.

uirgo Maria paruula est humilitate, paruula etate secundum aliquos, qui dicunt eam fuisse tredecim [14 1Kb] annorum, quando Dei Filius ad eam misit angelum; paruula etiam terrene possessionis modicitate, paruula opinione. Et ubera non habet, id est non est fecunda per conceptionem. uel adhuc non habet tanta ubera quanta est habitura uidelicet  caritatis, hoc est adhuc non habet tantam dilectionis plenitudinem quantam habitura est post incarnationem ad diligendum me Deum et hominem.


Quid faciemus sorori nostre, in die quando alloquenda est?

Ista interrogatio non est ignorantis, sed dispensatoria. Nouit enim quid facturus sit Deus. Quid, ait angelus, faciemus sorori nostre? id est, uirgini Marie, que soror dicitur Christi, ratione humane nature, secundum quam uirgo quodammodo erat futura soror Christi, quia in humana natura ei conueniens; erat etiam soror angelorum, quantum ad spiritualis gratie participium, in qua Christus futurus  erat similis Marie et angelice nature; in die quando alloquenda est, id est quo tempore Gabriel archangelus eam est allocuturus.

Si murus est, edificemus super eam propugnacula argentea.

Id est, si firmum propositum habet uirginitatem seruandi, quam Deo uouit:  edificemus super eam propugnacula argentea, id est instruamus eam in scientiis diuini eloquii, ut credat de se nasci [15 1Kb] Filium Dei iuxta auctoritates diuini uerbi: si obseruauerit uirginitatem carnis et animi.


Si ostium est, compingamus illud tabulis cedrinis.

Si ostium est, id est si mihi per fidem et obedientiam et humilitatem prebuerit aditum ad se ut  incarner de ipsa; compingamus illud tabulis cedrinis, id est instruamus eam in sacris Scripturis, ut intelligat de se esse dicta, que a prophetis de uirgine sunt predicta. Et quasi ad hoc [16 1Kb] respondeat, sequitur:


Ego murus, et ubera mea sicut turris, ex quo facta sum coram eo quasi pacem reperiens.

Ego sum murus, id est firmum habeo propositum uirginitatis, hoc est, quod in Euangelio legitur: »Quomodo fiet istud, quoniam uirum non cognosco ?« id est propositum non cognoscendi habeo.  Et ubera mea sicut turris, id est humilitas et uirginitas mea immobiliter me custodiunt, et in me immobiles sunt. Ex quo facta sum coram illo quasi pacem reperiens, id est ex quo in me humilitatem et uirginitatem habui, in quibus maxime Christo et angelis placui, quia similia similibus gaudent. Et nota quod eleganter ait quasi pacem reperiens, ad designandum quod in mundo non est uera pax, sed quasi pax et umbra pacis. Unde Christus discipulis ait: »Pacem meam do uobis ,« id est, pro futuro, sed modo relinquo uobis pacem, id est pacis reliquias. Nec mirum si ita me munit Christus; quia Ecclesiam suam ab initio muniuit Christus, et prius in Abel iusto. Et hoc est quod sequitur:


 49 uinea fuit pacifico, in ea que habet populos, tradidit eam custodibus.

uinea fuit pacifico, id est Ecclesia coniuncta est Christo, quam Christus tanquam uinitor pacificus excoluit redimendo a peccatis, informando uirtutibus, delectando in eius fructibus, id est bonis operibus. Et quod fuerit pacificus apparet in ea pace, que tenet populos, quia nisi esset pacificus, nec dum pax esset in terra inter hominem et angelum. Per hunc enim pacificata sunt que in celis, et que sunt in terra . uel ad uineam, id est Ecclesiam potest referri quod dicitur, que habet populos, quia de Ecclesia sunt populi ad fidem conuersi; et eam non reliquit Christus negligenter, sed tradidit  eam custodibus, id est predicatoribus apostolis et eorum successoribus, et etiam angelis qui eam semper custodiunt.


uir affert pro fructu eius mille argenteos.

In quantum [17 1Kb] uinitor ille pacificus eam excoluit et operandi facultatem et mercedem habendi pacem tradidit, quod uir, id est ille non mollis sed fortis, affert pro fructu eius remunerationem promissam Ecclesie; mille argenteos, id est uniuersam substantiam suam. Mille enim argentei significant omnia que in hoc mundo possideri possunt. Millenarius enim numerus pro summa perfectione ponitur. uir ergo affert mille argenteos pro fructu, quia sancti uiri omnia relinquunt et pauperibus erogant, ut eternam mercedem consequantur. Et uerum est  quod dicis, o uirgo, quia,


uinea mea coram me est.

Id est cum ea sum usque ad consummationem seculi.


Mille tui pacifici [pacifice], et ducenti his qui custodiunt fructus eius.

Ac si diceret: O uirgo Maria, certa es de mercede eterna, quia mille pacifici tui. Per millenarium significatur perfectio; per hoc quod dicitur pacifici, significatur eterna remuneratio, in qua est uera pax. Per mille ergo pacificos, perfecta uirginis remuneratio  insinuatur, huic duplex corona in corpore et in anima cum fructu eterne uite in celo reseruatur, quod per ducentos significatur. Adhuc loquens ad uirginem ait Christus:


Que habitas in hortis, amici auscultant.

Quasi diceret: In multis pulchritudinem tuam laudaui. In hac autem ultima allocutione hoc te moneo:


Fac me audire uocem tuam.

Id est orationem tuam, quia de quacunque tribulatione clamaueris ad me, exaudiam te. Et hoc est, o uirgo Maria, que habitas in hortis, in horto Ecclesie, scilicet corporaliter et in horto uirtutum germinantium in uitam eternam spiritualiter. In  horto qui Christus est per amorem, et in horto uite eterne per spem, consequenter habitatura per speciem. Fac me audire uocem tuam, id est ad me dirige uocem tuam ut eam adimpleam, quia inordinate orare non potes. Et hoc ideo quia auscultant amici tui, id est angeli qui te diligunt et custodiunt, semper parati renuntiare mihi uerba tua, cogitationes et opera. Et quia monuerat Christus ut post suam ascensionem uirgo ad ipsum suam dirigeret orationem ut colloqueretur ei corde et uoce, quod postea uirgo consentiens Christi ascensioni ait:


50 Fuge, dilecte mi, et assimilare capree hinnuloque ceruorum super montes aromatum.

 Mira exhortatione Christus exhortatur uirginem ut instet orationi, ut possit audire uocem ipsius, et ipsa hortatur eum ut fugiat, sed magna est mysterii consequentia. Nam cum superius predicta sit Christi natiuitas cum dixit: Quis det te fratrem meum, etc. Et eius passio ubi dictum est: Sub arbore malo suscitaui te; nunc consequenter hortatur Mater Filium ut fugiat, id est uelocissime ad Patrem per ascensionem redeat. Et est sensus: Iubes me orationi insistere, scilicet secundum quod disposuisti, cui dispositioni contraire nolo. Fuge, id est completo incarnationis et passionis mysterio ad celum reuertere, ut iam non te hominem, sed sicut Deum semper cogitare et orare incipiam; tunc enim audies uocem meam. uerumtamen ne me in  presenti, tua uisitatio deserat, digneris me crebro per maioris gratie infusionem reuisere, teque mihi uidendum sepius prebe. Et hoc est quod dicit: Similis esto capree hinnuloque ceruorum super montes aromatum. Sicut capree hinnulique ceruorum indomita animalia hominum consortium refugiunt, tamen crebrius in montibus uidentur. Sic et tu post ascensionem tuam licet inuisibilis sis, dignare mihi per maiora dona gratie tue apparere. Et hoc super montes aromatum, id est in eminentiis uirtutum. Montes aromatum dicuntur excellentie uirtutum celesti conuersationi proxime et recte operationis odore et fama longe lateque diffuse.


Expositionis Alani de Insulis, in Cantica canticorum, ad laudem Deiuare uirginis Marie ad preces prioris Cluniacensis edite finis [18 1Kb] .





SUMMA MAGISTRI ALANI DOCTORIS UNIuERSALIS DE ARTE PRAEDICATORIA In qua optimi suggeruntur conceptus ad formandas conciones in omni fere materia morali, nunc primum in lucem edita





51 AD LECTOREM.

Huius Summe duo habui exemplaria manuscripta in pergameno, ex Bibliotheca nostra Dunensi, unum characteribus uetustissimis exaratum, et obscurissimis uerborum abbreuiationibus repletum; aliud recentiori nonnichil  manu conscriptum, et priore multo auctius, quod proinde hic secutus fui; adnotando tamen in margine uerborum et sententiarum discrepantias, quibus hinc inde ab alio exemplari discrepat. Addidi  loca sacre Scripture, ad singulas sententias que ex eadem hic in contextu proferuntur.



SUMMA DE ARTE PRAEDICATORIA.



52 PRAEFATIO AUCTORIS.


uidit scalam Iacob a terra usque ad celum attingentem, per quam ascendebant et descendebant angeli . Scala est profectus uiri catholici, qui congeritur [19 1Kb] ab initio fidei, usque ad consummationem uiri perfecti. In hac scala primus gradus est, confessio; secundus, oratio; tertius, gratiarum actio; quartus, Scripturarum perscrutatio; quintus, si aliquid [20 1Kb] occurrat dubium in Scriptura, a maiore inquisitio; sextus, Scripture expositio; septimus, predicatio. Homo ergo penitens de peccato, primo debet pedem figere in primo gradu huius scale, confitendo peccatum; secundo ascendere secundum gradum, orando ad Dominum ut ei conferatur gratia. Tertius gradus ascenditur,  per gratiarum actionem pro gratie collatione. Ad quartum gradum fit ascensus per Scripture scrutinium, ad gratiam collatam conseruandam; sacra enim Scriptura docet quomodo gratia collata conseruari possit. Consequenter occurrit quintus gradus, quando dubium occurrit, et lector intelligentiam a maiore inquirit. Sextus ascenditur gradus, quando lector aliis sacram Scripturam exponit. Septimum gradum ascendit, quando in manifesto predicat que ex Scriptura didicit. Sed quia de aliis gradibus, quomodo uel quando per eos ascendendum sit, uarii [21 1Kb] uarium proposuere tractatum; de predicatione uero, qualis esse debeat, et quorum, et quibus, proponenda sit, et de quo, et quomodo, et  quando, et ubi; quia a paucis dicta sunt [22 1Kb] ad presens dignum duximus de his aliquem compingere tractatum, ad utilitatem proximorum. Primo ergo [23 1Kb] uidendum est, quid sit predicatio, et qualis esse debeat quoad superficiem uerborum, et pondus sententiarum, et quot sint eius species; secundo, quorum debeat esse predicatio; tertio, quibus sit proponenda; quarto, quare; quinto, ubi.



53 CAPUT PRIMUM. De predicatione. Quid sit et qualis esse debeat, etc.

Predicatio est, manifesta et publica instructio morum et fidei, informationi hominum deseruiens, ex rationum semita, et auctoritatum fonte proueniens. Manifesta debet esse predicatio, quia in manifesto proponenda est. Unde Christus ait: Quod dico uobis  in aure, predicate super tecta . Si enim predicatio occulta esset, suspiciosa esset, et uideretur redolere heretica dogmata. In concionabulis  [24 1Kb] enim suis, latenter heretici predicant, ut facilius alios decipiant. Publica debet esse, quia non uni, sed pluribus proponenda est. Si enim uni tantum proponeretur, non esset predicatio, sed doctrina. Ea enim differentia est inter predicationem, et doctrinam, et prophetiam, et concionationem, Predicatio enim est illa instructio que pluribus fit, et in manifesto, et ad morum instructionem; doctrina uero est que uel uni, uel pluribus fit, ad scientie eruditionem; prophetia, est admonitio que fit per reuelationem futurorum; concionatio est ciuilis admonitio, que fit ad reipublice confirmationem [25 1Kb] . Per hoc quod predicatio dicitur, morum et fidei instructio, insinuantur due partes theologie: rationalis, que de diuinis scientiam prosequitur;  et moralis, que morum instructionem [26 1Kb] pollicetur: predicatio enim nunc in diuinis instruit, nunc in moribus; quod significatur per angelos ascendentes et descendentes: angeli enim hi sunt predicatores, qui tunc ascendunt cum celestia predicant; descendunt, quando per moralia se inferioribus conformant. Per hoc quod sequitur: Informationi hominum deseruiens, significatur causa finalis, siue utilitas predicationis. Et quia predicatio debet rationibus esse subnixa, et ab auctoritatibus roborata, consequenter annectitur: ex rationum semita, et auctoritatum fonte proueniens [27 1Kb] . Predicatio enim in se, non debet habere uerba scurrilia, uel puerilia, uel rhythmorum melodias et  consonantias metrorum, que potius fiunt ad aures demulcendas, quam ad animum instruendum [28 1Kb] , que predicatio theatralis est et mimica, et ideo omnifarie contemnenda, de tali predicatione dicitur a propheta: Caupones uestri miscent aquam uino .

In illa predicatione est aqua uino mista, in qua puerilia et scurrilia uerba, et animos quodammodo effeminantia ponuntur: predicatio enim non debet splendere phaleris uerborum, purpuramentis colorum, nec nimis exsanguibus uerbis debet esse deiecta, sed


Medium tenuere beati.

Quia, si nimis esset picturata, uideretur nimio studio excogitata, et potius elaborata ad fauorem hominum  [29 1Kb] quam ad utilitatem proximorum, et ita minus moueret animos auditorum. Qui sic predicant Phariseis comparantur, qui ampliabant fimbrias,  et dilatabant phylacteria sua . Talis autem predicatio potest dici suspiciosa, non tamen contemnenda, sed sustinenda. Unde Apostolus ait: Quacunque occasione predicetur Christus, in hoc gaudeo, et gaudebo . Non debent etiam interseri, ad maiorem Christi laudem [30 1Kb] quia non minus Christus irascitur de falsa laude, quam de negata ueritate. Talis autem predicatio hereticorum solet esse, qui uera proponunt, et consequenter falsa interserunt [31 1Kb] 54 de quibus dicitur: Lamie nudauerunt mammas, lactauerunt filios suos  [32 1Kb] . Lamie uirgineas habent facies suas, sed pedes equinos. Pedes equini ungulam non findunt, sed firmiter terre affigunt [33 1Kb] . Per lamias ergo intelliguntur heretici, qui preponunt faciem uirginis,  sed concludunt aculeum scorpionis. Primo enim proponunt uera, consequenter concludunt falsa: pedes uero habent equinos, quia per affectus mentis in Dei et proximi dilectione non diuiduntur [34 1Kb] , sed omnes affectus terrenis delectationibus affigunt [35 1Kb] . Talis predicatio omnino abiicienda est, quia uitiosa et perniciosa. In sententiis uero debet habere predicatio pondus, ut uirtute sententiarum animos auditorum emolliat [36 1Kb] , excitet mentem, pariat contritionem, compluat doctrinis, tonet minis, blandiatur promissis, et ita tota tendat ad utilitatem proximorum. Sunt enim quidam qui finem sue predicationis constituunt terrenam mercedem; horum autem predicatio sumptuosa est. Tales enim  potius mercenarii sunt quam predicatores, et tamen predicatio eorum audienda et sustinenda est.

Unde Dominus: Quod dicunt facite, quod autem faciunt, nolite facere . Sunt autem tres species predicationis; una que est in uerbo, de qua dicitur: Ite, predicate Euangelium omni creature, etc.  Alia est in scripto, unde Apostolus dicit se predicasse Corinthiis , quia eis epistolas scripsit. Alia est in facto, unde dicitur: Omnis Christi actio nostra est instructio. Hec autem debet esse forma predicationis, ut initium sumatur ab auctoritate theologica, tanquam a suo proprio fundamento: maxime ab Euangeliis, Psalmis, Epistolis Pauli et libris Salomonis. Quia in his specialiter  resultat moralis instructio. De aliis ergo [37 1Kb] libris sacre pagine sumende sunt auctoritates, si fuerint necessarie, et ad propositum utiles.

Consequenter, predicator debet captare beneuolentiam auditorum a propria persona per humilitatem, et a rei quam proponit utilitate, dicendo, se iis proponere uerbum Dei, ut fructum faciat in mentibus eorum, non ad terrenum emolumentum, sed ad prouectum et profectum eorum; non quod inanibus uulgi clamoribus excitetur, non quod fauorabili  aura mulceatur, non quod theatrali applausu deliniatur; sed ut eorum animi informentur, et quod ipsi considerare non debent quis loquatur, sed quid [38 1Kb] . Non enim in spineto consideranda est spine asperitas, sed rose amenitas, nam etiam in calamo fragili mel reperitur [39 1Kb] , et ex lapide flamma excutitur. Consequenter ostendere debet quam utile sit audire uerbum Dei, si effectui mancipetur.

Debet etiam promittere se pauca dicturum et utilia; nec se trahi ad hoc nisi amore auditorum, neque etiam se loqui, quod maioris sit scientie aut prudentie, uel melioris uite; sed quia reuelantur aliquando minori, que non maiori: et tunc debere maiorem tacere, et quia aliquando maiores predicare nolunt, non est mirum si minores quandoque  balbutiunt, quia si litterati taceant, lapides loquentur uel clamabunt.

Consequenter debet accedere ad auctoritatis proposite expositionem, et totam inflectere ad auditorum instructionem; nec auctoritatem nimis obscuram uel difficilem proponat, ne auditores eam fastidiant, et ita minus attente audiant. Nec in auctoritatis expositione, debet nimis cito a proposito recedere, ne primum medio, medium ne discrepet imo. Debet etiam alias auctoritates inducere ad id asserendum, maxime, que pertinent ad propositum. Poterit etiam ex occasione [40 1Kb] interserere dicta gentilium, sicut et Paulus apostolus aliquando in Epistolis suis philosophorum auctoritates interserit,  quia elegantem habebit locum 55, si callida uerbum iunctura reddiderit nouum.

uerba etiam commotiua interserat, que mentes emolliant, et lacrymas pariant. Sit autem sermo compendiosus, ne prolixitas pariat fastidium. Postquam autem predicator perpenderit animos esse mollitos, et profluere lacrymas, ac uultus humiliari, debet aliquantulum immorari, sed non nimis; quia ut dicit Lucretius: »Nihil citius arescit lacryma.«

In fine uero, debet uti exemplis, ad probandum quod intendit, quia familiaris est doctrina exemplaris. uerbi gratia:



CAPUT II. De mundi contemptu.

 Si Predicator uult inuitare auditores ad mundi contemptum, in medium hanc afferat auctoritatem: uanitas uanitatum, et omnia uanitas, etc.  Que enim auctoritas ita insinuat mundanarum rerum uanitatem, et hominum uilitatem, omnia esse lubrica, et nulla stabilia, sicut auctoritas ista? Iuxta hanc auctoritatem, debet distinguere triplicem mundi uanitatem. Est enim uanitas mutabilitatis, uanitas curiositatis, et uanitas falsitatis. uanitas mutabilitatis est, secundum quam naturaliter  omnia mutabilitati subiacent; de qua Apostolus: Omnis creatura uanitati subiecta est . uanitas curiositatis est, secundum quam homo expendit omnem curam suam in mundanis. Unde: Dominus dissipat cogitationes hominum quoniam uane sunt . De qua Persius comicus ait:

O curas hominum, o quantum in rebus inane!
uanitas falsitatis, est curiositas mentiendi; de qua dicitur: uana locuti sunt unusquisque ad proximum suum . Sic predicator omnem diuisionem quam proponit auctoritatibus debet roborare, aliter tota diuisio nutans est et lubrica [41 1Kb] . Consequenter ostendere debet, ubi uanitas, ubi uanitatum uanitas, ubi omnia uanitas [42 1Kb] hoc liquet in omnibus  mundanis; quia, si diuitie accedunt ad hominem, uanitas, quia cito pretereunt; si morantur, hominem sibi auferunt, ecce uanitatum uanitas; si recedunt, omnia uanitas. In diuitiis est uanitas mutabilitatis, quia pretereunt; uanitas curiositatis, quoniam in eis homines totam curam expendunt; uanitas falsitatis quia pro diuitiis acquirendis uel retinendis, homines mendacia euomunt. Ubi maior uanitas quam in diuitiis, que cum beatitudinem spondent, eamdem auferunt, que securitatem promittunt, sed timorem inducunt? Ubi maior timor quam in diuitibus, qui omnia formidant ne diuitias amittant? non confidunt in filiis, suspectus est amor uxoris, maiores timent,  fures abhorrent; somniant falsa, discredunt uera. Ubi maior uanitas quam in diuitiis, que spondent satietatem et pariunt esuriem, de siti ebrietatem afferunt; que cupiditates non minuunt, imo cupiditatibus addunt; que non implent mentem sed exhauriunt; que sunt nescio qua uacuitate plene, et qua plenitudine uacue?

Ubi uanitas nisi in honoribus [43 1Kb] qui ad hoc homini fauent ut deiiciant, ad hoc erigunt ut destruant? ad hoc suspendunt ut grauius impellant; in quibus est uanitas uanitatum, quia importabile onus in honore, phasticus honor in onere, et in eis omnia uanitas cum funditus 56 recedunt ab homine [44 1Kb] . uanitas est in mundanis illecebris, cum primo blandiuntur; uanitas uanitatum cum fastidiuntur,  et omnia uanitas cum per eas ad mortem perducimur. Primo mellificant, secundo pungunt, tertio interimunt. Similiter falsitas est in ueniali peccato, falsitas falsitatum in mortali delicto, et omnia falsitas in obstinato. Falsitas in pena, falsitas falsitatum in culpa, omnia falsitas in gehenna. Abhorrentes ergo uanitatem, et timentes falsitatem, curramus  ad summam ueritatem, id est ad Deum, in quo est ueritas ueritatum, per solutionem promissorum; in quo omnia ueritas, quia ipse est omnia in omnibus  sanctis. Sic probato mundi contemptu per habitum temporalium, eumdem probare debet a causa finali, que consistit in duobus, scilicet, in adeptione commodi et in euitatione incommodi. Per adeptionem commodi sic probatur contemptus mundi: o homo, si contempseris mundum, Deum qui mundi conditor et dominus est, in premium habebis. Per euitationem uero incommodi, sic potest contemptus mundi probari: O homo, si mundana et uana contempseris, non te timor concutiet, non laxabit spes [45 1Kb] , non arctabit tristitia, non dissoluet letitia: nulli seruies,  liber eris, aduersitatis non timebis insultum, serena tibi conscientia erit, pacifice mortis exspectabis aduentum; mors grata, post mortem exspectatio beata. Si uero mundanis uoluptatibus adheseris, terrenis irretitus illecebris, erit tibi conscientia cauteriata, mors inuisa, post mortem concluderis pena eterna. Quid tibi tunc animi, o homo? cum in morte ipsa apparebunt tibi demones, inimici horribiles, exspectantes animam tuam delaturi in gehennam; et quos in uita habuisti blandientes, in morte senties seuientes? Ubi tunc tue delicie? ubi terrene amicitie? ubi delectationes mundane? Ex diuitiis sequetur eterna paupertas, ex honoribus deiectio, ex delectationibus perpetua  amaritudo.

Post hec, predicator concludat admonitionem suam in exemplari doctrina, ostendens quomodo antiqui Patres contempserint mundum, et tamen mundus tunc florebat, cum in cordibus eorum arescebat; nunc uero, cum in se areat mundus, florere non debet in cordibus nostris; sed debemus fugere fugientem, et relinquere labentem, ne labamur cum labili, ne ruamus, cum mobili [46 1Kb] .



CAPUT III. De contemptu sui.

Si uero predicator intendat auditores inuitare ad contemptum sui, hanc afferat auctoritatem: Memorare, fili, nouissima tua, et in eternum non peccabis . uel hanc: Ego sum uermis, et  non homo . Aut certe hanc: Homo natus de muliere repletur multis miseriis, , etc. uel consimilem, in qua miseria exprimatur humana. Sic ergo procedere debet: memorare nouissima tui, memorare nouissima mundi, memorare nouissima diei: nouissima tui, considerando quia tua conceptio culpa, tua natiuitas quedam pena,  tua uita penalitas, tuum mori necessitas: quod uita tibi abest, aut spondet absentiam, mors autem instat, aut minatur instantiam. Ergo, unde superbit homo, cuius conceptio culpa, nasci pena, labor uita, necesse mori? O homo, memorare quod fuisti sperma fluidum, quomodo sis uas stercorum, quomodo eris esca uermium. Quod post mortem de lingua nascetur uermis, ut notetur peccatum lingue, de stomacho ascarides, ut significetur peccatum gule; de spina scorpio, ut significetur peccatum luxurie; de cerebro, bufo, ut significetur 57 peccatum superbie. uermis ergo es homo de terra natus; uermis dum uiuis, quia terrenis intentus; uermis dum morieris, quia uermibus in escam datus. Memorare o homo quia terra es, et  in terram ibis, quia cinis es, in cinerem reuerteris; quia puluis es, et in puluerem reduceris. In persona tua dixit Iob: Putredini dixi: Pater meus es; Mater mea, et soror mea, uermibus . O homo, memorare nouissima pulchritudinis tue, quomodo omnis caro fenum, et omnis gloria eius quasi flos feni ; quia,

Forma bonum fragile est, quantumque accedit ad annos,
   Fit minor, et spatio carpitur ipsa suo.
Memorare quomodo eam mors perdit, unius acus exaratio perimit, infirmitas demolitur, senium depredatur. Si fortitudinem iactas, memorare nouissima fortitudinis tue, quomodo senectus eam infirmat, infirmitas  eneruat, mors funditus exstirpat. Si iactas sapientiam, audi quid dicat Dominus per Isaiam: Perdam sapientiam sapientium, et prudentiam prudentium reprobabo . Et alibi: Sapientia huius mundi, stultitia est apud Deum . Considera quomodo scientia inflat, caritas edificat . Quomodo philosophi per ea que facta sunt, inuisibilia Dei comprehenderunt, sed quoniam in cogitationibus suis euanuerunt, traditi sunt in reprobum sensum . Si genus iactas, memorare nouissima cuiusque generis, quomodo:

Omne genus hominum simili consurgit ab ortu.
Quoniam una omnium nascendi conditio, una moriendi conclusio; quoniam melior est nobilitas facta  quam nata; quia illa generalior, hec generosior.

A regula mortis non excipitur purpura regis; quoniam mors eque pulsat culmina regum, et tuguria pauperum. Si diuitias iactas, et uoluptates terrenas, considera quod potius insidie sint quam amicitie, ad quas potius debes esse suspensus et timidus, quam securus. Considera quod nudus egressus es de utero matris tue, et nudus illuc reuerteris . Disce domum matris paupertati aperire, uoluptates sub iugo rationis tenere [47 1Kb] , fructus terrenorum bonorum superficialis est, et rutilitas [48 1Kb] leuium metallorum in superficie eminet; illa opulentissima sunt, quorum in profundo latet  uena, assidue plenius responsura fodienti. Ad hos celestes thesauros animum dirige, ut ubi est thesaurus tuus, ibi sit et cor tuum: Noli ergo thesaurizare in terrenis, ubi fures effodiunt et furantur, sed thesauriza in celis thesauros quos nec erugo nec tinea demolitur . Quia ut ait Seneca: »Hec in quibus delectatur uulgus, tenuem habent et superfusoriam uoluptatem; et quodcunque uiuentium gaudium est, fundamento caret.« Disce ergo, et conculca illa que extrinsecus splendent, que tibi permittuntur ab alio uel ex alio. Ad uerum bonum tende, et de tuo gaude.

Noli iactare insignem habitum; que enim gloria in uelleribus ouium, et stercoribus uermium? Que utilitas, lutum corporis preparare, carnis sterquilinium  deaurare? memorare igitur nouissima tui, in libro scientie, ut te legas in libro experientie, ut te inuenias in libro conscientie: ut te reprehendat liber scientie scriptus in codice, liber experientie scriptus in corde. In libro scientie legis: »Nosce te ipsum;« in libro experientie legis: »Caro pugnat aduersus spiritum ;« in libro conscientie legis:

   Assiduis circumuolat alis,
Seua dies animi.
O homo! uide te in triplici speculo, et displicebis tibi. Triplex est speculum in quo te debes uidere. Speculum Scripture, speculum nature,  speculum creature. In speculo Scripture legis statum tuum, in speculo creature uidebis te miserum, in speculo tue nature considerabis te reum. In tua autem natura triplex resultat speculum, speculum rationis, sensualitatis et carnis. Ut dicit philosophus, quedam est species speculi, in qua sinistra uidetur esse sinistra, et dextera uidetur esse dextera. Dextera in hoc speculo est ratio [49 1Kb] que dictat 58 dextera esse appetenda, id est celestia; sinistra esse fugienda, id est terrena. Aliud uero est speculum, in quo dextere partes uidentur esse sinistre, et sinistre uidentur esse dextere; hoc est, sensualitas que dictat terrena esse appetenda, et celestia esse postponenda.

Aliud est speculum, in quo facies uidetur inuersa,  hoc est caro, que totam humanam naturam inuertit. uide ergo te in speculo rationis, ut ei obedias: uide te in speculo sensualitatis, ut eam rationi subiicias; uide te in speculo carnis, ut eam castigando deiicias, et ut possis carnalia debellare, in triplici specula te constitue: primo in specula prouidentie, ut caueas imminentia. Secundo in specula circumspectionis, ut opposita uitia caueas; medium teneas, et medio tutissimus ibis, nam et natura mediocritatis est amica. Tertio in specula cautele, ne uitium sub pallio uirtutis se obumbret, sepe enim crudelitas mentitur iustitiam, remissio misericordiam; et sic per triplicem speculam peruenies ad triplex  specular, pure conscientie, contemplationis diuine et uite eterne.



CAPUT Iu. Contra gulam.

Si predicator uult inuitare auditores ad gule fugam, hac auctoritate potest uti: Castigo corpus meum, et in seruitutem redigo . Item: Sobrie et iuste, et pie uiuamus in hoc seculo . Corpus, inquam, castigandum est ut nobis seruiat, indulgendum est ei, non seruiendum; oportet enim multis seruire qui corpori seruit, qui pro illo nimium timet qui ad illud omnia refert. Illi uile, est honestum, cui corpus est nimis charum. Dominus dicit in Euangelio: uidete ne grauentur corda uestra in crapula et ebrietate, et curis huius uite .  Paulus etiam ait: Nolite inebriari uino, in quo est luxuria . Salomon etiam ait: Luxuriosa res est uinum et tumultuosa ebrietas: quicunque in his delectatur, non est sapiens . iehsu filius Sirac: Operarius ebriosus non locupletabitur. uinum et mulieres apostatare faciunt sapientes, et arguunt sensatos . Sufficiens est homini sapienti et erudito uinum exiguum, in dormiendo non laborabis ab illo, nec senties laborem. uinum moderate potatum sanitas est corporis et anime . [50 1Kb] Dicit Isidorus: »Ubicunque saturitas et ebrietas fuerit, ibi libido dominatur.« [51 1Kb] Sic ergo te debes gerere, o homo, ut non propter corpus uiuere uidearis, sed tanquam sine corpore uiuere  possis te ipso utere, et tui optima parte, carnem magis crede necessariam rem quam magnam; ex qua perfunctorie nascuntur uoluptates, breues, penitende, et  immoderate, et in contrarium abiture. [52 1Kb] Castiga ergo carnem, que similis est cani, seruo, iumento.

Quanto autem magis indulgetur seruo, tanto magis dissoluitur otio; quanto magis canis percutitur, tanto magis latratibus indulget: quanto magis nutritur iumentum, tanto magis recalcitrat in dominum. Quanto ergo studio fugienda est gula, que corporis domicilium, spiritus et anime receptaculum reducit ad sterquilinium, et carnis nostre massam reducit in lutum: que animam, ueram uirtutum scholam, rationis regulam, templum Deitatis,  fundamentum immortalitatis, inclinat in uitiorum pompam, in criminum cenam, in lutum peccati, theatrum immunditie.

Hec est gula, pro qua interes causis, laboras in castris, diuitibus seruis, eorum 59 supercilia pateris, pallias adulationem, demulces sermonem. uitans ergo gulam, non carni seruias; sed indulgeas; sustentes, non nutrias; regas, non erigas. O homo, scis tu quid sit gula? Certe gula est mentis  sepulcrum, aceruus stercorum, origo luxurie, mater nausee. O homo! pro gula conquereretur stomachus si loqui posset, dicens: O homo, quod necessitatis est, exigo, quod superfluitatis est respuo: noli dare que mihi sunt onera, sed que poscenti sunt alimenta; postulo que natura petit, que necessitas exigit, quod amplius est, a malo est. Quoniam

Satis est populo, fluuiusque ceresque.
O homo, que cura unde conficiantur stercora, et unde augmententur sterquilinia? considera tui naturam, intuere stomachi mensuram. Scis unde proueniant corporis infirmitates, mentis alienationes? certo ex cibi impendio, ex potus diluuio, uel profluuio. Unde procedit febris, nisi ex gula: unde  morbus caducus, nisi ex crapula: nonne ex ebrietate nascitur paralysis, et ex uinolentia hydropisis? Quid est ebrietas, nisi mentis alienatio, uirtutum depredatio, imago mortis, similitudo furoris? Per ebrietatem crescit insolenti superbia, crudelitas seruo, malignitas inuido. Ebrietas implicat uerba, obliquat lumina, degradare facit errantem, stomachi tormenta efficit, uiscera ipsa distendit, capitis operatur uertiginem; ipsam uerecundiam mentis, et oris custodiam expellit, pudoris characterem eiicit, sigillum castitatis frangit. Hec est ebrietas, per quam, quidquid mali latebat emergit, postquam nimia uini animum possederit; et sicut musto estuante rumpitur dolium, et quod in uino est  emergit ad summum; sic inundante ebrietate, secretum quod in mente latebat, ab imo cordis exit ad summitatem oris; quia sicut a stomacho corporis usque ad os uinum exit, sic a stomacho mentis in uerba prodit secretum, ut, sicut uinum non potest retinere ebrius, sic secretum euomit exterius.

Hec est una idololatrie filia, cui deus uenter est , que latriam exhibet Baccho, unde et bacchilatria uocari potest, ficto uocabulo.

Ille enim satis idololatra est, qui uentrem Deo preponit, qui Bacchum magis quam Deum colit, qui in crapula sua putrescit, et tanquam iumentum in stercore suo sordescit.

O homo, considera diuitem  qui quotidie epulabatur splendide; considera ex opposito  Lazarum, qui iacebat ante ianuam eius ulceribus plenus! Diues gaudebat in conuiuio, consequenter sepultus est in inferno; epulabatur in uita splendide, post uitam sitiebat stillam aque: primo indutus fuit purpura, consequenter uallatus est gehennali flamma: Lazarus uero in uita mendicus, post uitam in sinu Abrahe est collocatus; hic pauper, ibi diues, hic ulceribus plenus, ibi beata spe consolatus [53 1Kb] .

 Considera, o homo, quomodo Adam per gulam perdidit paradisum; Elias per abstinentiam ascendit in celum; Ne per gulam denudauit femora; Moyses per abstinentiam meruit Dei colloquia; Loth per ebrietatem decidit in incestum; Dauid per abstinentiam penitentie consecutus est remedium. O homo, consule naturam, illa tibi dicet que debeat esse lex uiuendi. Lex nature est ut famem sitimque depellas, ad hoc necesse non est ut transfretes maria, ut sequaris castra, parabile est et appositum quod desiderat natura. Assume ergo arma contra gulam, muni te contra crapulam. Assume medicamenta ieiunii contra insultus tanti morbi, ieiuna a cibo, ne caro lasciuiat; ieiuna a temporali uoluptate, ne mens languescat: ieiuna a peccato, ne animus  torpeat. Hoc triplici ieiunio castigare debemus iumentum nostrum, id est carnem nostram, ne erigat contra nos calcaneum: corrigendum est iumentum nostrum fuste, calcaribus, freno, aculeo.

60 Si enim caro nostra uult deuiare in illicita, freno discretionis est retardanda, ieiuniis quasi quibusdam calcaribus est corrigenda; uigiliis quasi quibusdam fustibus est castiganda; timoris aculeo est excitanda.



CAPUT u. Contra luxuriam.

Si predicator ad fugam luxurie auditores uult instruere, ab hac auctoritate potest initium sumere; fugite fornicationem. Dominus dicit in Euangelio:  Sint lumbi uestri precincti, et lucerne ardentes in manibus uestris . Paulus ait: Fornicatores et adulteros iudicabit Deus . Salomon: Fouea profunda est meretrix, insidiatur in uia quasi latro; quos incautos uidet interficit . iehsu filius Sirac: Non des mulieri potestatem anime tue, ne ingrediatur in uirtute tua, et confundaris . Hieronymus: »ue illi, qui tunc habuit terminum luxurie, quando uite. Difficile enim inter diuitias seruatur pudicitia: nitens cutis sordidum ostendit animum; et in sericis et in pannis libido dominatur. Qui luxuriatur, uiuens mortuus est, et qui inebriatur, mortuus et sepultus.« Gregorius: »Dum satietate uenter extenditur, aculeus libidinis excitatur.« Qui delectationem  refrenat libidinose suggestionis, non transit ad consensum libidinis. Si plus oblectat delectatio fornicationis mentem quam amor castitatis, adhuc in homine regnat peccatum. Omnis immunda pollutio, fornicatio dicitur: melius est mori quam fornicari; melius est mori, quam libidine maculari. Libido hominem in infernum mergit. Grauius libido urit quem otiosum repererit; magis approxima igni ardenti quam mulieri iuueni, cum et ipse sis iuuenis. Cum materialia monstra fugienda  sint et horrenda, multo magis spiritualia monstra fugienda sunt, et fuganda. Quod monstruosius est monstrum luxuria que in capite suo gerit faciem uirginis et imaginem uoluptatis, in medio capram fetose libidinis [54 1Kb] , in fine lupam, depredatione uirtutis. Hec est pestis illa, que familiarem habet cum gehenna similitudinem. In gehenna tria sunt, odor fetens, uermis conscientie urens, flamma perurens; sic luxuria fetet per infamiam, urit per conscientiam, perurit per concupiscentiam [55 1Kb] . Hec est pestis omni monstro damnosior, que bursam euacuat, corpus eneruat, animum inebriat, statum mentis effeminat, animum commaculat, famam perdit, proximum offendit, Deum amittit. Hec est pestis illa, in qua cito preterit  quod delectat, permanet sine fine quod cruciat; cuius appetitus anxietatis est et uecordie, actus abominationis et ignominie, exitus penitudinis et uerecundie. In peste ista, tria sunt exsecranda, ardor in accessione, labor in exsecutione, fetor in expletione. Ecce quam uilia, plena stercoribus luxurie contubernia! saturies famelica, delectatio penitentie plena, delectatio momentanea, amaritudo eterna. Hec est pestis que lucem odit, tenebras appetit, uelamen querit, ianitorem in porta ponit. Hec est musca, que perdit suauitatem unguenti, musca ex sterquilinio nascitur, et in immundis moratur; locus cui insidet inficitur. Hec est luxuria, que est filia gule [56 1Kb] , fetor natus ex sterquilinio carnis, odor genitus ex luto corporis. Hec  immundis pascitur, et carnalitate delectatur. Unguentum uero est castitas, in qua species quasi aromatice sunt, puritas mentis, munditia corporis, modestia in 61 gestu, pudicitia in habitu, abstinentia in cibo, uerecundia in uerbo. Hoc unguentum corrumpit luxuria, quia mentem incestat, corpus commaculat, laxat gestum, effeminat habitum, ampliat cibum, dissoluit uerbum; sicque castitatem expugnat armis suis luxuria, que sunt:

uisus et alloquium, contactus et oscula, factum.
Cum primo luxuria hominem per uisum ad concupiscendum allicit, castitatem impetit; secundo, castitati per alloquium contumelias ingerit; tertio, per osculum in faciem pudicitie conspuit; quarto,  per tactum pudicitiam percutit; quinto, per factum interficit. More Parthorum ineunda est pugna contra luxuriam: ut sicuti Parthi fugiendo fugant, terga uertendo superant; sic fugiendo fuganda est luxuria, et recedendo cedenda. Hec est illa pestis, que illa tria complectitur per que homo a domo eiicitur; scilicet, fumum, stillicidium et uxorem. Uxor est carnalitas, stillicidium luxurie fluxibilitas, fumus infamie enormitas. Hec tria eiiciunt animam a pace pectoris, a serenitate mentis,  a tranquillitate cordis. O homo! lege in exemplis, quid conferat luxurie uitium, ut aliorum actio tua sit lectio. Dauid per luxuriam decidit in homicidium; Ammon per incestum sensit Absalonis gladium; Daniel per castitatem meruit intelligentiam somniorum, Ioseph per castitatem Aegypti primatum, Iesabel per meretricium sensit mortis ruinam: beata uirgo per uirginitatem Dei meruit genituram. uis uitare luxuriam? caue gulam, que est ad luxuriam fomentum, prologus ad incestum, pons ad impudicitiam, prefatio ad incontinentiam.

O homo, hec est luxuria per quam imaginatio torpet, sensus hebetatur, intellectus tenebratur: imo, ut plus loquar, hominem in pecudem mutat;  imo, homo per eam infra pecudem degenerat, cum pecus seruet concupiscendi tempora, tu concupiscis omni hora; pecus seruat naturam, tu debaccaris in eam; pecus seruat unitatem paris, tu ad plures discurris.



CAPUT uI. Contra auaritiam.

Si ad fugam auaritie et cupiditatis predicator uoluerit auditorum animos inclinare, sumat initium sermonis ab illa auctoritate que dicit »auaritiam esse idolorum seruitutem ;« uel ab illa, que dicit »tria esse insatiabilia, quartum uero quod nunquam dicit: Sufficit ,« quia:

Quo plus sunt pote, plus sitiuntur aque.
 O pestis, qua nichil instructius ad facinus, cum habendi sitis incanduit! quia:

   Quid non mortalia pectora cogis,
Auri sacra fames? 
Cum cetera certis terminis claudantur, auaritia nullo termino concluditur. Terra suis limitibus terminatur, aqua suis finibus limitatur, er suo fine concluditur; celum suis terminis arctatur; sola auaritia mensura non sistitur [57 1Kb] . O homo! pro auaritia multa contra te armantur, multa de te conqueruntur, fortuna, natura, caro propria, caritas, proximus, mundus et Deus. Audi quid contra te dicat fortuna: O homo, cur meam familiaritatem queris? cur meam beneuolentiam appetis? si tibi  do diuitias, ad hoc do ut auferam, ad hoc largior ut eripiam; ad hoc blandior ut grauius torqueam; ad hoc serena fio, ut terribilius fulminem. [58 1Kb] Tu qui in tuto es, cur mecum queris turbidum? Qui in plano es, cur aspiras ad meum precipitium? Qui in portu es, cur ad meum anhelas naufragium?

Audi quid contra te dicat natura! O homo, sine honoribus te genui, sine honoribus redeas; sine diuitiis te 62 peperi, sine diuitiis ad me uenias;  sine mundana gloria intrasti, sine illa exeas. O homo, queris facere tua que sunt aliena? certe a te ahena sunt, que tecum nata non sunt; tua esse nequeunt, tecum diu uel semper esse non possunt [59 1Kb] . Considera illud philosophi: »Honesta res est, leta paupertas.« Illa uero non est paupertas si leta est. Cui cum paupertate bene conuenit, diues est; non qui parum habet, sed qui plus cupit, pauper est. Si ad naturam uiuas, nunquam pauper eris; si ad opinionem, nunquam diues. Exiguum natura desiderat, opinio immensum. Naturalia desideria sunt finita, ex falsa opinione nascentia, ubi desinant non habent.

Nullus enim terminus false opinionis est. Rotrahe ergo te a uanis, et cum uoles scire utrum  habeant naturalem cupiditatem an cecam, considera si possunt alicubi consistere; si longe progresso, semper aliquid longius restat, innaturale est. O quantum appetenda est honesta paupertas! Multis ad bene agendum obstiterunt diuitie! paupertas expedita est, secura est. Si uis seruire Deo, aut pauper sis oportet, aut pauperi similis. Audi, homo, quid contra te dicat caro propria! O homo, quid contra me conquereris, quid contra me querimoniam deponis? me uocas peccati fomitem, tyrannum in membris seuientem, languorem nature, stimulum Satane? Cur mihi imputas quod auaritia affligeris, cupiditate laxaris? plures possem querelas contra te deponere, plures rationes afferre,  cum sine fomite iaceo, sine incentiuo langueo; tu ad cupiditatem irritas, tu ad auaritiam excitas, tu mihi das arma quibus contra te pugnem, tu das instrumenta quibus decertem; tu incitas ut feriam, tu inuitas ut seuiam.

Audi quid dicat contra te caritas! O homo, cur ditas te his quibus indiget proximus? Cur tibi approprias que communicanda sunt pauperibus? cur cibas his tineas et uermes, quibus cibandi sunt pauperes? uis esse mercator optimus, fenerator egregius et prudens mercenarius? Da que non potes retinere, ut consequaris ea que non potes amittere, da modicum ut consequaris centuplum; da alienam possessionem, ut consequaris eternam hereditatem.

 Audi quid contra te dicat proximus: O homo, cur mihi iniuriaris, cur mihi pro meis mortem moliris? cur imponis falsa, et commentaris crimina, ut meam euacues bursam, ut emungas pecuniam? Si iniuriaris mihi, uindicta de te sumetur in instanti; si me depredaueris pecunia, prius te depredaberis in anima; si me uulneres in corpore, prius uulneraberis in mente.

Audi quid contra te dicant elementa, et maxime  tellus, mater tua: Cur iniuriaris matri tue, cur infers uiolentiam mihi, que de uisceribus meis te produxi? Cur me uexas aratro, ut fenus reddam centuplum, cur uexas matrem ut euomam aurum? non sufficiunt ea que tibi largior spontanea uoluntate, nisi extorqueas uiolentia? ueniet tempus quando proprios reuerteris in ortus, quando te recipiam et in uisceribus claudam; quando te exponam uermibus, qui me exposuisti uerberibus.

Audi quid contra te dicat mare: O homo, cur me sulcas nauibus, remis uerberas, scrutaris uiscera retibus? Non mirum si te mergam, si naufragium inferam, si impugnem procellis et uerberibus uariis.

Audi quid contra te dicat Deus? Quid est, o  homo, quod Creatorem 63 tuum postponis creature? prefers ei nummum, creaturam Deo, terram celo, celesti caducum, eterno transitorium? considera quod de luto te produxi, ad imaginem meam te formaui; considera quod manus mee te fecerunt, totum in circuitu te plasmauerunt [59* 1Kb] . Gratus esses pro pecunia homini, ingratus es mihi pro uita? Si non sis gratus pro datis, saltem esto gratus pro dandis, ut, si te non moueat quod dedi, saltem moueat quod promitto; et si te non moueat spes uite eterne, moueat te timor gehenne.

His monitus homo, auaritiam deuitet, diuitiis animum non apponat, [60 1Kb] quia dicit auctoritas: Quam difficile est camelo per foramen acus transire, tam  difficile est confidentes in pecuniis, regnum Dei introire . Paulus etiam ait: Radix omnium malorum cupiditas. Quam quidam appetentes errauerunt, et inseruerunt se doloribus multis . Nihil prodest ei cupiditas, cui inest cupiditas. Omni peccato peior est auaritia, et pecuniarum amor. Hinc Dominus in Euangelio: Cauete ab omni auaritia . Et Paulus: Omnis fornicator aut immundus, aut auarus, non habet hereditatem in regno Dei . Item Salomon: Auarus non impletur pecunia . Et: Qui amat diuitias, non capiet fructus ex eis . Item Cyprianus ait: »Auarus uir similis est inferno.« Quidam etiam dixit: »Auaro tam deest quod habet quam quod non habet.« Multa, fratres, relinquitis,  si desideriis renuntiaueritis, cor namque Deus postulat, et non sudaria pensat.



CAPUT uII. Contra acediam.

Si predicator uult hominem contra acediam munire, his utatur auctoritatibus. Piger lapidabitur stercoribus bouis . Item: Surge qui dormis, et illuminabit te Christus . Item:  »uos qui iacetis in sepulcris, surgite et occurrite ad iudicium Saluatoris.« Seneca etiam ait: »Maxima iactura est, que per negligentiam fit.« Ab his, sic procedat predicator: Fratres karissimi, ecce qualiter contra acediam siue pigritiam nos munit Scriptura; hec est acedia que Christiani manum ab aratro retrahit, que cum uxore Loth in Sodomam respicit, que cum Loth timet montem ascendere, que cum Ruth non uult in terram Bethleem redire. Hec est acedia que facit in monacho uotum tepescere, per quam claustralis ordinis rigorem fastidit; que delicatioribus uult uti cibariis, mollioribus accumbere stratis; paucioribus interesse uigiliis, pauciori uel nullo uti silentio. Hec est acedia, que timet aggredi magna, fastidit incepta,  cui quodlibet onerosum, quodlibet difficile, nichil leue. Hec est que clericum arcet a studio, claustralem excludit a claustro, uitia nutrit, uirtutes secludit. Hec enim parit luxuriam, nutrit gulam, detractiones seminat, iurgia procreat. Unde peta:

Queritur Aegisthus quare sit factus adulter?
   In promptu causa est: desidiosus erat. 

Tali pigro dicitur: Surge qui dormis. Dormit, inquam, piger clausis oculis mentis, qui nec ad bona intuitum dirigit, nec ad uidendum necessaria oculum mentis aperit. Sed dum se in terrena appetendo incuruat, in somno mentis positus, quasi  phantasmata somniat. Sunt autem tres species somnii. Primum et precipuum est contemplationis, per quod rapitur homo ad uidendum celestia. Secundum est, imaginationis, per quod imaginatur uisibilia. Tertium autem est, pigritie, per quod somniat stulta. De primo dicitur: Immisit Dominus soporem in Adam . De secundo dicitur: Quod in somniis dedit Deus sapientiam Salomoni . De tertio dicitur contra pigrum: Exsurge qui dormis, etc.  Per primum somnum fit homo 64 deus, per secundum fit homo spiritus, per tertium fit pecus. In primo apparet Deus, in secundo spiritus, in tertio diabolus: hoc somno torpebat Isboseth in meridie , quando dormiente ostiaria, latronum principes  ingressi illum dormientem capite minuerunt. Isboseth dormiens est anima somno desidie soporata; ad hanc ut eam interficiant, ingrediuntur latronum principes, id est demones, quia dum rationis circumspectio minus prouide mentis ianuam seruat, diabolus callide ad interficiendam animam per hoc ostium intrat. Hic autem somnus torporis introducitur, susurrio, uel leui aura, umbra, uel fatigatione  nimia. Sicut enim leui susurrio fontis uel aure lenis, uel dulcedine carminis materialis somnus introducitur: sic instinctu prosperitatis quasi flatu aure lenis, uel susurrio carnalis delectationis, inducitur mens in somnum torporis. Umbra etiam ignorantie hunc somnum parit; honesti etiam laboris defatigatio hunc somnum gignit. Ad quem dormientem clamat Scriptura: Surge, qui dormis . Surge, inquam, per rationis circumspectionem, surge per mali aspernationem, surge per boni operationem; et illuminabit te Christus . Quia nox abiit, dies autem appropinquat. [61 1Kb] uos ergo qui iacetis in sepulcris negligentie, dealbati exterius, quo ad exteriorem iustitie superficiem, sed interius fetidi per mentis torporem, et in uermes  resoluti per prauarum cogitationum multitudinem; surgite a terra in celum, ab otio ad exercitium, a pernicioso torpore ad uirtutis negotium, et occurrite ad iudicium Saluatoris [62 1Kb] . Audite quid Scriptura dicat: Piger lapidabitur stercoribus bouis . Bos est ille qui laborat in area Domini, qui sacram Scripturam spirituali sensu quasi dentibus atterit, spiritualemque intelligentiam a sacra Scriptura elicit, eamque in mentis delectationem quasi in stomachum traiicit. Ab hoc spirituali cibo quasi stercus eiicitur litteralis superficies, que aliquando heresim sapit, que illum qui ad intelligendum Scripturas pigrescit, per torporem interficit. O homo, quid est quod cetere creature  deputatis sibi officiis indulgent, sol annuum cursum perficit, luna menstruis uicissitudinibus discurrit, et cetere stelle officia sibi deputata exercent, bruta animalia ad sue nature exercitia non torpent, tu solus, desidia soporatus, a tuo officio deuias, imaginem Dei in te deformas, uiuens morieris et moriens uiuis? Saltem te ad erubescentiam moueat minimi et deiecti animalis industria, id est formice cautela, que in estate magna sollicitudine grana colligit quibus uiuat cum hiemis austeritas ingruerit. Sic in presenti uita, fructus bonorum operum deberes acquirere, ut adueniente die hiemali, id est in die iudicii habeas fructum bonorum operum, qui te reficiant in eternum.

uide ergo quam perniciosa sit segnities! Quandiu  Dauid se exercuit in militia, ei non insultauit luxuria, sed postquam desedit in palatio, laborauit adulterio. Samson quandiu pugnam habuit cum Philisteis, tandiu non est captus ab hostibus, sed dormiens in sinu Dalile, excecatur ab hoste. Salomon  laborans in structura templi, non sensit luxurie iacturam, sed feriatus a labore, expertus est insultus lasciuie. Hec est ignauia que hominem offert diabolo inermem, nudum exponit suggestioni, debilem tentationi. Hec priuat hominem spiritualibus bonis [63 1Kb] uirtutum uestimentis. Hec diabolum uocat ad pugnam, carnem ad lasciuiam, os ad gulam, mentem ad negligentiam. Sis ergo honesto 65 occupatus negotio, ut quod perdidisti per preteritum redimas per futurum. Omnem horam complectere, omne momentum tue utilitati facias deseruire, ut saltem Deo offeras senectutis fecem, qui diabolo obtulisti iuuentutis florem; ut saltem in senectute fias miles Christi, qui in iuuentute fuisti seruus diaboli.



CAPUT uIII. Contra inuidiam.


Contra inuidiam, his auctoritatibus potest predicator munire auditores; Dominus ait in Euangelio: Nolite inuidere inuicem. Item Petrus ait: Deponentes omnem malitiam, et omnem dolum, et simulationes, et detractiones, et omnem inuidiam  [64 1Kb] . Salomon ait: uita carnium, sanitas cordis; putredo ossium inuidia . Item Augustinus ait [65 1Kb] : »Inuidia omnes uirtutes concremat. Inuidus certe est, qui alienum bonum suum facit, inuidendo, supplicium.« De eadem ait Isidorus: »Unde bonus proficit, inde malus uel inuidus contabescit.« De eadem alia auctoritas: »Inuidia  diaboli mors intrauit in orbem terrarum .« Item peta:

Risus abest, nisi quem uisi fecere dolores.
Item:

Inuidia Siculi non inuenere tyranni
Maius tormentum. 
Iuxta has auctoritates, sic procedat predicator: Audistis, fratres karissimi, qualiter sacra Scriptura inuidie pestem persequitur, qualiter malum liuoris exsecratur. Unde maxime uitanda est pestis inuidie, que primo se uexat et suum possessorem infestat, primo sibi nocet quam alium uulneret, et in se sua uulnera reuertuntur. Hec est que in alterius prosperis dolet, et in alterius letis luget, in  alterius aduersitate letatur. O uitium, omni uitio despectius, omni peste deiectius! quod uirtus molestat, infestat felicitas, beatitudo uexat, letitia cruciat! Cum cetera uitia quamdam habeant perfunctoriam delectationem, letitie umbram, felicitatis  imaginem, pestis ista est tormentum sine refrigerio, morbus sine remedio, labor sine respiratione, pena sine interpolatione. Hoc est peccatum quod se ipsum punit, se impunitum non relinquit; simul maculat et cruciat, simul punit et uitiat; hic est uermis qui ex manna nascitur; hic est uermis quo Ione  hedera desiccatur; hic est ignitus serpens quo filii Isrel punguntur hic est bruchus quo fructus terre depascuntur.

Legimus filiis Isrel celitus manna datum , ex quo seruato scatebat pluralitas uermium: sic ex celesti gratia collata fideli, occasionaliter in animo superbi nascitur inuidia; et quanto magis fidelis in manna celestis gratie solidatur, tanto magis superbi mens in inuidie uermem resoluitur.  Legimus uermen ex hedera natum, cuius umbra Ionas  a caloris insultu defendebatur, hederam funditus corrosisse; sic inuidia quasi uermis ex nitore uirtutis nata, puritatem conscientie qua se homo contra estus uitiorum debet defendere, funditus corrodit; et caput Ione, id est mentem hominis estibus uitiorum exponit. Filios Isrel in deserto peregrinantes legimus serpentes igneos pupugisse ; sic claustrales in huius mundi deserto exsulantes, qui debent esse ueri filii Isrel, frequenter inuidia laborant, uermis enim iste habitat in cinere et cilicio, et in puluere latitans, pungit usque ad mortem. Hec est tinea que purpuramenta uirtutum demolitur. Hec est  erugo que thesaurum sapientie depredatur. Bruchus iste terre uirentia consumit, quia si quid boni operis uiret in homine, perdit.

Hec est pestis, que angelum eiecit de celo, hominem proscripsit a paradiso. 66 Hec filios Isrel in deserto percussit; hec contra Ioseph fratres armauit; hec Danielem in lacum leonum detrusit; hec tandem Caput nostrum patibulo crucis affixit. O homo, quod tibi emolumentum si inuides, quod lucrum si leues? Tu laqueum aperis, et illum effodis, et ipsemet in foueam cadis quam facis? dum alios laboras tenere, ipse teneris; dum alios defraudare, deciperis. O homo, naturam impugnas, caritatem debellas, te ipsum molestas, erras in proximum, offendis Deum. Cum deberes alterius  gaudia tua facere congaudendo, alterius dolorem tuum facere condolendo, cum in alterius miseriam tuam deberes miseriam legere, in te ipso statum proximi cognoscere. Quo tendit liuor! quo prosilit zelus! quo fertur inuidia! Que rumpit uinculum amicitie, caritatis glutinum, fedus amoris, legem naturalis iustitie.



CAPUT IX. Contra iram.

Si predicator uult hominem armare contra iram, his utatur auctoritatibus: Omnis qui irascitur fratri suo, reus erit iudicio . Et Paulus ait: Sol non occidat super iracundiam uestram . Et Iacobus: Ira uiri iustitiam non operatur . Et Salomon: Fatui statim indicant iram suam; qui autem dissimulat iram suam, callidus est . uir iracundus prouocat rixas, qui patiens est, mitigat suscitatas . Ira in sinu stulti quiescit . Gregorius: »Spiritum ad irascendum facilem quis poterit sustinere?« Et in Psalmo: Irascimini et nolite peccare ; peta etiam ait:

Ira breuis furor est, animum rege, qui nisi paret,
Imperat; hunc frenis, hunc tu compesce catenis.
Et Claudianus:

Si metu, si praua cupis, si duceris ira,
Seruitii patiere iugum.

Ecce auctoritates, quibus quasi spiritualibus  armis contra iram se munire debet catholicus. uide, homo, quam praue sobolis fecunda sit ira. Ab ira procedit odii rancor. Quid enim est odium, nisi ira inueterata? Ex ea nascitur homicidium, contumelia, detractio, iniuria. O homo, si irasceris, si proximum odis, tibi ipsi contradicis, qui in oratione clamas ad Dominum: Dimitte nobis debita nostra, sicut et nos dimittimus debitoribus nostris . Qua fronte debita dimitti poscis, qui proximo rancorem animi non dimittis?

Tres autem sunt species ire; quedam in animo nascitur, sed usque ad exteriorem iram non perducitur; hec est de qua dicitur: Qui irascitur fratri suo, reus est iudicio . Quia qui interius  iram retinens concipit, eterne damnationis iudicium non euadet. Hec ira significatur per filiam archisynagogi defunctam in thalamo. Est alia ira que procedit usque ad generales contumelias, que grauior est, et gehenne uicinior, de qua dicitur: Qui dixerit fratri suo, racha, id est generales contumelias ei ingesserit, reus erit concilio , id est grauiori iudicio reus erit. Hec autem significatur per filium uidue . Quia cum quis extra mentem ad actum ira prouocatur, anima extra septa mentis usque ad exercitium praue operationis mortua defertur. Quando uero usque ad speciales nequitias contumelia prorumpit, grauius furit. De qua dicitur: Qui dixerit fratri suo, Fatue, reus erit gehenne ignis .

 Quia, quanto grauiores sunt contumelie, tanto ille qui contumelias ingerit, eum infamie fetore corrumpit. Si ira in animo oritur, in instanti refrenetur, quia allidendi sunt paruuli ad petram antequam crescant; uulpecule capiende, antequam uineam corrodant; et mane primogenita interficienda; et Chananeus de terra promissionis eiiciatur; et sic non occidat sol super iracundiam uestram .

Quia sic est irascendum primis motibus, ut per consensum non peccemus. Humanum est enim in ira surgere, sed diabolicum est perseuerare. Non pudet irasci, sed non incidere 67 culpam [66 1Kb] . O  homo, audi quid dicat doctrina celestis Magistri: Si offers munus tuum ad altare, et ibi recordatus fueris quod frater tuus habet aliquid aduersum te, relinque ibi munus tuum, etc. . Ibi habes, quia si uelis materiale munus tuum offerre ad altare, quod prius te debeas reconciliare fratri tuo, si rancorem teneas in animo; quia nichil prodest exterioris muneris oblatio, nisi interius mentis tranquillitas offeratur Deo. Similiter, in altari fidei uis offerre hostiam bone operationis, prius exclude ab animo nubila rancoris. Quia si peccauerit in te frater tuus, non solum debes ei dimittere septies, sed septuagies septies . Caput nostrum iehsu Christus in passionis articulo, pro suis orauit persecutoribus, et primicerius martyrum Stephanus  pro suis intercessit lapidatoribus ; et si huius perfectionis non sumus ut bonum pro malo soluamus, saltem pro malo minime mali talionem reddamus.

Illud frequenter ad memoriam debemus reducere, quod nobis insinuat doctrina euangelice parabole, ubi legitur de illo, cui dominus dimisit debitum, nec ille suo debitori uoluit dimittere suum, et ideo detrusus est in carcerem, et coactus reddere usque ad nouissimum quadrantem . Similiter qui proximo non remiserit iniurias, ab eo summus exactor de singulis culpis exiget penas. [67 1Kb] Cum rancorem in animo detines, inimico non noces, sed te in anima perdis, et te in animo per rancorem punis, dum alii cupis aduersari.  Que est ista malitia? que uindicta? ubi dum uis tenere hostem, teneris? dum uis percutere inimicum, te perimis? Illud preceptum diligenter attende, cautius intellige: Diligite inimicos uestros, et benefacite his qui oderunt uos .



CAPUT X. Contra superbiam.

Si ad fugam superbie predicator auditores intendit excitare, his utatur auctoritatibus: Omnis qui se exaltat, humiliabitur . Item: Quod hominibus altum est, abominatio est apud Deum . Item Paulus: Noli altum sapere, sed time . Item iehsu, filius Sirach: Initium omnis peccati superbia . Item: Deposuit  potentes de sede, et exaltauit humiles . Item Petrus: Deus superbis resistit, humilibus autem dat gratiam . O homo, considera quid superbia auferat, quid humilitas alumna uirtutum conferat. Superbia ex angelis demones fecit;  humilitas autem homines sanctis angelis similes facit. Superbia celestis est natione, et tamen latitat in cinere et cilicio. Caueat claustralis ne dicat cum Phariseo: Non sum sicut ceteri hominum . Sed potius clamet: Ego sum uermis et non homo, opprobrium hominum, et abiectio plebis . Si litteratus est, non intonet cum Phariseo: Labia nostra a nobis sunt, quis noster dominus est ? sed potius clamet cum publicano: Deus, esto propitius mihi peccatori . O homo, tuum est ponere locum in imo, periculosum est stare in precipitio, ad 68 humilem dicit Dominus: Ego sum ros, et germinabit Isrel sicut lilium . Lilium melius crescit in ualle quam in monte; quia ibi magis  fecundatur irriguo, diutius retinet uiredinem, diuturniorem conseruat candorem. Unde dicitur: Lilium conuallium . Sic ille qui est uerus Isrel, uere Dominum uidens, in ualle humilitatis plantatus, maiore irriguo gratie celestis fecundatur, melius spiritualiter germinat.

Magis retinet caritatis nitorem, et innocentie candorem. [68 1Kb] »Tanto ergo quisque esse humilior debet ex munere, quanto obligatiorem se conspicit in reddenda ratione.« Queuis enim opera merito priuantur, nisi humilitatis dulcedine condiantur. Nam [69 1Kb] »qui sine humilitate uirtutes congregat, quasi in uentum puluerem portat.« Hec est humilitas que clamat: Qui maior est fiat sicut ministrator . Et alibi: Quanto maior es, humilia  te in omnibus . Hec est que Filium Dei de sinu Patris descendere fecit in uterum uirginis; hec est que eum inuoluit uilibus pannis, ut nos indueret uirtutum ornamentis; hec est que eum circumcidit in carne, ut nos circumcideret in mente; hec est que eum permisit corporaliter flagellari, ut nos liberaret a flagello peccati; hec est que regem nostrum coronauit spinis, ut nos seruos coronaret eterne beatitudinis rosis.

O quam humilitati dissimilis est superbia! que Luciferum de celo eiecit, Adam paradiso priuauit, Nabuchodonosorem in bestiam transformauit. Hec est superbia, que dum supra se insolenter se erigit, infra se ruinose descendit. Hec est que dum se  extra se querit, se intra se non inuenit. Hec est que hominem in generalitate facit specialem, et in uniuersitate facit singularem, in publico solitarium, et in conuentu priuatum. Hec prima fuit que hominem deiecit, et ultima est que ei ad Dominum redeunti se obiicit.


 Cum bene pugnabis, cum cuncta subacta putabis,
Que mala tunc prestat, uincenda superbia restat.

Hec est que effeminat habitum, extra regulam ponit gestum, per quam uerba inundant, mine fulminant, arrogatur quod deest, absentatur quod instat. Hec philosophos tradidit in reprobum sensum, excecauit Iudeum, perimit obstinatum, deiicit exaltatum.

[70 1Kb] Hec designatur per aquilonem, dum dicitur: Surge, aquilo, et ueni, auster . Aquilo inimicatur floribus, gramina depredatur, aquas gelicidio ligat; sic superbia nouercatur bonis, fructum operis perdit, mentem ligat gelicidio peruersitatis, de qua dicitur: Omne malum panditur ab aquilone ; quia superbia mater est omnis nequitie.  De hac etiam dicitur: Quid tu uides, Ieremia? Ollam succensam ab aquilone ego uideo . Hec olla est seruorum superbie, in qua decoquuntur filii tenebrarum, sectatores honorum, uenatores diuitiarum, qui appetunt primas cathedras, qui uolunt in foro salutari, et uocari ab hominibus rabbi. Hanc ollam succendit Nabuchodonosor, id est diabolus, huic flammam prestat superbie fastus, in hac decoquitur superbus, decoctum comedit Aegyptus, id est immundus spiritus trahit in corpus suum, consequenter egerit in infernum. Superbia uentus est, qui proiicit puluerem a facie terre; quia superbum eiicit a stabilitate uite eterne. Hic est tumor, qui infusa medicamina depellit, quia superbia oblatam gratiam non  recipit. Quatuor autem sunt species superbie, que quasi quatuor uenti totum mundum perflant, quia mundanos tumoribus inflant. Arrogantia scilicet, que sibi ascribit quod non habet: insolentia, que sibi appropriat quod aliis debet; fastus, qui multa credit de se ultra uerum; contumacia, que se erigit in prelatum. Hi sunt quatuor fabri qui totum orbem concutiunt 69 et uaria phantasmata hominibus offerunt.



CAPUT XI. De contemptu mundani timoris.

uolens predicator inuitare auditores ad contemptum mundani timoris, et ad appetitum timoris superni, his utatur auctoritatibus: Nolite timere  eos qui occidunt corpus, animam autem non possunt occidere, sed eum timete, qui potest et animam et corpus perdere in gehennam . In libro Sapientie legitur: Deum time, et mandata eius obserua . Item alibi: Beatus est qui semper est pauidus . Et iterum: Initium sapientie timor Domini. Timentibus Deum bene erit in extremis, et in die defensionis eius benedicentur .

 Qui timent Dominum, custodiunt mandata eius, et patientiam habebunt usque ad inspectionem illius . Et Hieronymus ait: Nulla res est que sic seruet nos a peccato immunes, sicut timor supplicii, et amor Dei. Et Gregorius ait: Deum timere est, nulla que facienda sunt bona preterire. Ex his auctoritatibus sic procedendum est: O homo, specialiter est uitandus omnis timor mundanus: Qui tribulationes fugit antequam ueniant, qui in tormentis dolorem exaggerat, qui in prosperitate parit aduersitatem, in gaudio tristitiam et mortem: qui est pessimus augur in dubiis, mendax in ueris, abundans in falsis. Nullum bonum adiuuat habentem, nisi ad eius amissionem preparatus est animus.

Ergo aduersus omnia que accidere possunt,  etiam potentissimus adhortare te [71 1Kb] . Cupiditatum finis etiam ad timoris remedia proficit, et ut Seneca dicit: »Spem metus sequitur.« Prouidentia maximum bonum conditionis humane, in malum uersa est; fere pericula que uident fugiunt, cum effugere secure possunt: nos et uenturo torquemur et preterito. Multa bona nostra nobis nocent. Timoris enim tormentum memoria reducit, prouidentia anticipat, nemo tantum presentibus miser est. O homo, uince timorem omnium uictorem; si uiceris eum, aduersitas erit prospera, tribulatio dulcis, dolor fiet delectabilis. O homo, uis timorem fugere, terrena postponere? non adhereas terrenis, non indulgeas caducis, si terrena diligis, times offendere, times amittere; si uis timorem uincere, time Deum.  Sic ars deluditur arte, sic clauus clauo retunditur. Deum time ne timeas, Deo serui ne seruias, et mandata eius obserua mente [72 1Kb] , hoc est omnis homo, id est ad hoc factus est omnis homo, ut in se legat omnem Dei potentiam. Constitue te, o homo, inter duas molas, molam timoris et spei. Sic spera ne laxetur animus, sic time ne dilatetur cogitatus. O homo, noli timere mortis instantiam, nec recuses uite militiam! hec dat uiro iusto amplius meritum, illa largitur stipendium. Noli considerare quantum uiuas, sed quomodo. Non ut diu uiuas curandum est, sed ut satis bene; diu uiuere pertinet ad euentum, satis bene ad animum. Longa est uita si plena est; impletur autem animus, cum se uirtutibus  plenum reddit, et a propria sui potestate non resilit. Quid prodest illi si octoginta annos exegerit cum torpore inertie? non uixit iste, sed in uita moratus est, nec sero mortuus est, sed diu. Ille autem plenus dierum moritur, qui senium pensat grauitate uirtutis, qui coactam etatem extendit meritis; quia licet eius etas sit imperfecta, tamen uita est consummata [73 1Kb] . Obsecro, o homo, ut  sic uiuas, ut quemadmodum 70 rerum pretiosa ex casu pendere putas, sic spatium uite in pendulo esse non ambigas. Actu illam metiamur, non tempore. Recuperet in bono actu quod amisit in fluxu. Non repente nos in mortem deiicimus, sed minutatim procedimus: quotidie morimur, quotidie aliquid uite demimus. Faciamus, ut quantum decrescit de temporali uita, tantum crescat de eterna. Sit detrimentum temporalis uite, in augmentum uite eterne.

Armemus nos patientia ad uite cursum, ad mortis insultum: ad utrumque enim monendi et firmandi sumus, ut nec uitam nimis amemus, nec nimis mortis impetum timeamus, sed libra rationis pensemus utrumque; est enim ad moriendum alioquin  inconsulta animi inclinatio, nam quidam grauati desidia, morte uolunt finire fastidium. Non ad mortem aduersitas importunitatis mundane debet impellere, sed potius ardor caritatis diuine, ut homo non constituat finem desiderii in mortis articulo, sed potius, in eterne beatitudinis dispendio.



CAPUT XII. De spe celestium, et contemptu terrenorum.

Si predicator uult auditores inuitare ad spem celestium, et arcere a spe terrenorum, uti debet auctoritatibus, que ad hanc spem faciant, et ab illo spe animum retrahant. uerbi gratia: Maledictus homo qui sperat in homine, et carnem ponit  brachium suum . Item: Quam difficile est in pecuniis confidentes, intrare in regnum celorum?  Et alibi: Bonum est sperare in Domino, quam sperare in principibus [74 1Kb] . Item: Iacta cogitatum tuum in Domino, et ipse te enutriet . Item: Spera in Domino, et fac bonum . Ex his auctoritatibus ita procedendum est: Spes terrenorum ad uota futura tendit, et antequam ueniant gaudia consumit. Hec per nimiam sollicitudinem mentem corrodit, quia, spem timor offendit, uenturaque gaudia uendit, et cupiditatem in infinitum extendit. O homo, qui incumbis terrenis, confidens in incertis, baculo arundineo inniteris, qui facile frangitur! noli ergo credere illi qui fragilis est et lubricus, cito decidit, et te  interimit. Potius constitue animum in aduersitatis nubilo, quam in prosperitatis sereno. Si spem in prosperitate terrenorum constituis, fallax est et seductoria; cum tenueris, non inuenies quod sperabas. Disces ex prenuntio, non esse spem ponendam in lubrico: cur speras quod diu obtinere non poteris, ubi non inuenies quod credis, ubi minor delectatio in experientia? nec solum in eis quod sperabas non inuenies, sed potius fomitem culpe, fomitem ruine, decipulam anime, fermentum iustitie. Potius spem dirige in tribulationibus, que  quamuis exterius pretendant amaritudinem, tamen in constantis animo pariunt celestis spei dulcedinem; nec fruetur patientie fructus dulcedine, qui non fuerit punctus tribulationis amaritudine. Tribulatio etenim est fornax que decoquit aurum, lima que expolit ferrum, flagellum quo a palea separatur granum. In hac tribulationis militia, patientia exercetur, militat fortitudo, roboratur constantia, spes ad celestia inuitatur. Potius ergo anchora spei defigatur in portu salutis, in misericordia Saluatoris. Hec enim spes non confundit sed reficit, illuminat, non excecat, ubi plus inuenitur quam quod queritur, uel quam spes possit capere; ubi plus fit, quam spes possit intelligere; ubi spes gaudium non consumit, ubi uotum gaudium non minuit: propter  quod uotum nichil exspectat, ubi spes figit gressum.

71 O quam felix spes illa celestis, quam timor non expugnat, in qua timor non auguratur falsa, ubi cupiditas non somniat inaudita, sed caritas omnia suffert, omnia credit, omnia sperat , ad que credenda uel speranda limes rationis inuitat. Quis timor humanam mentem infirmare ualeat, si pro ea apud Deum spes celestis allegat? In quo nocebunt tyrannorum fulmina, fortune precipitia, infirmitates corporis, strepitus paupertatis, si mens fuerit spe celesti uallata? hec est spes que congregationes regit; actiones dirigit. Hec est que in caritate altitudinem ponit, ut actiones dirigamus in Deum: hec est que in caritate latitudinem  expendit, ut eam extendamus ad inimicum. Hec est que in caritate longitudinem porrigit, ut in ea perseueremus usque ad uite terminum. Inter hanc et timorem, uelut inter duas molas moli debet Christianus, suauis et delicatus. Unde in Deuteronomio dicitur : Non accipies loco pignoris superiorem uel inferiorem molam. Superior mola est spes; inferior, timor; non enim illa sine ista accipienda est. Qui enim sperat et non timet, negligens est; qui autem timet et non sperat, depressus est.



CAPUT XIII. De spirituali luctu.

His auctoritatibus et rationibus potest aliquis inuitare ad spiritualem luctum: Beati qui lugent,  quoniam ipsi consolabuntur . Et alibi: ue uobis qui ridetis nunc, quia lugebitis et flebitis . Iacobus ait: Miseri estote et lugete, et plorate: Risus uester in luctum conuertatur, et gaudium in merorem . Salomon ait: Melius est ire ad domum luctus, quam ad domum conuiuii . Gregorius: »Presentia gaudia sequuntur perpetua lamenta. Nemo potest hic gaudere cum seculo, et illic regnare cum Deo.« Tres sunt luctus, quibus mentem suam tenetur irrigare homo; luctus pro proprio peccato, luctus pro alieno, luctus pro  dilatione beatitudinis eterne. Primus luctus fit ad se ipsum, secundus ad proximum, tertius ad Deum. De primo dicitur: Fuerunt mihi lacryme panes die ac nocte . De secundo dicitur: Quis infirmatur, et ego non infirmor? quis scandalizatur, et ego non uror?  Hoc fletu fleuit etiam iehsu super Ierusalem, dicens: Quia si cognouisses et tu!  De tertio fletu legitur in Psalmo: Super flumina Babylonis illic sedimus et fleuimus, etc.  Hi sunt Threni Ieremie, quibus plangit peccatum anime, plangit insultum miserie et dilationem patrie. Horum fletuum imbribus debet homo irrigare terram mentis sue, ut pariat fructus bonorum operum, diuersos flores uirtutum. Hi sunt imber matutinus et serotinus;  matutinus, id est fletus pro propriis peccatis, cuius irrigatione in mente surgit germen boni operis; sed postquam ad maturitatem perfecte iustitie peruenit germen penitentie, adesse debet imber serotinus, id est fletus pro dilatione patrie, ut tali lamentationis condimento congruentius metamus fructus bonorum operum. Hi sunt gratie fluctus per quos transierunt filii Isrel ascendentes in terram promissionis; peccatores enim de Aegypto uitiorum exeuntes, primo per mare Rubrum transeunt, in quo submerguntur hostes, id est primo penitentie fluctus subeunt, ubi delentur uitiorum errores. Unde per fletum hic cantare debemus canticum Moysi, dicentes: Cantemus Domino, gloriose  enim magnificatus est, equum et ascensorem deiecit in mare .

Consequenter enim ueniunt filii Isrel ad torrentem Hernon, et inclinantur scopuli, quando fideles in deserto animi positi, et a curis seculi eruti, ac in throno uirtutum locati, flent pro alienis peccatis, compatiuntur proximis, alienum errorem iudicant suum, et sic scopuli inclinantur. Tandem perueniunt filii Isrel ad Iordanem, 72 et pede sicco pertranseunt, cum fideles in cumulo perfectionis constituti, a fluxibus carnalium cogitationum purgatis affectibus animi, ingrediuntur lamentum, propter presentis miserie dispendium. Primus, fletus est penitentie, secundus ex compassione proximi, tertius ex propria compassione. O homo, fac ut mens  tua sit ille liber quem uidit Ezechiel , in quo erat scriptum: ue, lamentationes et carmina. Ut, si peccato irretitus fueris, ad penitentiam conuertaris; ut, si precesserit ue mortali culpe, sequatur lamentatio penitentie; imo, tres lamentationes: lamentatio penitentie, lamentatio compassionis aliene, lamentatio pro dilatione patrie. O homo, ad hos gemitus te conuerte. Hos dolores amplectere, ab aliis terrenis doloribus te auerte. Si tibi inimicatur fortuna, propter eius inimicitias, dolorem non augeas; non habet quid in te ledat, nisi ei uires prebeas. Certe, tibi non nocet nisi  tibi noceas, ei prebuisti arma si doleas. Quid tristaris de amissione illorum, que in mediis uoluptatibus causam habent doloris? que in media pace causam habent dissensionis? que cum deberent esse securitatis fomentum, uertuntur in metum? Si pro morte amici doleas, magis doleas pro periculo anime, quoniam pro seclusione huius uite temporalis; si pro ipso fles, potius effundas lacrymas mentis pro eo ad Deum, quam exteriorem ululatum ad mundum. Si naturalis infirmitas te inuitat ad luctum, non luctui tradas animum. Non prohibeo lacrymas quas naturaliter necessitas exprimit, quas infirmitas humana expellit; quia he lacryme per elisionem cadunt, nobis nolentibus. Sepe salua sapientis auctoritate fluxerunt tanto  tempore pro amico lacryme, ut illis non humanitas nec dignitas deesset; licet enim, seruata grauitate, nature obsequi; sed quamuis natura te inuitet ad luctum animi, non tamen lacryme suffocent animum, sed in mediis lacrymis animus constans et immobilis, miseriam suam legat, uincatur ab animo luctus, absorbeat infirmitatem mens, extenuet spiritus carnem, ratio sensualitatem. Si mors immineat, noli dolere, sed prepara te ad mortis instantiam per mentis constantiam. Talem te prepara ut mortem timere non possis; ut post mortem uiuere incipias, qui ante mortem moriendo uiuebas. Non tamen dico quod desidia uictus, ad mortem fugias, quia tam turpe est aliquando ad mortem  confugere, quam mortem fugere. Desiderium uite eterne te inuitet ad mortem: desiderium maioris meriti te in uita detineat [75 1Kb] . Noli dissolui prosperis, noli suffocari aduersis. Ne sis de illis mulieribus quas uidit Ezechiel  plangentes Adonidem. Per Adonidem qui legitur fuisse mortuus, consequenter rediuiuus, de quo mortuo uidebantur lugere mulieres, de rediuiuo gaudere, intelligitur temporalis prosperitas, que in momento desinit, ad momentum resurgit, quia semper est in fluxu, et nunquam in eodem statu permanet. Hunc mortuum lugent, hunc rediuiuum gaudent mulieres, id est homines effeminati, qui ad fortune ludum semper uariantur; qui cum lugente fortuna lugent, cum gaudente gaudent. Qui tot habent mentis uicissitudines,  quot habet fortuna uarietates. Non iste temporalis amplectendus est luctus sed eternus precordialiter est cauendus, ubi erit fletus sine remissione, dolor sine intermissione, labor sine quiete: ubi tota anima erit in fletu conscientie, totum corpus in luctu miserie, quia a prima porta erit clamor, a secunda miseria.



73 CAPUT XIu. De gaudio spirituali.

Ad spirituale gaudium, he auctoritates et rationes possunt hominem inuitare: Letamini in Domino et exsultate, iusti . Item: Gaudete  quia nomina uestra scripta sunt in celis . Item: Exsultabimus et letabimur in te . Item: Gaudete in Domino semper, iterum dico: Gaudete . Item: Iubilate Deo omnis terra, seruite Domino in letitia . His auctoritatibus monemur ad spiritualem mentis letitiam, quam non operatur diuitiarum copia, non fallax mundi gloria, non potestas seculi, non prolis fecunditas, non corporis sanitas, sed puritas conscientie, munditia uite. Hoc gaudium nulla interrumpit miseria, hanc prosperitatem nulla demolitur aduersitas, huic dulcedini nulla se miscet amaritudo. O felix pure conscientie iucunditas! que uermem interiorem excludit, a carcere doloris liberat rationem, ab immunditia purgat mentem.

 Hec est paradisus deliciarum, uariis arboribus bonorum operum consita, uariis uirtutum floribus picturata, fonte celestis gratie irrigata [76 1Kb] . Hec puritas conscientie uite eterne est imago, et regni celestis prefatio. Contra hanc mentis serenitatem, nichil potest turbo fortune: contra hec mentis propugnacula nichil ualent mundi instrumenta. Qui habet puritatem conscientie, in mediis doloribus gaudet, in mediis lamentationibus ridet, felix est in aduersis.

Hec est domus Salomonis uariis referta unguentis, quia in puritate cordis dulcia redolent dona carismatis. Hec est thalamus Dei, palatium Christi, lectus celestis sponsi. Ibi sponsa, id est anima, requiescit cum Christo sponso suo. Ibi occurrit Rebecca  Isaac uenienti de agro. Ibi Iacob deliciosis delectatur amplexibus Rachelis. Ibi Maria Magdalene Christo pretiosissima offert unguenta. O, si tanta est felicitas pure conscientie, quanta est miseria mentis cauteriate? qua iudice nemo absoluitur nocens, ubi uermis conscientie mentem assidue demolitur. Ubi assiduis circumuolat alis, seua dies animi. Ubi occurrunt monstra, bellue peccatorum. Hic est liber diaboli manuscriptus, notis teterrimis deturpatus, ibi charta est mens conscia mali; ubi calamus, libertas arbitrii, ubi incaustum [77 1Kb] , enormitas peccati. Ibi, o homo, miserrime recolis quidquid ab ineunte etate scripsisti, per quod Deum offendisti, in quo proximo obuiasti, in  quo tibimet nocuisti. O liber damnabilis, in quo non sunt scripta carmina, sed lamentationes et ue. Sed iam, o homo, dele per confessionem quod scripsisti per falsam locutionem; dele per contritionem quod scripsisti per malam cogitationem; dele per satisfactionem, quod scripsisti per prauam operationem; dele librum peruerse conscientie ne ibi legat ratio unde te damnet, ne ibi inueniat diabolus unde te accuset; ne ibi uideat Deus unde te iudicet, ut sic redeas ad spirituale mentis gaudium, ut reuertaris ad te ipsum, ut recurras ad Deum.



74 CAPUT Xu. De patientia.


Si ad patientiam uis auditores informare, his utere auctoritatibus: Patientia opus perfectum habet . Item: Beati qui persecutionem patiuntur propter iustitiam . Item: Doctrina uiri per patientiam dignoscitur . Et philosophus ait: Morum patientia summa, hec est per quam martyr moriendo superat uiuentem, patiendo triumphat, in tribulatione inuenit dulcedinem, in labore quietem. De felle elicit fauum, de aceto mellitum; contumelie sagittas patientie clypeus frangit, iniuriarum iacula tolerantie uirtus expellit. Quatuor sunt iniuriarum species quas patientia uictrix expugnat, quibus resistendo, superat.  Prima est iniuria uerborum quam patientia aut per silentii tranquillitatem absorbet, aut mollitie uerborum demulcet. Secunda iniuria est odii quam patientia remittit, et pro odio caritatem reddit. Tertia est iniuria rerum quam patientia superat, modico contenta uiatico. Quarta est iniuria corporis proprii quam repellit castigatio carnis. Multi leguntur habuisse patientie umbram, multos legimus mentitos fuisse constantiam, ut prosperitatem consequerentur mundanam. Miramur quedam animalia que per medios ignes sine noxa corporis transeunt; sed multo magis mirari debemus eos qui per ferrum et ruinas et ignes illesi et indemnes animo transeunt. Turpe est cedere passioni, turpius est succumbere: luctare contra eam, si  semel uicta fuerit, rixam non iterabit. Auge animum, amplia uirtutem, non est uir fortis aut strenuus, qui laborem fugit; his, inquam, negotiis locum debet habere patientia, ubi se ingerit celestis negotii causa; alioquin, sordido te continue fatigabis labore. Quare, si uides grauia insistere, noli terga uertere, sed pedetentim in tutum recede; facile est per patientiam tribulationum aculeos euadere, facile est per patientiam bona temporalia contemnere. Quid turpius, quam in ipso securitatis limine esse sollicitum? Causa hec est que nos facit impatientes, quod sumus boni celestis inanes. Sunt autem septem patientie species, que in septem petitionibus Dominice orationis comprehenduntur.

 Prima est, contra mundi insultum, contra uane glorie appetitum, contra terreni laboris desiderium, contra cupiditatis retinaculum; que petitur cum dicitur: Libera nos a malo , quasi diceret fidelis: confer patientiam contra malum seculi, contra mundi insultum. De hac eadem patientia fit sermo, cum dicitur in catologo beatitudinum: Beati pauperes spiritu . Patientie enim prima species consistit in spirituali paupertate, que est in abdicatione rerum exteriorum, in  in abdicatione naturalium donorum, cum homo pro naturalibus anime dotibus non intumescit, in abdicatione eorum que pertinent ad dotes corporis, ut fortitudinis, pulchritudinis, etc.

Secunda patientia est contra insultus diaboli. Que species patientie petitur, cum dicitur: Et ne nos inducas in tentationem . Non petit homo ne tentetur, sed, ne in tentationem ducatur; tentatur enim quis, et non in tentationem ducitur; ut iustus, qui resistit diabolo; tentatur, et in tentationem ducitur, qui peccando, maligno subiicitur; de hac patientia dicitur: Beati mites, etc. . In hac enim patientia, summa mansuetudo resultat, quod homo malignanti demoni assensum non prestat.

 Tertia patientia est contra iniurias proximi, quando homo patienter sustinet contumelias; hec petitur cum dicitur: Dimitte nobis debita nostra, sicut et nos dimittimus debitoribus nostris . De eadem dicitur: Beati misericordes, etc.  75 Spiritualis enim misericordie effectus est in iniuriarum remissione.

Quarta species patientie est contra naturalis paupertatis instantiam cum aliquis constanti animo egestatis sustinet ingruentiam. Hec petitur cum dicitur: Panem nostrum quotidianum da nobis hodie . Quis est iste panis quotidianus, nisi patientia contra paupertatem in huius uite dispendio? Hec enim patientia est que uiatici modicum  computat immensum, que abundanter cibat mentem, quamuis non impleat uentrem. Hec patientia fructuosa facit ieiunia; hec in milio inuenit similam, in gobione salmonem, in aquis pigmentum; de hac dicitur: Beati qui esuriunt et sitiunt iustitiam . Patientia enim que in materiali ieiunio satietatem inuenit, iustitiam sitit et esurit; et quanto magis cibum materialem fastidit, tanto magis spiritualem appetit.

Quinta patientia est contra insultum carnis, quando homo uiriliter refrenat insultum carnis, et castigat iumentum, ut sensualitas famuletur rationi, caro spiritui, quando spiritus super carnem tenet imperium, quando contra carnem ratio obtinet regnum. Hoc regnum petitur in dominica oratione,  cum dicitur. Adueniat regnum tuum , id est fac ut sicut omnia obediunt tibi, ita in nobis sensualitas pareat rationi. Ut, sicut omnia in regno tuo sunt pacifica, ita in regno nostre mentis omnia sint tranquilla. O quam timendum est hoc duellum inter carnem et spiritum, ubi caro contra spiritum armatur, illecebris sensuum, iucunditate carnalium delectationum. uide exercitum carnis, qui militat in eius castris, et cum carne uenit ad bellum; pulchritudo rei que decipit uisum, blandimentum soni quod seducit auditum, odoramenta rerum que suspendunt olfactum, sapor cibi qui  allicit gustum, lenitas rei que prouocat tactum. Contra hunc exercitum armat patientia mentem, que sola hostes istos ualet expugnare, sola litem terminare, sola exsulantem rationem in suo regno restituere. Istud bellum plus quam ciuile est, et ideo magis cauendum. Est bellum externum inter hominem et diabolum, de quo dicitur: Non est nobis colluctatio aduersus carnem et sanguinem, sed aduersus principes et potestates eris huius . Est ciuile bellum inter hominem et proximum, de quo dicitur: Filii matris mee pugnauerunt contra me . Est bellum plus quam ciuile, inter carnem et spiritum, de quo dicitur: Militat caro aduersus spiritum, et spiritus aduersus carnem . Hoc bellum sedari potest spirituali luctu, si  lugeat quis absentiam sponsi, si fleat pro ingruentia peccati, si doleat abstinendo a desiderio carnali, si ploret cessando ab amore mundi. De quo luctu dicitur: Beati qui lugent, quoniam ipsi consolabuntur .

Sexta patientia est contra miserias corporis, que attenduntur in labore, languore, frigore, estu, fame, siti. Hec uulnera intulerunt latrones homini descendenti a Ierusalem in Iericho , id est demones Ade peccanti, qui descendit a Ierusalem celestis uisionis in Iericho, id est in defectum nostre mortalitatis. Contra hec patientia est, quando animus superat uirtutem morbi in languore gratias agens Deo, et ita in infirmitate carnis inuenit sanitatem mentis; quando etiam in labore mens inuenit  requiem, penam referens ad debitum finem, ut que sunt languores corporum, sint medicamina mentium. Contra has miserias corporis, petitur patientia cum dicitur: Fiat uoluntas tua sicut in celo et in terra , id est fac ut, sicut in celo, id est in humana Christi natura nutu tue uoluntatis fuit firma tua patientia, contra has miserias carnis, sic et in terra, id est in nobis terrenis hominibus, sit patientia contra infirmitates corporis. De hac dicitur: Beati mundo corde, quoniam ipsi Deum uidebunt . Per hanc patientiam oculus rationis purgatur, ne per languorem in desperationem cadat, uel per laborem in torporem ruat.

76 Septima uero patientia est contra flagella  Dei, que iustum examinat, seruum probat, filium demonstrat. Hec petitur, cum dicitur: Sanctificetur nomen tuum . Per hoc enim quod aliquis patiens est in Dei flagellis, sanctificatur in eo nomen filiationis; et quanto patientius sustinet flagella Dei, tanto magis in eo sanctificatur nomen paternum, quia Flagellat Pater, per penam, omnem filium quem recipit per patientiam . De hac patientia dicitur: Beati pacifici, quoniam filii Dei uocabuntur . Illi enim qui pacem retinent pectoris per patientiam dum a Patre flagellantur, recte filii Dei esse probantur [78 1Kb] . Si quis  ergo patiens esse desiderat, Iob patientiam, Christi finem, martyrum constantiam diligenter attendat, et sic omnibus mundanis insultibus patientie uirtute illudat. Ut legitur in libro Macrobii: »uinculo patientie obligandi sunt impetus animi; magna est illius gloria, qui nullius laudibus crescit, nullius uituperationibus decrescit.« Plato de patientia ait: » [79 1Kb] Congrediendum est cum uoluptariis rebus, ut aduersus eas non fuga nec absentia simus tuti, sed uigore animi et constanti presentia moderatoque usu continentiam temperantiamque tueamur, et calefacto simulque refecto animo, si quid in eo uel frigide tristitie, uel torpentis uecordie fuerit, diluamus.« Ait etiam Aristoteles: »Quis habens aliquid humani pudoris, uoluptates cum sue et  asino communes se habere gratulatur?« Similiter et Socrates dicebat multos homines propterea uelle uiuere ut ederent et biberent, non bibere et edere ut uiuerent. Gregorius etiam ait: »Nulli imponas quod pati ipse non possis.« Et iterum Socrates: »Sapientis est, ne in cassem cadat, cauere, et si quis forte ceciderit, fortiter ferre. Fortis enim non potest iudicari, nisi et sapiens fuerit, uirtus enim sine sapientia temeritas periculosa putanda est.« Item Socrates: »uiri boni est scire pati, nec facere iniuriam.« Item, idem: »Patientia miseriarum portus est.«



CAPUT XuI. De obedientia.

His auctoritatibus possunt auditores ad patientiam  informari: Christus factus est pro nobis obediens usque ad mortem, mortem autem crucis . Samuel etiam ait: Melior est obedientia quam uictime . Item apostolus: Serui, obedite prepositis et dominis uestris, non tantum bonis et modestis, sed etiam dyscolis . Et: Qui potestati resistit, Dei ordinationi resistit . Ex his auctoritatibus procedendum: O homo, Filius Dei factus est pro nobis obediens usque ad contumeliam patibuli; tu non uis obedire preceptis Euangelii? Cum angelus in omnibus obediat Deo, tu qui lutum es et cinis, contradicis Dei precepto? Insensibilia obediunt Deo, tu qui solus preditus es ratione, impugnas Dei uoluntatem? Sol a sua semita non deuiat, luna a suo tramite non aberrat, stelle suis indulgent officiis, ad nutum Dei, campus floribus amenatur, imbribus terra irrigatur, fronde crispatur silua, in nemore citharizat auicula, sic Deo obediunt cuncta; tu solus impugnas eius precepta! Considera, o homo, quod melior est obedientia quam uictime ,  quia per uictimas aliena caro immolatur, per obedientiam uero propria uoluntas mactatur. Tanto ergo Deum quisque placat citius, quanto repressa arbitrii sui superbia, gladio precepti se immolat. Peccatum uero ariolandi inobedientia dicitur  77 ut, quanta sit uirtus obedientie, ex aduerso monstretur. De hac obedientia dicit Salomon: uir obediens loquitur uictorias . Dum enim aliene uoci humiliter subdimur, nosmetipsos in cordibus superamus.

Sciendum est etiam quod obedientia aliquando de suo nichil habere debet; cum enim locus superior imperatur, obedientie sibi uirtutem euacuat, qui ad hunc proprio desiderio anhelat; aliquando uero, obedientia aliquid de suo habere debet ut,  cum contumelie et probra imperantur, nisi hec animus ex semetipso appetat, obedientie sibi bonum minuit, qui ad hoc inuitus descendit. Debet ergo obedientia et in aduersis suum aliquid habere, et rursum in prosperis, de suo nichil habere. Hinc Moyses principatum populi humiliter recusat . Paulus audacter dicit: Ego non solum ligari in Ierusalem, sed et mori paratus sum . Sed cauendum est ne in obedientia erres [80 1Kb] . Scias ergo quod uera obedientia est animi deliberantis honesta, iuste iussionis effectus cum discretione. Ecce quos comites debeat habere obedientia: scilicet iustitiam, ut iustum sit quod precipitur; unde dicitur: Iuste iussionis effectus, 2o ut sit honestum  quod deliberatur, ut dictum est: Deliberantis honesta; 3o ut ex discretione procedat; unde additur: Cum discretione. Illa ergo obedientia que sine discretione est, cassa est; illa que sine honestate, supina est; quia qui obedit in honestis ex nimia obedientie ampliatione, superbiam mentis significat. Si uero non fuerit cum iustitia, irregularis est, anomala est. Sciendum autem quod per obedientiam nunquam debet malum fieri, sed aliquando bonum quod agitur intermitti. Non enim erat mala arbor in paradiso, quam Deus contingere uetuit, ut per obedientie meritum homo benedictus cresceret; dignum tamen fuit ut hunc a bono prohiberet. Notandum uero quod ibi dicitur: Ex omni ligno paradisi comede , etc., qui enim ab uno bono subditos uetat, necesse est ut multa concedat, ne mens ab omnibus repulsa, quasi ieiuna intereat. Quatuor ergo rationabilem comitantur obedientiam, discretio, honestas, iustitia, humilitas [81 1Kb] . Sunt autem tres regularis obedientie species: sufficiens, qua quis obedit maiori; perfecta, qua obedit pari; abundans, qua seruit minori. Prima est quasi positiua,  secunda comparatiua, tertia superlatiua. Prima est precepti, secunda supererogationis, tertia consilii [82 1Kb] ; has in se compleuit Christus, maiori obediens, cum Patri obediuit, minor eo secundum humanitatem; et pari, quando Patri equalis secundum diuinitatem; obediuit minori, quando obediuit matri. Preterea, est quedam obedientia que est directa, que fit fine debito et officio congruo; ut quando bona intentione obedimus Deo. Alia recta, sed non directa, ut quando obedimus Deo, sed incongruo officio, qualem obedientiam exhibet Iudeus Deo creatori suo, sed caret forma officii, id est regula caritatis et fidei. Indirecta uero obedientia est, quando obedimus Creatori intuitu fauoris humani. Retrograda autem est, quando demones obediunt Deo. Quia sic obediunt agentes  quod nolunt.

Prima est meritoria, secunda introductoria, tertia questuosa, quarta perniciosa. Prima est efficiens, secunda, faciens; tertia, deficiens; quarta, inficiens.

O quam efficax est regula obedientie, que concordiam seruat in angelis, que pacem nutrit in claustris, sine qua nec respublica stare, nec minima familia regi potest. Que et brutis ius naturale suggerit; quam pro lege res inanimata custodit. Hac ligantur celestibus terrena, humanis diuina; hec est scala per quam fit ascensus in celum. Hec insuper obedientia humilitatem nutrit, patientiam probat, mansuetudinem examinat. Studeat  hanc claustralis ulnis caritatis amplecti ut, quod 78 est Dei soluat Deo, et quod est proximi proximo. Hec est obedientia, que iuxta regulam iustitie, singulis reddit quod suum est: et sicut ex obedientia omne bonum procedit, ita ex inobedientia malum omne exoritur; dum scilicet per peccatum homo Creatori suo contemnit obedire.



CAPUT XuII. De perseuerantia.

His auctoritatibus commonetur quis ad perseuerantiam: Qui perseuerauerit usque in finem, hic saluus erit . Item alibi: Si perseuerauerit pulsans, dico uobis, et si non dabit ei eo quod amicus eius sit, propter improbitatem tamen eius, surget  et dabit ei quotquot habet necessarios . Et Apostolus ait: Omnes in stadio currunt, sed unus accipit brauium . Et: Qui legitime certauerit, coronabitur . Item alibi dicitur, quod Dominus iudicabit fines terre . Et: Ubi ceciderit arbor, siue ad austrum, siue ad aquilonem, ibi erit . Et alibi: »Einis, non pugna coronat.«

Multi aggrediuntur magna, sed deficiunt in uia. Multi Sodomam exeunt, sed cito retro respiciunt.  Multi egrediuntur Babylonem, sed moriuntur in uia, nec perueniunt ad eterne pacis ciuitatem, Ierusalem celestem. Perseuerantia informat meritum, colorat boni propositum, remunerat currentem, coronat pugnantem. Hec ducit ad brauium, ducit ad portum, dat formam operi, regulam actioni. Hec est tunica talaris Ioseph, finem uite contingens; hec est tunica sacerdotalis usque ad pedes perueniens, hec est cauda hostie quam Deo tenemur offerre.

Hic est calcaneus bone operationis, quam contra morsus serpentis debemus obseruare. Hec est uirtus que omne bonum uotum informat, qua laureantur martyres, qua coronantur uirgines. Hec est que res difficiles reducit ad facultatem, et omnem uincit difficultatem. Hec est uestis sine ruga, tunica  sine macula. Hec est que bonam actionem facit unicolorem, uirtutem uniformem. Et notandum quod quedam perseuerantia est quasi fenalis, que, instar feni, ad tempus uiret, et in tempore aduersitatis flaccescit. Hec quasi flos egreditur, et conteritur, et fugit uelut umbra, et nunquam in eodem statu permanet; finalis uero perseuerantia est que perdurat usque ad finem. Hec est fons uiuus, hortus signatus, cui non communicat alienus, qui semper fluit, semper scaturit. Laborent fideles ut hanc habeant, claustrales ut hanc retineant, uirgines ut hac se informent, uidue ut in hac perseuerent.

Diabolus quandoque irritat hominem ad bonum, ut de bono grauius malum eliciat. Contra hunc demonis  insultum ualet perseuerantia, ut bono fine bona concludantur initia:

Ne primo medium, medio ne discrepet imum.
Bonum enim inchoare, et malo fine concludere, est monstruosa conficere.

Illa namque actio est quasi chimera, que initium habet a ratione, finem in sensualitate. Cum sic agitur:

Iangit. Humano capiti ceruicem pictor equinam
Et sic uarias inducit infructuositatis plumas. Sunt quidam quorum uita monstrum mirabile facit, cuius initium bonum, quasi caput hominis pretendit, medium uero in luxuriam descendens, uentrem capre ostentat, ad ultimum in rapacitatem deuians, lupe pedes habet. O homo, quid  prodest tibi bonum inchoare, et non recto fine concludere? Melius est uiam ueritatis non agnoscere, quam post agnitam retro ire . Per hanc inconstantiam leuitatis argueris, apostasiam incurris, mentis stabilitatem postponis [83 1Kb] . Seneca ait: »Composite mentis est posse consistere et in bono morari.« Nihil tam utile est quod in transitu possit prodesse. Perseuerantia bonum 79 educat, tenerum ad maturitatem perducit. Nec querit puerilem  animum, sed adultum: maturos querit mores, non teneros nec enormes [84 1Kb] . Si totam uitam perseuerantia non illustrat, saltem finem perseuerantia finalis concludat. Si obtulisti florem iuuentutis diabolo, saltem fecem senectutis offer Christo. In uespere laudatur serenitas diei, in fine status operis boni. uide a quanto bono Iudas cecidit, qui in bono non perseuerauit.

uide quid Salomon per animi instabilitatem perdidit, in quantam calamitatem Saul decidit. Quanti meriti sit perseuerantia ex flagitio oppositi uitii, scilicet impenitentie coniectare possumus. De impenitentia enim dicitur, quod tanta sit labes huius peccati, quod humilitatem postulandi ueniam subire non possit. Hec est enim peccatum in Spiritum  sanctum, hec est peccatum ad mortem, de quo Ioannes ait: Est peccatum ad mortem, non dico ut pro eo oret quis . Impenitentia autem ex desperatione nascitur, aut ex presumptione oritur, et quantum in ipsa est, aut derogat Dei iustitie, aut detrahit eius misericordie. Felix ergo perseuerantia, que impenitentiam excludit, obstinationem expellit, contemptum eliminat, obdurationem expugnat.



CAPUT XuIII. De misericordia.

Ad misericordiam he possunt auctoritates hominem inuitare: Beati misericordes, quoniam ipsi misericordiam consequentur . Misericordiam  uolo, et non sacrificium . Item: Beatus homo qui miseretur et commodat . Et Iacobus in Epistola canonica: Misericordia superexaltat iudicium . Item Salomon: Misericordia et ueritas custodiunt regem, et roboratur clementia thronus eius . Et in Euangelio: Omnia quecunque uultis ut faciant uobis homines, et uos facite illis; hec est lex et prophete . O homo, si diligenter considerares Dei misericordiam, in te posses habere miserendi formam. Quid incarnauit Christum, nisi misericordia? quid subiecit eum nostre miserie, nisi sua clementia: hec est sola uia hominis ad Deum, Dei ad hominem. O beata uia, que sola commercium nostre salutis agnoscit, que sola ad Deum dirigit hominem, et  Deum deducit ad hominem! Ipsa sola mediatrix auersos concilians, disiunctos socians, dispares quodammodo cequans, Deum humilians, nos sublimans, illum ad ima trahens, nos ad summa erigens; ita tamen, ut non abiecta sit eius descensio, nec superba sed gloriosa sit nostra exaltatio. Magnam enim uim habuit misericordia, que sola potuit Deum de celo trahere ad terram, et hominem de exsilio reducere ad patriam. O magnum misericordie uinculum, quo Deus ligari potuit, et homo ligatus uincula iniquitatis dirupit! O homo, si tuam considerares miseriam, in opere Dei erga  te, non inuenires nisi misericordiam. Misericordia est, si peccantem sustinet, si flagellat ut emendet, si a peccato liberet, si in iustitia conseruet: misericordia quoque si eternaliter punit, quia citra merita, misericordia si eternaliter remunerat, quia supra merita premiat. Nec in hoc detrahitur eius iustitie, quia eius iustitia exigit usum misericordie. Iustitia namque semper debet habere comitem misericordiam, quia iustitie ueritas in seueritatem uertitur, nisi dulcedine misericordie condiatur. Unde dicitur: quod Misericordia et ueritas obuiauerunt sibi, iustitia et pax osculate sunt . Debet enim iustitia misericordiam quodammodo osculari, ut ipsa a tramite 80 misericordie non recedat, et misericordia iustitie lineam non euadat.

 Unde et misericordie dicitur super altare iudicium, quia iustitia in crudelitatis abyssum deprimitur, nisi misericordie gratia relaxetur. Est misericordia iustitie condimentum, iudicii medicamentum. Nec tamen pro miseria uel uulgaris debet esse misericordia uel abscissa, nam ut ait Seneca: »Tam omnibus ignoscere crudelitas est, quam nulli.« Disciplina enim uel misericordia multum destruitur, si una sine altera teneatur, sed hec circa subditos debet inesse rectoribus, et iuste consolans misericordia, et pie seuiens disciplina. Pensemus quantum Moyses populum amauit, pro cuius uita deleri se petiit, et quanto zelo rectitudinis, cum ueniam  obtinuisset, ad populum ait: Ponat uir gladium super femur suum, etc.  Ecce, qui petit uitam hominum cum sua morte, paucorum uitam gladio exstinxit; intus amoris igne, foris accensus est zelo seueritatis apud Deum. Utrobique fortis legatus, causam populi precibus apud Deum, causam Dei apud populum gladiis allegauit.

O homo, misericordiam secteris in proximo, non intuitu fortune, sed cause; non egritudo animi sed caritas Dei clementiam excitet; multi enim sunt, qui nocentissimorum lacrymis mouentur, qui, si liceret, carcerem effringerent; quos non mouet caritas, sed animi infirmitas. Reddat ergo caritas compassionem homini, puniat equitas enormitatem uitii. Maxime autem studendum est  in operibus misericordie, ut cibetur esuriens, reficiatur sitiens, uestiatur nudus, recipiatur peregrinus, consoletur pupillus, uisitetur egrotus. Hec sunt opera misericordie, que iustus disponet in iudicio , que allegabunt in die iudicii pro eo. Sola enim misericordie opera perorabunt pro homine in causa finali; quia Iudicium fiet sine misericordia ei qui non fecerit misericordiam . O homo, in alterius miseria te ipsum recognosce, in alia, miseriam tuam lege. Si iustus es, cadere potes; si diues es, donum fortune est, non nature. Si sanus es, infirmitas uel instat, uel minatur instantiam.  Si sapiens, sapientia hominis non habet constantiam. O homo, si deuias a tramite clementie, quantum in te est, turbas fontem misericordie; tu qui in Deo expertus es fontem misericordie et pietatis, saltem in proximum sinas riuulum misericordie emanare. Quid erit si Saluator tuus clemens et pius sit, et tu in proximum immisericors, et austerus? Tu a Domino recepisti misericordiam et in proximum patras malitiam. Tu in Dei misericordia legere potes quid agere debeas, quam clementie regulam tenere ualeas. Et certe, potius misericordiam quam iustitiam teneris amplecti. Applicabilior enim debet esse omnis homo naturaliter ad misericordiam quam ad iustitiam; quia misericordia parit amorem, iustitia timorem; quia caritas excludit  timorem, timore autem dignior est dilectio. Multa etiam sunt que nos monent de iustitia aliquid relaxare; humane nature infirmitas, rei utilitas, misericordie etiam dignitas, que superexaltat iudicium. Nascatur ergo misericordia non ex negligentia, non ex pusillanimitate, non ex indiscretione, non ex animi infirmitate, sed omnibus modis sit circumscripta, ut sic suum retineat proprium, nec iustitie auferat debitum. uide, o homo, in Ioseph misericordiam, que fratrum oblita est iniuriam . Lege in Dauid clementie gratiam, qui filii persequentis deflebat dementiam . Hec et his similia tibi exempla propone, si uis recta sectari tramitem misericordie. Si claudis  uiscera misericordie indigenti, claudis tibi ianuam misericordie Christi. Misericordia etenim clauis est qua reseratur celum, que soluit reatum. Hec est porta Domini, iusti intrabunt in eam. Hec est misericordia, que Nouum illuminat Testamentum, et rigorem ueteris legis extenuat. Hec est lignum quod aquas Mara dulcorat . Hoc sale Eliseus aquarum amaritudinem exterminauit . Hac farina Eliseus olle mortem exstirpauit . Hoc oleum infudit Samaritanus 81 uulnerati uulneribus . Clementia non tantum hominem reddit honestum, sed etiam tutum. Principum ornamentum est clementia, et lux certissima. Hec sola diuidit inter crudelem et pium, inter regem et tyrannum. Rex armatur clementia,  tyrannus armis prouocat odia. O homo, ubi pareres, nisi tibi clementia subueniret? Si tecum ageret Deus districta iustitia, non posset excogitari pena que responderet meritis, supplicia que equipollerent delictis. Omnia ergo attribue Dei misericordie, et a simili expendas misericordiam in proximum; non sis auarus in miserendo, quia expertus es misericordie largitatem in Deo.



CAPUT XIX. De iustitia.

He auctoritates ad iustitiam commonent: Diligite iustitiam qui iudicatis terram ; item: Feci  iudicium et iustitiam, non tradas me calumniantibas me . Item: Beatus uir qui in sapientia morabitur, et qui in iustitia meditabitur . Item: Iudicate pupillo et humili, ut non apponat ultra magnificare se homo super terram . Cauendum est tibi, o homo, ad quod inspectas iudicium, ne iudicium odio exasperes, ne crudelitate inflammes, ne amore pecunie emollias, ne timore recidas. Non te moueat purpura diuitis, non saccus pauperis; regia uia incede, non declines ad dexteram, emolliendo iudicium, nec ad sinistram, exasperando supplicium. Non est crudelitas punire reatum, sed iustitia; non est tyrannicum, sed diuine rectitudinis iudicium. Sed caue, ne sic ab alterius oculo festucam eiicias, ut in oculo tuo trabem non  uideas. Nec sic alterius uelis reuelare lapsum, ut tuum negligas casum; nec sic cures alterius morbum, ut te postponas egrotum; dicaturque tibi: Medice cura te ipsum . Audi quid Dominus dicat Phariseis accusantibus adulteram: Qui sine peccato est, primus mittat in eam lapidem . Si peccator alium peccatorem iudicas, te ipsum condemnas. O homo, qua fronte in alio arguis, quod in te ipso grauius inuenis? qua facie iudicas proximum, cum te ipsum scias grauius iudicandum. Decet principem iustitia, ab omni uitio circumcisa, terminis circumscripta debitis, comitibus uallata: ut eam comitetur rectitudo, ne iudicando a recto deuiet; discretio, ne errore exorbitet; caritas, ut  non odii rancore sed zelo iustitie gladium uindicte exerceat; debet uti misericordia, ne iustitia in crudelitatem euadat; deliberatione, ut de pena diu apud se tractet uel deliberet. Unde Seneca ait: »Prope est ut condemnes libenter, qui cito; prope est ut inique puniat subditos, qui nimis; moderate imperare, laudabile est.« Natura conuincat esse regem, quod ex aliis animalibus licet cognoscere quibus natura preficit regem, ut apibus, eum tamen natura nec seuum esse uoluit, nec ultionem magno constantem petere. Zelum quoque eius retrahit et inermem relinquit, quia, ut ait Seneca, iracundissime et pro captu corporis pugnacissime sunt apes, et aculeos in uulnere relinquunt, rex ipse sine aculeo est, exemplar magnis rebus existens.  Pudeat ab istis animalibus non trahere mores, cum tanto moderatior animus hominum esse debeat, quanto uehementius nocere potest. Qui iustitia preditus fuerit, cum Moyse mare mundi uitiorum sanguine rubricatum sicco uestigio pertransibit. Hec est uirga qua petra percussa in fluenta emanat, que subditorum lapidea corda in uirtutum flumina exuberare facit [85 1Kb] . 82 Hec est uentilabrum quo diuiditur granum a palea, fornax in qua separatur argentum a scoria, gladius quo separatur uiuus a mortuo, ferrum quo diuiditur sanus a morbido; quia contra morbum peccati, apponendum est mordax emplastrum, ne nimia uitiorum tabes  exuberet incurata, et in augmentum facinorum rediuiuat [86 1Kb] iniquitas impunita. Hec est mensura qua debemus metiri penas, ponderare merita. Hec est que unicuique ius suum tribuit, communi utilitate seruata. Aliquando enim de pena relaxandum propter aliorum scandalum; aliquando pena exaggeranda est, ut sit aliorum cautela. Hec est medicina uitiorum, antidotum peccatorum. Hec est gladius qui utramque partem hominis defendit; corpus ab exterioribus iniuriis, animam ab interioribus molestiis. Hec est lapis quo Dauid Goliam percussit, et Isrel a seruitute liberauit. Hec, sine discretione, est gladius in manu furiosi; hec, sine potentia, est gladius in manu contracti; hec, sine misericordia, est gladius in manu tyranni. Cum summa  discretione tenendum est exercitium iustitie, ut non iudicemus ex suspicione, sed potius ex rectitudine [87 1Kb] . Nullum condemnes ante iudicium; ante proba et sic iudica; non enim qui accusatur, sed qui conuincitur reus erit.



CAPUT XX. De dilectione Dei.

He auctoritates formam preferunt caritatis: Diliges Dominum Deum ex toto corde tuo et ex tota anima tua . Ioannes ait: Deus caritas est, et qui manet in caritate, in Deo manet; et Deus in eo . Item Petrus: Ante omnia in uobismetipsis mutuam caritatem habentes, quia caritas operit multitudinem peccatorum .

 Item Paulus: Charitas patiens est, benigna est, etc.  Item Augustinus: »Omnia quecunque sine caritate facimus, nichil nobis prodest facere, et inane studium expendimus, si non habemus caritatem que est Deus.« Item Gregorius: »Tanto amplius peccatorum rubigo consumitur, quanto peccatoris cor caritatis igne crematur.« Ex his, sic procedendum est: Quis Tulliana preditus eloquentia, quis omni formatus sapientia sufficit laudes caritatis exprimere et eius uirtutes exponere? Hec est caritas que docet illecebras fugere, uoluptates calcare, carnis concupiscentiam cohibere, honores contemnere, desideria illicita frangere; postremo, uniuersa presentis uite blandimenta respuere. De hac sponsus in Canticis admonet, dicens: Pone me  ut signaculum super cor tuum, pone me ut signaculum super brachium tuum; quia fortis est ut mors dilectio, dura sicut infernus emulatio . Mors enim uiuentes exstinguit, infernus autem nec mortuis parcit. Dilectio ergo ut mors, quia sicut illa sensum carnis, sic ista affectum concupiscentie carnalis punit. 83 Dura est sicut infernus emulatio, quia hos quos intus trahit desiderium eternorum, non solum foris blanda respuere, sed aduersa quidem  et aspera pro eo quod diligunt adipiscendo, cogit tolerare [88 1Kb] . Charitas uirtutes ceteras munimine sue perfectionis solidat. Quisquis in eius radice se inserit, nec a uiriditate deficit, nec a fructibus euanescit [89 1Kb] ; quia opus efficax non amittit. De hac etiam dicit Isidorus: Nullum premium compensatur sine caritatis amore; quantumuis quisque recte credat, sine caritate ad beatitudinem peruenire non potest. Quia tanta est caritatis uirtus, ut etiam prophetia et martyrium sine ipsa non prosint. Charitas omnium uirtutum obtinet principatum. Unde et uinculum perfectionis ab Apostolo dicitur ; quia uniuerse uirtutes eius uinculo religantur. Dilige ergo Deum ut diligaris ab eo; et esse cum eo citius ad ipsum peruenies, nam dilectione apprehendes,  possidebis, frueris. Hec est uia superexcellens, uia supereminens, uias distortas dirigens, uias rectas ostendens.

Hec est caritas que tantum in Deum preualuit, quod eum de superne maiestatis sede ad infima nostre mortalitatis adduxit; uulnerauit impassibilem, traxit incommutabilem, ligauit insuperabilem, eternum fecit mortalem.

Si tantum potuit caritas in Deum, quantum, o homo, debet posse in te ipsum? Si Deus propter hominem tanta pertulit, quid homo propter Deum tolerare recusabit? Pudeat autem hominem non subiici caritati, que sibi subiecit auctorem mundi! Hec non emulatur, non agit perperam, sed ab illo  in quo habitat uitiorum radicem exstirpat. Charitas omnium uirtutum origo est, mentem illuminat, conscientiam mundat, animam letificat, Deum demonstrat. Animam in qua caritas habitat, superbia non inflat, inuidia non deuastat, ira non dissipat, tristitia mala non uexat, auaritia non excecat, gula non inflammat, luxuria non coinquinat.

Semper casta est, semper munda, semper quieta, semper benigna. In aduersis secura, in prosperis temperata. Hec est crux spiritualis, quam quilibet portare tenetur, ut tollendo hanc crucem, Christi uestigia sequatur; cuius altitudo erigitur ad Deum, latitudo extenditur ad inimicum, longitudo usque ad uite terminum, profunditas diuine gratie sapit immensum. Hec est caritas que pugnanti est  scutum, triumphanti premium; que sic inchoatur in uia, ut consummetur in patria. Est enim ignis in Sion, et caminus in Ierusalem . Charitas quasi trinitatem parit creatam; in qua trinitate quasi Pater est dilectio Dei, a qua procedit dilectio qua homo ipse diligitur tanquam proles a patre [90 1Kb] : ab utroque uero procedit dilectio proximi, quasi Spiritus sanctus ab utroque. Item tres distinctiones sunt in una caritatis substantia, sed diuerse  sunt pro sua propria. Caue ergo, homo, si dilectionem sectari uelis, ne dilectionis umbra fallaris; est enim dilectio fortune, que cum prosperitate accedit [91 1Kb] . Hac diligit homo carnalis Deum, cum bene fecerit ei. Est dilectio nature, qua quodlibet rationale Deum diligit. Ut enim ait beatus Augustinus: »Nullius mens unquam Deum odire potuit.« Est dilectio gratie, que sola habet meritum; qua Deus diligitur ut habeatur in premium.

Prima est deficiens, secunda faciens, tertia perficiens. Prima carnis, secunda sensualitatis, tertia rationis. Prima falsi fratris, secunda humilis peccatoris, tertia iustificati hominis. O homo, considera quam dulcis amor Dei, quam impurus sit 84 amor huius seculi! Amor Dei mater est omnium uirtutum,  amor seculi mater est omnium uitiorum. Apud istum amorem omnia sunt imperfecta, apud illum consummantur uniuersa; per caritatem Deus toto corde exquisitus, super omnia queritur, extra omnia inuenitur, plus omnibus diligitur; hic est ignis quem Deus uenit mittere in terram , ut comburat rubiginem peccatorum, ut exurat paleas uitiorum. In alto constituit caritas tribunal suum, quod non expugnat timor mundanus, nec amor terrenus, spes carnalium, aut tristitia aduersitatum. Quis enim eius latitudinem inuestigare potest que usque ad hostem extenditur? Quis comprehendet altitudinem eius que usque ad Deum erigitur? Quis scrutari posset profunditatem que  usque ad abyssum diuine sapientie dimittitur. Charitas Deus est, et qui manet in caritate in Deo manet, et Deus in eo . Audi, o homo, et ne amplius parum reputes si caritatem habeas, audi quia caritas Deus est, nunquid parum est in se Deum manentem habere? magnum profecto est in se caritatem habere, quia Deus est caritas. Hoc priuilegium sola caritas habet, ut dicatur Deus, et etiam sit, ita quod nulli alteri conuenire possit. Quia cum omnis uirtus donum Dei sit, nulla preter solam caritatem hoc habet, ut non solum donum Dei, sed etiam ipse Deus dici possit.



CAPUT XXI. De dilectione proximi.

His auctoritatibus informatur homo ad dilectionem  proximi: Diliges proximum tuum sicut teipsum . Quecunque uultis ut faciant uobis homines, et uos facite illis . Diligite inimicos uestros, bene facite his qui oderunt uos . Sixtus etiam ait: »Fundamentum et initium est Dei cultus amare homines.« S. Gregorius: »Charitas uera est, si et in Deo diligitur amicus, et propter Deum diligitur inimicus.« Non ipse Deus diligitur sine proximo, nec ipse proximus sine Deo. Iterum Beda: »Dilectio dicitur, eo quod duos liget, Deum et hominem, uel unumquemque proximum cum alio coniungat.« Quamuis enim  dilectio Dei maior sit in dignitate caritatis, tamen dilectio proximi maior est in operatione, quia per dilectionem proximi peruenitur ad dilectionem Dei. O homo, dilige proximum tuum sicut te ipsum; bona que optas tibi non inuideas alii; si maius optas tibi quam alii, inuidus es; si maius alii quam tibi, fatuus es. Consule naturam, illa te docebit diligere proximum tuum sicut te ipsum. Ipsa etenim fecit omnia communia, unum fecit omnibus ortum, quia

Omne genus hominum simili descendit ab ortu.
Si alii negas quod tibi uis fieri, naturam impugnas, ius commune eneruas.

Nulli imponas quod ipse pati non possis; hec exhibe aliis, que tibi optas exhiberi. Quomodo in  alio tuam potes aspernari naturam, qui in te ipso eamdem amplecteris? Omne animal sibi simile diligit, sic omnis homo diligere deberet proximum suum. Omnis caro coniungitur ad sui similem societatem. Samaritanus euangelicus, tametsi alienus esset a uulnerato, tamen curauit egrotum, et quomodo tu non potes diligere proximum tuum? Sis ergo omni proximo amicus persecutionis tempore et non tantum prosperitatis; noli esse amicus mense aut fortune sed tribulationis, ut eius aduersitates tuas facias compatiendo, ut eius dolorem tuum facias condolendo; eius passionem tuam facias compatiendo, que est maior caritas quam animam ponere pro amicis suis, et caritatem extendere ad  inimicos. Hec sunt mirabilia in lege Domini. Sicut Deus miseretur sue creature, sic miserere in proximo tue nature. Quam laudanda est caritas que proximos ligat, diuersos compaginat, pluralitatem ad unitatem reducit, diuersitatem in identitatem redigit? Hec est concors dissonantia, pluralitas unita, dissensus consentiens, uarietas coniungens. Hec 85 est tunica Christi desuper contexta per totum .

Hec est tunica Ioseph distincta secundum opus plumarium . Hec est uarietas qua legitur circumamicta regina de qua dicitur: Astitit regina a dextris tuis in uestitu deaurato, circumdata uarietate . De hac unitate caritatis dicitur: Ecce, quam bonum et quam iucundum, habitare  fratres in unum!  In unum, non tam quoad locum quam quoad animum. Nam in uno loco habitare, et non esse animo uno, pena est et non delectatio. Hec unitas ad celestem perducit unitatem, de qua dicitur: Unam petii a Domino, hanc requiram , etc. Hec unitas hominem in proximo ditat, in alterius felicitate letificat, hec bonum speciale in commune deducit, bonum alterius ampliat, non exstinguit. Pudeat Christianos uinculo caritatis inuicem non astringi, cum ethnicos pares in amicitia ex ipso naturalis amoris nexu legimus fuisse ligatos! Cum temporalis  amor multos unum in amicitia fecerit, celestis amore fideles uinculo caritatis non ligabit? Si friuole cause in multis amicitiam pariunt, eterna premia idem non poterunt? O quanta suauitas in uera proximi dilectione, quam non parit fauor humanus, non terrena commoditas, non humana carnalitas, sed sola caritas! Hec est que in Samuele orat pro Saule . Hec est que pro populo ad Deum allegat in Moyse , hec flet in Dauid  pro Ionatha, pro Ierusalem in Ieremia. Certe a dilectione Dei deuiat qui se ab amore proximi alienat, quia: Qui proximum quem uidet non diligit, Deum quem non uidit quomodo diligere potest?  O homo, nonne uis ut proximus te diligat propter Deum? eum dilige propter  te ipsum. Ut ait moralis philosophus Seneca: »Si uis amari, ama.« O felix amor, quem non externe cause impellunt, uerum insita summi forma boni, liuore carens se contentus est. Talis amor in se suam habet dilectionem, non anxiatur; in tranquillo posita est, non per ludibria defluit. O quam iucundum est in altero inuenire te ipsum! Torporis est et negligentie, caritatis usum obsoletum relinquere, et nobilissime uirtutis non habere exercitium.

Gloriosum est uere amicitie esse artificem que superficialis dilectionis purgat fecem. Habeas amicum non ut te uiset egrotum, non ut famelicum cibet, non ut consoletur incarceratum, sed ut eum  in carcere uisites, esurientem cibes, potes sitientem, recipias errantem. Si pauperem proximum diligis, ex sola dilectione eleemosynam facis, eleemosyna enim cordis multo maior est quam corporis; caritas enim in eleemosyna sufficit, sine terrena substantia. Illa quoque que corporaliter datur, non sufficit, nisi benigno animo tribuatur. Tene igitur ordinem caritatis. Dilige Deum super omnia, te infra, proximum iuxta, carnem infra. Dilige carnem tuam non ut ei seruias, sed ut eam disciplinaliter corrigas, dilige eam ad bonum non ad seculi luxum. Non sequaris eius uoluntatem, sed eam cogas sequi uoluntatem tuam. Tanquam bonus medicus, cura in ea quod infirmum est, quod factum, quod morbidum; sic ad tempus doleat  ut in eternum congaudeat, ad tempus sentiat acrimoniam medicine, ut consequatur commodum sanitatis eterne.



CAPUT XXII. De pace.

Ad pacem informant auctoritates sequentes: Pacem relinquo uobis, pacem meam do uobis . Item: Pacem habete inter uos . Item: Beati pacifici, quoniam filii Dei uocabuntur .

De pace etiam dicitur: Pax qua exsuperat omnem  sensum . Et: Gloria in excelsis Deo, et in terra pax hominibus bone uoluntatis . Et Gregorius: »Si, quam sit magna pacis uirtus ostendimus, quo a nobis sit studio colenda, cognoscimus, etc.;« huius autem uirtutis dignitatem ex eo satis cognoscimus, quod Dominus ac Redemptor noster eam pro magno munere discipulis suis relinquere dignatus est, ut 86 per hanc sibi pacificarent in pacificatione consortes. Hanc itaque lex nature dictat, et elementa, planete, ceteraque insensibilia ulnis pacifice amplectuntur [92 1Kb] .

Sunt autem tres species pacis, pax temporis, pax pectoris et pax eternitatis. Prima est pacis umbra; secunda pacis circumstantia; tertia pacis substantia. In prima sunt pacis faces; in secunda pacis reliquie;  in tertia dapes delicate. Prima est imaginaria, secunda inuitatoria, tertia substantiua. Prima pax in temporalium prosperitate consistit, secunda ex mentis tranquillitate prouenit, tertia in iucunditate uite celestis existit. Prima pax [93 1Kb] appetenda non est, quia fallax est et lubrica et transitoria, que cum teneri putatur, fugit. Hec est muliebris tempestas, prospera aduersitas, deliciose amaritudines, amare dulcedines. Hec pax in serenitate parit nubilum, in tranquillitate tumultum; ad similitudinem aure mundane blanditur, tunc seuit ad similitudinem maris, nunc tranquilla est, tunc statim euertitur et, ut dicit Seneca, eadem die ubi fluxerint nauigia, sorbentur. Has pacis uoluptates experti sunt principes,  experti sunt mediocres, experti sunt et pauperes. Qui hanc sperat, in lubrico pedem ponit, in naufragio locat nauem, stat in precipitio, seminat in arenoso.

Secunda pax longe excellentior est quam ista, que exterioris pacis lubricum non timet, que fortune nubilum non horret, que mentem purgat a uitiis; quam non demolitur conscientie uermis. Hanc non possunt destruere fulmina principum, non excludere insultus hostium. Hac sola comite homo diues est, hac sola contentus est sapiens, hac comite tutus est in aduersis, securus in periculis. Hec hominem filium Dei facit. Hanc parit uirtutum conuentus, uitiorum egressus. De hac dicitur. In pace in idipsum dormiam et requiescam .

 In hac pace mentis est somnus tranquillus, quies pacifica, uisio uera. Cuius mens ab exterioribus bonis pendet, hanc pacem non habet.

Qui sui contentus non est, ei talis pax deest. Qui in se pacem tenet, eamdem cum proximo retinet.

Non potest eam claudere intus qui eam non exercet forinsecus. Pax uero eternitatis est illa que exsuperat omnem pacem, ubi Deus est omnia in omnibus, unum omnia et omnia unum uelle et  unum nolle. Ubi contra rationem caro non obstrepit, ubi omnis uoluntas Dei uoluntati se subiicit, ubi homo pacem habet cum Deo, pacem cum se ipso. Ubi Simon magus non decipit, ubi Phariseus phylacteria sua non dilatat, ubi Iudeus non murmurat, ubi tantum gaudet Linus de bono Petri, quantum de proprio, ubi amor relatiuus, ubi affectus uicarius; ubi pacem non disrumpit discordia, ubi fraus non facit in pace diuortia, ubi omnia succedunt ad uotum, ubi nichil impugnat affectum, ubi uoluntatem comitatur effectus, ubi effectum affectus non precedit [94 1Kb] . Ad hanc pacem non ueniet, nisi qui prius ordinauerit pacem in animo, nisi prius tumultus sedauerit in se ipso: nisi prius carnalium cogitationum rixam a se excluserit, nisi  prius sui rector exstiterit. Triplex pax predicta olim uariis est figuris signata. Per requiem quam habuerunt filii Isrel in terra promissionis significata est pax temporis, quia, sicut requies illa uariis aduersitatibus fuit respersa, sic pax temporis multis turbatur aduersis. Per Sabbatum uero solemne in ueteri lege, significatur pax nostre conscientie; quia sicut in Sabbato feriabantur homines ab opere seruili, sic in pace pectoris feriatur a seruitute peccati. Per 87 illam uero requiem qua septimo die requieuit Deus ab opere suo , significatur pax eterna, in qua quiescendum est ab omni labore. Prima pax calcanda, secunda tenenda, tertia appetenda. Si Cain pacem habuisset in  pectore, non irruisset in fratrem . Si Absalon mentis pacem tenuisset, non irruisset in patrem . Si animum Iude serenasset conscientie tranquillitas, non confugisset ad laqueum . O quam tuto locatur in throno, cui tranquillitas mentis blanditur, quam eleganter strauit lectum suum, qui in pace pectoris ordinat animum, quam secure cubat in lecto, qui pacem disponit in animo! In hac singulariter debet homo esse donec transeat. In hac tendens dormiat et requiescat.



CAPUT XXIII. De prudentia.

Si quis de prudentia doctrinam habere cupit, hac uia procedat: Estote prudentes sicut serpentes, et  simplices sicut columbe . Item: Sapientia uincit malitiam . Et alibi: Beatus uir qui in sapientia morabitur . Item: Stultus suscitat rixas, sed et sapiens suscitatas mitigat . Seneca ait: »Quisquis prudentiam sequi desiderat, ductu rationis bene uiuere incipiat, et non dignitatem rebus ex opinione, sed ex earum natura constituat.« Prudentia est rerum bonarum et malarum, et utrarumque discretio, cum fuga mali et electione boni. Dicitur utrarumque, quia non sufficit  bona et mala a se inuicem diuidere, sed etiam bona a se inuicem, et mala similiter; et bona a melioribus et minus bonis; et mala a peioribus et minus malis. Non sufficit illa discernere, nisi sequatur boni electio et mali aspernatio. Prudentia docet que uideantur esse bona, et non sunt; et que non uideantur esse bona et sunt. O homo, prudentia te docet, ut non mireris de rebus transitoriis que possides, nec quod caducum est magnum existimes. Prudentia te docebit, ut ea que tanquam aliena possides prudenter dispenses, et que non potes perpetuo tenere fructuose permittas abire. Si amplecteris prudentiam, ubique idem permanes, in nulla patieris iacturam, et prout rerum uel temporum uarietas exigit, ita te accommodabis tempori,  loco, persone, cause, nec te in aliquibus mutabis, sed potius in omnibus adaptabis; sicut manus, que eadem est et cum in palmam extenditur, et cum in pugnum constringitur. Prudentia nec fallere uult, nec falli potest. Prudentia laudat parce, uituperat parcius; nam similiter reprehensibilis est nimia laudatio, quam immoderata uituperatio; illa siquidem adulatione, ista suspecta est malignitate. Prudentia testimonium ueritati non amicitie reddit. Cum discretione promittit, promissum accelerat, plenius quam promiserat prestat. Prudentia tribus temporibus dispensatur, presentia ordinat, preuidet futura, preteritorum recordatur; nam qui nichil de preterito cogitat, uitam perdit; qui nichil  de futuro premeditatur, in omnia incautus incedit. Prudens proponit in animo et mala futura et bona, ut illa possit sustinere, et ista temperare. Non semper in actu est, sed interdum animum recreat pausatione quietis. Et requies ipsa plena est sapientie studiis et cogitationibus bonis; nam prudens nunquam otio marcet, nunquam desidia torpet, animum aliquando remissum habet, nunquam resolutum, accelerat tarda, expedit perplexa, emollit dura, aggreditur ardua [95 1Kb] . Sapientem non mouet dicentis auctoritas, non generis sublimitas, nec quid dicat uel agat, nec quam multum, sed qualibus placeat cogitat. Id optat 88 et petit, quod optari coram omnibus possit. Nec altiori se imponit in quo uel stanti tremendum, uel descendenti cadendum.

 Tunc sibi salubria consilia aduocat, cum sibi alludit uite prosperitas, secularis dignitas, tunc uelut inlubrico pedem retinet et sistit; nec impetuose, sed circumscripte gressum procedere sinit. Ad prudentiam pertinent, circumspectio et cautio. Prudentia metitur futura secundum preterita; ut, si prudens aliquem uidet cecidisse in tale uitium, tali occasione, secundum hoc metitur futurum, ne ex simili occasione decidat in consimile peccatum. O quante prudentie est, ex preteritis metiri futura!  ex ante factis instantia, ex similibus similia, ex signis consequentia! Ad eamdem prudentiam pertinet circumspectio, que nichil aliud est, quam cautela contrariorum uitiorum, qua ita fugimus unum uitium, quod non incurramus in contrarium. uerbi gratia: sic auaritiam cauemus, quod non incurramus prodigalitatem, hanc uirtutem Salomon persuadebat, dicens: Omni custodia serua cor tuum . Dicturus custodia, premisit omni, ne si huic ostio seras claudas, alia ex parte aditum pandas. Sunt enim multi, qui sic unius uitii euadunt insultum, quod in alterius retinaculum labuntur. Sic enim uitia sibi inuicem subministrant, ut dum quis latenter effugit unum, aliud uicaria uicissitudine retinet fugitiuum. Ad eamdem prudentiam  pertinet cautio, qua prudentia discernit uitia uirtutum speciem preferentia. Unde ait Isidorus: »uitia uirtutum preferunt speciem, unde perniciosius sectatores suos decipiunt, quia sub uelamine se uirtutis tegunt; nam sub pretextu iustitie crudelitas agitur, et remissa segnities mansuetudo creditur: Plerumque hoc agit torporis negligentia quod agere creditur indulgentia. Ex his liquet quod se contentus est prudens ad beate uiuendum. Unde Crispus ait, »Sapientem nulla re egere,« summum enim in se bonum habet, et ideo extrinsecus instrumenta bonitatis queri non oportet. Intus in mente colitur summum bonum, intus totum complectitur, quia exterius formam [96 1Kb] non amplectitur. Incipit  enim fortune esse subiectus, qui aliquam partem bonitatis querit extrinsecus. Prudens uero intra se omne bonum terminat, et si omne bonum fortune amittat, clamabit: Omnia mea mecum sunt, scilicet prudentia, iustitia, fortitudo, temperantia. Omnia que eripi possunt, bona non putat. Imprudenti nichil sufficit, sed non est contentus, sibi relinqui non debet. Si nulla res opus est, nulla re scit uti, sed eget omnibus.



CAPUT XXIu. De fortitudine.

Ad fortitudinem inuitant he auctoritates: »Estote fortes in bello, et pugnate cum antiquo serpente [97 1Kb] .« Seneca ait: »Si magnanimus fueris, nunquam iudicabis tibi contumeliam fieri: de inimico dices: non nocuit mihi, sed animum nocendi habuit.« O  quam generosa magnanimitas que, cum inimicum habet in potestate, uindictam iudicat uindicare potuisse. Honestum et summum genus uindicte iudicat ignoscere, neminem ex improuiso impetit, palam aggreditur; non gerit conflictum nisi indixerit; aduersa non deprimunt, prospera non extollunt. Fortis pericula non appetit uelut temerarius, nec formidat ut pauidus [98 1Kb] . Hec est que fecit uincentium  plus posse dum torqueretur, quam ille qui torquebat.

89 O homo, si uirtutem hanc complexus fueris, fortune iaculum non timebis; deridebis blandam, contemnes iratam. Qui fortis est liber est, non seruit fortune, non uarietati mundane. uide, quanta fuerit in martyribus fortitudo, qui tormenta uicerunt, qui sua magnanimitate ipsis illusere tyrannis, qui proiecti corpore, non sunt proiecti mente; qui aduersitati terga non uerterunt, sed magnanimiter restiterunt. Est autem triplex fortitudo: fortitudo hypocrite dealbati, fortitudo philosophi, fortitudo iusti. Prima uenatur uanam gloriam, sed uenando meretur eterne damnationis ignominiam. Hec sic trahit gloriam, quod non sit in gloria. Hec  potius imbecillitas est quam magnanimitas, potius infirmitas quam ualetudo. Hanc pretendunt heretici, hanc presumunt fratres falsi. Secunda est, qua philosophi spernebant fortunam mundi, aspernabantur gloriam, respuebant diuitias, abdicabant potestates humanas. Sed hec fortitudo insufficiens erat ad meritum, impotens ad uite premium; quia carebat forma, id est caritate que est forma omnis affectionis bone. Secundum hanc fortitudinem dicitur rigor fuisse in Catone, magnanimitas in Socrate, mundi contemptus in Diogene.

Sed quia hec fidei fundamentum non habuit, eam spes non erexit, caritas non perfecit, uirtutis meritum amisit. Fortitudo uero iusti est que finem  constituit Deum, debitum non omittit officium. Hec fortitudo est que mortem contemnit, que domum paupertati spirituali aperit, uoluptates sub freno rationis iacere cogit. Tria sunt fortuitorum incommodorum genera: paupertas, morbus, tyranni uiolentia. Contra paupertatem ualet fortitudo ut non frangatur animus, sed amplior sit interius, et tanto magis ditescat in mente, quanto minus abundat in rebus fortune. ualet fortitudo contra morbi insultum; hec enim in dolore gratias Deo agit, spirituales delicias inuenit in tribulatione [99 1Kb] , ut potius cedant morbi in mentis commodum quam in corporis detrimentum. Sicque morbus affert medicinam, infirmitas sanitatem, tristitia gaudium. Fortitudo tyranni uiolentiam expugnat, cuius crudelitatem  eneruat, carcerem respuit, mortem non metuit [100 1Kb] . Homo, nil ualet tua operatio, nisi columna fortitudinis roboretur. Nutat edificium bone operationis, nisi innitatur columne fortitudinis: hac fracta, totum edificium corruit, et Samson, id est uir fortis, semetipsum interficit [1 1Kb] . Hec equat aduersa prosperis et prospera aduersis, ut non magis erigatur quis prosperis, quam deprimatur  aduersis. Prospera iudicat fumum, et quasi spumam transeuntem, aduersa quasi nebulam fugientem. Ipsa magnanimitas ostendit quod infirmitas hominem in tribulatione facit potentem, que ex se nullam habet uirtutem. Ceterarum cardinalium uirtutum regina est prudentia. In ea formam inueniunt, ab ea modum requirunt, sine ea, que uirtus esse uidetur, decidit in fatuitatem quod bonum esse apparet, labitur in temeritatem. Prudentia est que docet quid cogitandum, quid qua intentione agendum, quomodo ad finem perducendum. Hec metitur uires humanas, hec ponit cogitationibus metas, hec dirigit motus mentis, intuitus rationis, hec ponderat bona, examinat mala? Quid ualet religio, nisi prudentie recipiat condimentum quid ieiunium,  nisi sale sapientie conditum. Quare, o homo, antequam quidquam aggrediaris, considera in speculo prudentie, modum tue actionis, lege in libro prudentie quid agendum sit, quid cauendum. Ille liber non fallit, neminem decipit, sed omnes eius sententie sunt assertiones uere et honeste.



90 CAPUT XXu. De temperantia uel modestia.

Hoc modo procedat predicator in sermone de temperantia, uel modestia:

Modestia uestra nota sit omnibus hominibus, Dominus prope est . Item Apostolus: Sobrie, et iuste, et pie uiuamus in hoc seculo . Item: Sobrietatem sectantes . Et Hieronymus: »Modicus  et temperans cibus, utilis est anime et corpori.« Idem iterum: »Omnia sunt uirtuti continentie preparata.« S. Gregorius: »Altitudo mentium munditia est continentium.« Et alibi peta:

Medium tenuere beati.
Et:

Medio tutissimus ibis.

Considera quantum natura poscat, non quantum gula concupiscat. Si continens fueris, eo usque peruenies, ut te ipso contentus sis. Nam qui sibi satis est, in deliciis natus est. Impone concupiscentie frenum. Omnia que blandimento, et que uoluptati animum trahunt, reiice, ede citra saturitatem, bibe citra ebrietatem, desideria tua paruo redime; quia hoc tantum curare debes, ut desinant. Ad cibum  accede non ad uoluptatem: palatum tuum fames excitet, non sapores. Nunquam paupertas immunda tibi sit, nec parcimonia sordida, nec simplicitas neglecta, nec leuitas languida; nec tua defleas, nec aliena mireris. Si continentiam diligis, turpia fugito, antequam accidant [2 1Kb] . Non acerba, sed blanda uerba teneas. Esto uitiorum fugator ipse, aliorum uero non sis curiosus scrutator neque acerbus reprehensor, sed sine reprobatione corrector ita, ut admonitione hilaritatem preuenias, et erroris ueniam facile dato. Non extollas quempiam supra modum, nec deiicias. Esto tacitus dicentium  auditor [3 1Kb] . Facile querenti responde, contendenti facile cede, nec iniurgia, exsecrationesque descendas. Si uis esse continens, et animi et corporis motus obserua, ne indecori sint; nec ideo illos contemnas quia latent; nam nichil refert quod nemo illos uideat, cum ipse illos uideas. Paucis familiaris sis, omnibus equus; seuerior uita quam uultu, ultor clemens, seuitie detestator, optior bone fame, non tamen inanis glorie seminator; imo, extra inanem gloriam occultator uirtutum, sicut alii uitiorum; uane glorie contemptor et honorum; quibus preditus eris non acerbus exactor. O quam

Rara auis in terris, alboque simillima coruo,
que teneat mensuram huius mediocritatis. O quam gloriosa uirtus temperantie que uirtutem facit  tenere medium, ne fiat lapsus in diminutum, uel excessus in superfluum. Hec est spiritualis circumcisio, que singulorum sensuum superfluum lima rationis precidit. Hec est ad quam Seneca inuitans ait: »Temperetur uita inter bonos mores et publicos: magnus ille est qui sic fictilibus utitur quemadmodum argento; nec ille minor est qui sic utitur argento quemadmodum fictilibus.« Idem ait: »Nec sordeat, nec nimis splendeat habitus. In mediocritate uirtus est, non in deiectione.« O homo, temperantie terminis te astringe, caue ne auarus sis, nec inhoneste contrahas prodigalitatis notam; ceteras quoque uirtutes temperantie regula metire. In iustitia temperantia tenenda est, ut reuerentia  discipline eius neque nimia communitate negligentie despecta uilescat, nec seuiori atrocitate gratiam humane amabilitatis amittat. Hec in fortitudine mensuram ponit, ut sciat et prospera suscipere [4 1Kb] et aduersa non inconsulte appetere. Hec ordinat prudentiam, ut non sapiat ultra debitum; sed sapiat ad sobrietatem, nec ultra [5 1Kb] mensuram inquisitionis turpiter obsolescat. Temperantia per omnia omnem substantiam bonis operibus exornat, circumstantiam informat. Hac ita metitur tempora, loca, personas 91 et causas, ut iuxta limitem eius ambulans, in huius mundi abruptis, et uite temporalis precipitiis ruinam pati non possit. Si quis hac armatus fuerit, nichil in eum potest liuoris stimulus, detractionis cumulus; nichil inuenit  in eo diabolus quod accuset, nichil conscientia quod exstirpet, nichil mundus quod derideat, nichil purgatorius ignis quod purget.



CAPUT XXuI. Contra uerbositatem et lingue euagationem.

Si quis a uerbositate et effrenata lingue euagatione cauere studet, hec que sequuntur diligenter attendat. Ait Apostolus: Ineptas et uiles fabulas deuita . Hieronymus ait: »Scurrilitas atque lasciuia, te presente non habeant locum.« Omne quod non edificat audientes, in periculum uertitur audientium; Corrumpunt enim bonos mores colloquia  mala . Sixtus etiam ait: »Lingua maliloqua indicium est male mentis:« Lingua tua sensum tuum sequitur, uerbum sine sensu opprobrium est. Ad Nepotianum quoque Augustinus dicit: »Officii tui sit, carissime, non tantum oculos seruare castos, sed et linguam: nunquam ad luxuriam moueatur corpus, ad iocos uel inania uerba nec moueatur lingua.« Sixtus etiam ait: »Sermo uanus uane conscientie index est: Qualis sermo ostenditur, talis etiam animus comprobatur. O homo, qualis futurus es in factis, si dissolutus inueniaris in uerbis? non maior est gloria dicere nota, quam silere otiosa. Stultus est qui primum non inducit uerbum ad limam rationis, quam educat ad linguam sui oris. Prius debet homo  habere uerbi scrutinium, quam dicendi usurpet officium. Caue ne in publico uerba facturus, uerbositas tua uerecundiam pariat imperitis, indignationem peritis. Fluxus uerbi significat animum fluxum; et qualis sit homo in mente uerbositas depingit in ore. uerbositas hominem mutat in scurram, transformat in mimum, in ioculatorem deiicit, humane nature deponit dignitatem. Refrenanda est lingua, ut ait Iacobus , que inflammat rotam natiuitatis nostre. Rota autem natiuitatis nostre est presens uita, que ab ineunte etate, in multiplici uoluitur uolubilitate. Hanc inflammat lingue mobilitas in adolescentia ad iocosa, in etate uirili ad fraudulenta, in senili ad detractoria. Sedanda  est ista scintilla ne euadat in flammam; surculus ne excrescat in siluam; gutta ne intumescat in torrentis abundantiam. Maius est refrenare linguam quam capere ciuitatem, quia illud insultat interius, hoc exterius. Hic sumuntur arma contra te de te ipso, ibi uero pugnatur de alieno. Summa tamen uerecundia est et depressa deiectio unicum non posse refrenare membrum, uile non posse sibi subiugare mancipium. Si in humido locata est lingua, sistatur per constantiam; si egredi uult, refrenetur per temperantiam, apponatur pessulum rationis, circumcidatur lima discretionis. Si equo frenum imponitur ne contra equitem euagetur [6 1Kb] ubi non imminet nisi corporis periculum, multo magis frenum apponendum est lingue, per  quam periculum imminet anime [7 1Kb] . Melior est uera simplicitas, quam abundans loquacitas: melior est sancta rusticitas, quam peccatrix eloquentia. Facile contemnitur qui frequentius non uocatus in garritum resoluitur. Assuesce igitur linguam tuam bene loqui; pretiosa est lingua que non nouit nisi de diuinis rebus uerba construere; et sanctum est os, unde semper celestia proferuntur eloquia. Considera te redditurum rationem de omni uerbo otioso: Otiosum autem est uerbum , ut dicit Gregorius, »quod caret aut utilitate rectitudinis,  aut ratione iuste necessitatis.« uerbositas est semen quod fructum non facit, sal infatuatum quod ad nullius rei ualet condimentum, sed potius terram sterilem reddit, quia auditores in 92 cachinnum conuertit. Noli, homo, stude pluralitati uerborum sed fructuose breuitati sententiarum, quia, ut ait Hieronymus, breuitati studens, non debes plura dicere. Et si castitatem habes in mente, non eam fedes inhonesto sermone, »non loquendo et discurrendo, sed tacendo et sedendo te sapientem monstra.« Garrulus nunquam loqui erubescit, non considerat quid, sed quantum dicat, non metitur sententiarum sed uerborum abundantiam. Sermo moderatus sancta reuerentia est, sermo immoderatus impudicitie nota. Quidam, ut uerbositati  indulgeant, imprudenter Scripturas demonstrant, quas tamen non intelligunt, et cum aliis persuaserint, eruditorum sibi supercilium assumunt. Reuera garruli [8 1Kb] sunt uitandi uelut uenenosa animalia, qui uerbositate sua alios infatuant, et que nec sibi nec aliis prosunt imprudenter eructant; et, ut Hieronymus ait: »Quidam rumores turpissimos ferunt, et quod ab ipsorum egressum est labiis, audisse se dicunt.« Quidam aduersus alios sunt loquaces et garruli, pro se uero elingues et muti. uerbositas est speculum mentis, et garrula lingua littera cordis.

Audi quid dicat Euangelium: Bonus homo de bono thesauro cordis sui profert bona .  Salomon quoque ait: In multiloquio peccatum non deerit, et qui moderatur labia sua prudentissimus est . Qui custodit os suum, custodit animam suam; qui autem inconsideratus est, sentiet mala . Homo sapiens tacebit usque ad tempus, lasciuus autem et imprudens uel impudens non seruabit tempus. Item Dauid ait: uir linguosus non dirigetur in terra . Et Gregorius: uir linguosus imperitus est, prudens paucis utitur uerbis. Breuis sermo scientiam facit, loqui multum stultitia est. In principio audi, loquere nouissimus, finis plus habet honoris; melior nouissimus sermo quam primus.



CAPUT XXuII. Contra mendacium.

 Qui uult mendacii uitare perniciem, his se informet sententiis; legitur in Euangelio: Non falsum testimonium dices . Et Paulus ait: Deponentes mendacium, loquimini ueritatem unusquisque cum proximo suo .

Salomon etiam ait: Qui mentitur, testis est fraudulentus. Abominatio est Domino, labia mendacia: qui autem fideliter agunt, placent ei . Os quod mentitur occidit animam . Et Dauid ait: Perdes omnes qui loquuntur mendacium . Item Isidorus ait: Omne quod a ueritate discordat,  iniquitas est. O homo, quantum a summa ueritate discordas, dum figmentis mendaciorum operam prestas! quomodo putas te uenturum ad uerum, si es in uerbis dissentiens a uero, nescio qua conscientia ea lingua quis rogat Deum qua eructauit mendacium. Nullum est peccatum quo ita cauteriatur conscientia, ac mendacii nota. Cum omne peccatum mortale hominem alienet a uero, nullum malum magis quam mendacium, quod derogat ueritatis nature. Hoc est uitium quod falsa testimonia commentatus, fabricat adulationes, inuenit fraudes, consummat detractiones. Per hoc uitium corde et ore quis loquitur, et in semetipso diuersificatur. Negat ore quod tenet in corde. Per hoc uitium, cor contradicit cordi, os obuiat cordi.  Hoc uitium heresim parit; schismata facit, generat suspiciones, inauditos concinnat rumores, colorat probra, palliat denudanda, denudat uelanda. Hoc assistit periuriis, assidet actionibus inhonestis, contra omnes res lege naturali ad utilitatem proximorum tendit, cum ipsam etiam ueritatem oppugnat. Hoc tante malitie rubiginem in se continet, quod ea nulla ratione excusari possit. Non hanc soluit a reatu in 93 obstetricibus naturalis pietas ; non in Gabaonitis rationabilis timiditas , non in Petro error mentis , non in Anania prouidentia necessitatis .

Nullum est peccatum quod ita aspirat ad dolum, tendit ad fraudem, spectat ad deceptionem, anhelat  ad proditionem, sicut mendacii uitium, falsitatis flagitium. O filii hominum, usquequo graui corde, utquid diligitis uanitatem, et queritis mendacium ? nimis uultis sectari nostre nature uanitatem, qui et in uerbo commutatis ueritatem. Sed si modo in mendacio fuerit culpa, in ueritate in futuro non deerit pena; et qui nunc fuerit per mendacium falsus, in futuro erit in gehenna uerus. Scis quoniam imitaris per mendacium, patrem mendacii diabolum, qui in ueritate non stetit, sed per superbie uanitatem decidit. Huius filii sunt, qui recedunt a uero. Huius sunt complices qui indulgent falsis. O homo, si in tuo mendacio est falsitas, in culpa erit ueritas. O miserabilis mendacii effectus, qui propositione falsa consequenter  infert uerum supplicium. O quanta imprudentia, o quanta fatuitas, pro uerbo mendacii sustinere uerbera eterni supplicii! Quantum deuiat ab officio lingue, qui commaculatur mendacii sorde! Satis homo sue natiuitatis exprimit rotam, quando labitur per falsitatis offensam. O homo, si uis cauere uerba mendacii, linguam informa ad ueritatem, a uerborum scurrilitate auerte. Mendacium seruitium est, quod totam locutionis massam in sui amaritudinem conuertit. Est autem triplex mendacium: mendacium uanitatis, mendacium falsitatis, mendacium intentionis. De primo dicitur: uana locuti sunt unusquisque ad proximum suum, etc.   De secundo dicitur: Omnis homo mendax . De tertio: Perdes omnes qui loquuntur mendacium . Primum miserabile, secundum culpabile, tertium abominabile. Primum pene, secundum culpe, tertium malitie. Primum innatum, secundum excogitatum, tertium elaboratum.



CAPUT XXuIII. Contra detractionem.

He auctoritates remedium prestant contra detractiones; Hieronymus ait: »Cum factum aliquod a maledico fingitur, alterius fama uexatur.« Idem ait: Non iuste potes in aliis reprehendere, quod ipse facis; nec arguere simulationem potes, cum ipse reus tenearis. Item: Caue ne aut linguam aut aures habeas prurientes, id est ne ipse aut aliis  detrahas, aut alios audias detrahentes. »Nulli detrahas, nec in eo te sanctum putes, si ceteros laceres, si detractionibus tuis alios uulneres. Non est hoc emendare, sed uitio tuo satisfacere.« Item: Incongruum est latere corpore, et lingua per totum orbem uagari. uide ne dum reprehendis uitia, uitium detractionis incurras. Item: Querulum est seruorum genus, et quantumcunque tribulatur, illis minus est; non enim considerant quid, sed quantum detur, doloremque suum solis detractionibus consolantur. Idem: »Qui aliis crebro detrahit, quamplurimos offendit; turpe est lacerare absentes, et alienam uitam describere; minus disertus est, qui se excusat alieno errore.« Detractor scorpionis  gerit imaginem, quia sicut scorpio prefert uirginis uultum, et consequenter emittit aculeum, et a superiori uulnus infert acuatum [9 1Kb] ; sic detractor in facie hominum uerba fauorabilia proponit, et in occulto aculeum detractionis concludit, et quasi a superiori uulnerans, melioribus detrahit. O homo, quid de te cogitas, dum iaculum detractionis uibras? Prima sagitta in te reuertitur, et prius tibi quam aliis uulnus infertur. Male uelas tui facti enormitatem, qui eam palliare cupis per alienam detractionem. Dum detrahis hominibus, suspectum 94 reddis, omnibus te odiosum facis, et quos honestis sermonibus amicare deberes, ueneno detractionis eis inimicari studes. Dum alios deturpare niteris, te profundius inficis; et quod in alios commentaris  falsum, in te inuenis uerum. De detractoribus dicitur: Sepulcrum patens est guttur eorum, etc.  Sepulcrum dealbatum exterius, fetorem cadaueris tenet intus; sic detractor interiorem malitiam colorare uolens, in morsus detractionis exit. Sed per hoc potius sepulcrum aperitur, et interioris malitie fetor egreditur. Detractores canum gerunt imaginem; qui indiscrete latratibus intendunt et omnibus morsus inferunt. Hi sunt qui in scirpo inueniunt nodum, in immaculato maculam, in rotundo angulum, in splendido tenebrosum. Hec est pestis hypocritarum, morsus inuidorum; pestis illa nulli parcit, auget culpam, diminuit gratiam,  errat in proximum, peccat in Spiritum sanctum. Hac maligna peste intonantes Scribe et Pharisei dicebant: In Beelzebub principe demoniorum eiicit demonia . Et alii clamauerunt: Samaritanus es tu, et demonium habes . O homo, que commoditas in detractione? que utilitas in maledico dente? Dum proximo nocere credis, magis honori eius accedis; quia solet detrahi bonis, et in uirtutem deseuit tabes liuoris. Dedignatur enim lingua maledica in uitia exercere malitiam, et totam se armat ad proximi diminuendam iustitiam, et sic sue detractionis rubigine alterius famam expolit, suaque demorsione alterius gloriam purgat et extollit. Detractio inuidiam predicat animi malignitatem denudat; et quod interius est incognitum,  exterius uomit per detractionis uenenum [10 1Kb] . O homo, si arguis argue ad mensuram, reprehende ad cautelam, non ut proximus scandalizetur, sed ut corrigatur. Argue, non ut tuum facinus pallies, sed ut alterius uulnus sanes. Ad scurras pertinet detractio, qui adulantur ut emungant pecuniam; qui detrahunt ut diuites stimulent ad largitiones faciendas; qui per adulationes in auribus potentum citharizant; qui iuxta doni mensarum laudes ponderant, qui per detractiones acquirunt quod per uirtutes non possunt. Horum lingua que cibos uenatur, erit cibus ignis eterni; et que per detractionem attrahit munera, gehennali distrahetur pena.

 Detractio est inimica uirtutum matri, scilicet caritati; quam a se fugat, qui proximum detractione sugillat, quia Spiritus sanctus detractioni effugiet figmentum, mendacium abhorret reprehensionis, detractionis peccatum. Nec hic, neque in futuro locum remissionis uix inuenit, qui Spiritum sanctum offendit. O homo, qui cinis es et puluis, qua fronte, quo supercilio uerecundie perfusus charactere, in meliorem audes detractionis uenenum euomere, aut in minus malum, uel parum, iudici sententiam ferre? Si proximum iudicas iniuste, a maiori iudicaberis iuste: pro iudicio detractionis, eterne senties iudicium damnationis.



CAPUT XXIX. Exhortatio ad orationem.

 Hec est doctrina ad orationem: Omnia quecunque petieritis in oratione, credentes, accipietis . Orate pro inuicem ut saluemini; multum enim ualet deprecatio iusti assidua . Longe est Dominus ab impiis, et orationes iustorum exaudiet . Ante orationem prepara animam tuam, et noli esse quasi homo qui tentat Deum . Deprecationem lesi exaudiet Deus . Fili, in infirmitate tua noli despicere teipsum, sed ora Deum, et curabit te. Surge a lecto, auerte te a  delicto, et dirige manus, orationibus et lectionibus nocte ac die uaca, et cum somnus de oculis tuis ceciderit tunc sensus in oratione euigilet. Sicut militi 95 sine armis exire ad bellum non conuenit, ita Christiano cuilibet sine oratione procedere non expedit. Unde Hieronymus: »Egredientem de hospitio armet oratio.« Quanto grauiori tumultu carnalium cogitationum premimur, tanto orationi ardentius insistere debemus [11 1Kb] . Melius est cum silentio cordis orare, quam solis uerbis, sine intuitu mentis; psallendi enim utilitas, tristitiam cordis consolatur.

Tantus debet esse erga Deum orandi affectus, ut non desperet precibus consequi effectum. Inaniter oramus, si spei fiduciam non habemus. Qui a preceptis  Dei auertitur, quod in oratione postulat non merebitur. Cesarius dixit: Sic orationi et lectioni debemus incumbere, ut interdum etiam manibus aliquid possimus exercere. Sicut uenenata animalia fortiores herbe, uel et pigmenta pellunt, ita et cogitationes sordidas oratio munda pellit. Noli, o homo, orationem aliqua circumstantia deformare; eterna petas, non temporalia. Si terrena petas, oratio tua caret materia; si non ex caritate, caret forma: pete ergo pie, ut informetur oratio; perseueranter, ut radicata sit intentio; et ea que ad salutem eternam spectant, ut stabili adhereant fundamento. Noli enormia petere, ne in peccatum tibi uertatur oratio, ut oratio Iude. Noli petere ex  rancore animi, ut filii Zebedei, qui petierunt a Christo ut ignis descenderet de celo, qui Samaritanos uastaret . Hi enim non postulauerunt intuitu iustitie, sed amore uindicte. Si oras, exclude ab animo cogitationum tumultum, claude tue mentis ostium, intra cordis tui cubiculum. Cum oras ad Deum, serua suauitatem tui unguenti, ne musce morientes perdant suauitatem thymiamatis sancti ; id est caue ne in oratione tua se praue cogitationes immisceant, que meritum orationis perdant. Si hostiam orationis offers Deo, abige cum Abraham aues a sacrificio , ne hostiis insidientur easque inficiant; quia timendum est ne cogitationes immunde corrumpant suauitatem orationis proposite. Multi enim sunt, qui habent  in ore Deum, in mente diabolum; qui uoce Deum laudant, mente autem blasphemant, et cum lingua sit in hymnis, animus est in patinis; ac quod ore fatentur, animo diffitentur. Tales, quantum in ipsis est, Deum derident, diuinam maiestatem blasphemant, ac, cum lingue peccata remitti orant, ea in mente retinere non dubitant. Imo, quidam sunt qui os in orando polluunt, et animam inficiunt. De his Seneca ait: Nunc quanta est dementia hominum! Turpissima uota Deo insurrant,  si quis amouerit aurem, conticescent: quod homines scire nolunt, Deo narrant. »Sic cum hominibus uiue, tanquam Deus uideat, sic loquere cum Deo, tanquam homines audiant.« O homo, si uis exaudiri, digne digna pete, sic Deum postulabis, quod ad Deum pertinet dare. Est autem quedam oratio periculosa, qua petimus mala, qualis fuit oratio Iude proditoris, quia petiit proditionem Saluatoris. Alia questuosa, qua petuntur temporalia, qualis fuit petitio filiorum Zebedei, qua petierunt ut unus sederet a dextris, et alius a sinistris Dei in regno suo, quem credebant temporaliter regnaturum . Alia est infructuosa, qua quis obstinatus petit salutem eternam, de qua dicitur: Non omnis qui dicit mihi Domine, Domine, intrabit  in regnum celorum . Alia est fructuosa in qua de contingentibus nichil omittitur, de qua dicitur: Quodcunque petieritis Patrem in nomine meo, fiet uobis . Ubi potius intelligitur numen nominis, quam nomen numinis. Ille uere petit in nomine Iesu, qui salutari intentione petit, et ad salutem eternam. Hec sola oratio allegat apud iudicem, perorat apud celestem Principem. De hac in Canticis amoris dicitur: Que est ista que ascendit per desertum sicut uirgula fumi ex aromatibus myrrhe et thuris et uniuersi pulueris pigmentarii?  Hec enim uere ascendit, que penetrat paradisum et ascendit usque ad Dei thronum.

96 Hec eleganter dicitur uirgula, et directa, quia sicut uirga ex directo in altum dirigitur, sic  oratio fructuosa in terrena non curuatur, sed ad celestia inflexibiliter dirigitur. Eleganter autem comparatur fumo, quia sicut fumus ex igne nascens tendit in altum, sic oratio fructuosa ex camino caritatis orta, ascendit in altum. Eleganter etiam per desertum dicitur ascendere, quia animus per quem talis oratio effunditur, ab omni prauarum cogitationum strepitu separatur. Hec est ex aromatibus myrrhe et thuris. Thus affert odorem, myrrha amaritudinem. Per thus ergo significatur mentis deuotio; per myrrham, penitentie amaritudo. Ergo ex amaritudine penitentie de peccatis, et odore interne deuotionis, constare debet unguentum orationis. Quia quicunque orare fructuose desiderat,  necesse est ut de peccatis penitens, mentis deuotionem orando redoleat. Et uniuersi pulueris pigmentarii. Pigmentarius est Christus, qui diuersis pigmentis uirtutum suos illustrat, et quasi pigmentario nectare inebriat. Huius pigmentarii puluis uniuersus, est multiplex uirtus, de qua orationis unguentum conficere debemus.



CAPUT XXX. De compunctione, seu contritione.

His auctoritatibus potest aliquis informari ad compunctionem  et contritionem cordis; ait propheta: Scindite corda uestra et non uestimenta uestra . Et Ioannes: Penitentiam agite, appropinquauit enim regnum celorum  Et Psalmista: Sacrificium Deo spiritus contribulatus . Item sanctus Augustinus: »Qui non habet compunctionem, non habet mundam orationem.« Et sanctus Isidorus: »Prius lacrymis purganda sunt uitia que gessimus, et tunc mundata mentis acie, id quod querimus contemplemur.« Compunctio cordis, est humilitas mentis cum lacrymis, de recordatione peccati, et amore iudicis, et timore iudicii. Ille perfectior est compunctionis effectus, qui a se omnes carnalium desideriorum affectus repellit, et intentionem suam toto mentis studio in Dei contemplationem defigit.  Gemina quoque compunctione anima electi afficitur, id est dum operum suorum mala considerat, uel dum desiderio uite eterne suspirat. Quatuor sunt affectionum qualitates, quibus mens iusti compungitur salubriter. Prima est memoria preteritorum factorum; secunda, consideratio peregrinationis sue in hac uita; tertia, recordatio penarum suarum; quarta, desiderium superne patrie, quatenus ad eam citius ualeat peruenire. Lacryme enim penitentie apud Deum pro baptismate reputantur Dilige lacrymas, et tanto sis pronior ad lamenta, quanto pronior fuisti ad culpam. Magna peccata grandia lamenta requirunt: beatus autem est, qui habet compunctionem secundum Deum. Compunctio sanitas est anime, compunctio remissio est  peccatorum, compunctio secunda est tabula post naufragium, secunda medicina post peccati remedium. Compunctio est spirituale lauacrum interne regenerationis, sine quo adultis non ualet baptismus; sine quo, ad iudicium sumitur Christi corpus; sine quo infructuosa est confessio, sine quo inanis est satisfactio. Hec est aqua mentem purgans, intentionem fecundans, confessionem irrigans, animam satians. Hec est aqua que submergit Aegyptios, id est exstinguit motus primos. Hec est spirituale diluuium, quod omnem carnem interficit, id est omnem carnalem cogitationem exstinguit [12 1Kb] . Est autem triplex lauacrum, baptismi, penitentie et martyrii. Primum est ingredientium,  secundum 97 redeuntium, tertium peruenientium.

De primo dicitur: Lauamini, mundi estote . De secundo dicitur: Amplius laua me ab iniquitate mea  De tertio: Lauerunt stolas suas in sanguine Agni . Primum lauacrum est figuratum per aspersionem que fiebat in ueteri Testamento ex aquis uiuis; secundum per cineris aspersionem; tertium, per uitule rufe sanguinem . Quid enim aqua uiua, nisi baptismus? Quid aspersio cineris, nisi humilitas compunctionis,  per quam homo se cinerem ostendit, et sedet in cinere et cilicio? Quid etiam sanguis uitule rufe, nisi martyrium, rubricatum sanguine, quod efficaciam habuit ex Christi passione? Sic itaque triplex est baptismus: baptismus fluminis, qui fit in aqua; baptismus flaminis qui fit in penitentia, ex Spiritus sancti gratia; baptismus sanguinis, qui fit in martyrii lucta. Per primum uestitur homo stola prima; per secundum, difformatus renouatur; per tertium, preparatur secundus. In primo, deletur uetus homo; in secundo, renouatur interior homo; in tertio, moritur caro. Primum est omnium, secundum multorum, tertium paucorum. O felix lauacrum penitentie, quod toties ualet ad purgandum, quoties purgatione  indiget cor humanum. Hec est herba celestis fullonis, qua uestes suorum deturpatas a sordibus purgat. Hec est celeste nitrum quod de rore diuine gratie descendens, sole iustitie decoctum, abstergit maculas peccatorum. Hec est lixiuium, quo interioris hominis caput, id est mens, uitiorum uermibus scaturiens abluitur, quod ex cinere humilitatis, et aqua compunctionis conficitur. Hec est solum contra ruinas hominum solatium, que passionis Christi uicaria, contra peccata affert remedium, ne toties cogatur Christus mori, quoties homo labitur in abyssum peccati. Hec est circumcisio spiritualis, que fit per petram, Christum, per hanc amputatur preputium carnis, id est concupiscentia immunditie carnalis. Si ergo in abysso  peccati naufragaris, adhereas tabule contritionis, hec excludit naufragium, hec adducit ad portum. Intra conscientiam tuam, disquire eam; primo considera statum tue prudentie; si uisus te incuruauerit per concupiscentiam, si guttur per gulam, si auditus per eneruantem melodiam, uel spontaneam detractionis audientiam, et si lingua claudicauerit in uerbo, si olfactus errauerit in odoramento, si tactus errauerit in furto, si gressus deuiauerit in plano; si in his uel in aliquo istorum inueneris culpam, ablue per compunctionis notam; iuxta quantitatem sordium, metire quantitatem ablutionis; iuxta magnitudinem morborum, adhibe mensuram medicaminum; iuxta excessum culpe, pondera progressum uindicte. Penitentia autem  dicitur a puniendo, quia culpa deletur que conterendo punitur; Penitentie uero mater et origo est timor, qui penitentiam concipit, et contritionem parit. Unde Isaias: A timore tuo, Domine, concepimus, et peperimus spiritum salutis . Penitentia ergo est anteacta peccata deflere, et flenda non committere; nam qui sic alia plorat, ut alia iterum committat, adhuc penitentiam agere aut ignorat, aut dissimulat. Quid enim prodest alicui, si, uerbi gratia, peccata luxurie defleat, et adhuc auaritie estibus anhelat? ait Isidorus: Irrisor est et non penitens, qui adhuc agit quod penitet; nec uidetur Deum poscere subditus, sed subsannare superbus. Canis reuersus ad uomitum   est penitens ad peccatum rediens. Multi lacrymantur indesinenter, et peccare non desinunt. Quosdam accipere lacrymas ad penitentiam cerno, et affectum penitentie non habere conspicio, quia per iustitiam mentis, non recordatione peccati lacrymas fundunt, et statim reuiuiscente usu ea que fleuerunt iterando committunt.

Hic desinebat antiquissimum exemplar nostrum, cum uerbo: Explicit. In alio tamen exemplari subiungebantur omnia sequentia.



98 CAPUT XXXI. De confessione peccatorum.

Auctoritates: Confitemini alterutrum peccata uestra . Et alibi: Dixi: Confitebor aduersum me iniustitiam meam Domino . Iob etiam  ait: Loquar in amaritudine anime mee . In amaritudine enim anime sue loquitur, qui secundum contritionem cordis, ore peccatum confitetur. Apostolus quoque ait: Corde creditur ad iustitiam, ore autem confessio fit ad salutem . In ueteri Testamento preceptum est, ut homo a lepra curatus, ostenderet se sacerdoti . Per quod demonstratur, quod penitens curatus a spirituali lepra per contritionem, tenetur se ostendere sacerdoti per confessionem. Tu ergo, confitere peccata ut absoluaris, accusa ut excuseris. Si in presenti non es accusator tui, tres habebis accusatores in die iudicii: Deum accusatorem et iudicem, conscientiam accusantem et punientem, demonem accusantem et punitorem. Hec est differentia  inter iudicem soli et poli: qui apud iudicem soli se accusat, pro reo habetur, sed apud iudicem poli, qui peccatum suum confitetur, absoluitur. Apud iudicem soli, locum habet relatio criminis uel remotio. Reus enim qui a se crimen remouet, uel in alium refert, quodammodo excusatur, sed qui apud iudicem poli sibi crimen adscribit, nec in alium refert, nec causam peccati ascribit fortune uel fato, excusatur. Potest autem esse quadruplex confessio, scilicet, confessio exactionis, confessio desperationis, confessio penitudinis, et confessio laudis. Confessio exactionis est, que quodammodo ex exactione prouenit, ut, illa qua demones confessi sunt Filium Dei, dicentes: Iesu fili Dei uiui, ut quid uenisti ante tempus perdere nos?   Confessio desperationis est illa qua Iudas confessus est, dicens: Peccaui tradens sanguinem iustum , et Caïn: Maior est iniquitas mea quam ut ueniam merear . Confessio penitudinis est, que ex penitentia prouenit, de qua dicit Iacobus: Confitemini alterutrum peccata uestra . Confessio laudis est, qua confitemur Dei bonitatem, dicentes: Confitemini Domino quoniam bonus , qua et Christus confessus est, dicens: Confiteor tibi, Pater, Domine celi et terre . Duplex est autem peccati confessio, quedam generalis, quedam specialis. Generalis, que fit indies in sacrificio matutino et uespertino, id est in completorio, pro uenialibus et occultis;  specialis que fit pro mortalibus, et manifestis [13 1Kb] : ad quam tenentur clerici singulis Sabbatis, laici uero ter in anno tenentur specialiter confiteri; uidelicet in Natali Domini, in Paschate, et in Pentecoste. Quod figuratum est in ueteri lege, per hoc quod preceptum est filiis Israël, ut ter in anno offerrent se Domino in Ierusalem, et non uacui. Sic et nobis precipitur ut ter in anno nos Deo offeramus per confessionem in spirituali Ierusalem, id est in Ecclesia, et non uacui a bonis operibus. Sed hodie inualuit, ut uix laicus uel clericus semel confiteatur in anno, et dum confitetur, timendum est ne confiteatur, potius ut satisfaciat consuetudini, quam ex contritione animi. Quosdam arcet a confessione negligentia, quosdam uerecundia, quosdam  consuetudo praua, quosdam timor satisfactionis iniungende; quosdam propositum uiuendi in crimine. Hi sunt ranunculi, qui proiecti in os canis, reddunt canem mutum. A quibusdam asseritur, quod calamites est rana in calamis habitans, que si in os canis proiiciatur, canis mutus efficitur. Canis est peccator immundus, cui latratum, seu confessionis sonum auferunt predicte pestes, quasi ranunculi in os canis proiecti. Hi sunt allophyli qui obturarunt puteum Abrahe . Per puteum Abrahe significatur confessio, de qua fidelis haurit aquam salientem in uitam eternam: hanc obturant predicte pestes, ne homo de puteo confessionis, aquam hauriat salutis. Hec est cisterna  Bethlehem 99, quam obsident Philistei, de qua Dauid bibere cupit ; quia fidelis per Dauid figuratus, aquam confessionis et salutis cupit; sed cuneus Philistinorum, id est multitudo pestium predictarum eam obsidet, et impedit ne fidelis haurire possit. Debet autem confessio uniuersalis esse, non particularis, ut de peccatis cognitis in specie fiat confessio, de ignotis in genere; quia piarum mentium est ibi culpam reputare ubi culpa non est, et ibi cognoscere per confessionem, ubi manifesta non est, per agnitionem. Quia sicut uniuersalis est remissio, ita uniuersalis debet esse confessio; nam Spiritus sancti gratia nescit tarda rerum molimina; quem enim sanat, totum sanat.

Tria debent occurrere, ad hoc ut uera sit confessio:  scilicet cordis contritio, oris professio, operis satisfactio. Unde, si aliquod istorum defuerit, non est confessio, sed tantum oris hiatio: confessio enim perplexa propositio est et tria notat. Hec est uia trium dierum per quam debemus ire in solitudinem, id est tendere ad patriam celestem, ut Deo nostro sacrificemus.



CAPUT XXXII. De penitentia, seu satisfactione.

Facite fructus dignos penitentie . Et alibi dicitur: Penitentiam agite, appropinquauit enim regnum celorum . Et Iob: Ago penitentiam in fauilla et cinere . Exterior ergo  penitentia a Christo habuit exordium per predicationem, a Iob exemplum per satisfactionem, a Dauid per magisterium et instructionem, qui dicit: Tibi soli peccaui, etc. . Penitentie autem fructus sunt remedia, orationes, ieiunia, psalmodie, uigilie, oblationes, lectiones, eleemosyne, asperitas habitus. Contra morbum luxurie, orationes et ieiunia sunt medicine; orationes, ut Deus rore celestis gratie temperet ignem concupiscentie; ieiunia, ut castigent iumentum carnis nostre. Hoc genus demonii non eiicitur nisi in oratione et ieiunio. Psalmodie et lectiones ualent contra peccatum acedie, ut animus excitetur a torpore et discat repellere otia, sectari seria. Eleemosyna quoque remedium fit contra auaritiam: tenuitas uictus  contra crapulam; quia, ut testatur Gregorius: »Contraria contrariis curantur.« Septem ergo principalibus uitiis, septem principales uirtutes sunt opponende. Contra superbiam, humilitas; contra inuidiam, caritas; contra iram, patientie longanimitas; contra acediam, mentis hilaritas; contra auaritiam, largitas; contra crapulam, sobrietas; contra luxuriam, castitas. Sicut tripliciter peccamus, tripliciter penitere debemus. Quia peccamus cogitatione; contra hunc morbum adhibeamus remedium contritionis; quia ore, adhibeamus antidotum confessionis; quia opere, opponamus medicinam satisfactionis. Est autem duplex penitentia: quedam est momentanea, et transiens, alia  perseuerans et permanens. Prima ad peccati deletionem insufficiens est, secunda ad remissionem sufficiens. Prima est imperfecta, secunda perfecta. De prima dicit Isidorus: »Irrisor est et non penitens, qui agit quod penitet.« De perseuerante dicitur, quod penitentia usque ad mortem finiri non debet. Peccator enim per penitentiam tot debet offerre de se satisfactionis holocausta, quot de se diabolo obtulerat uitia; ut caro nostra que prius protulit spinas et tribulos uitiorum, exaretur per penitentiam ad incrementa uirtutum. Et sicut peccata nostra semper in memoria habenda sunt ad delendum, ita penitentia ad memorandum; ut penitentia memoriam pariat, memoria dolorem eliciat. In hoc igne purgatorio debet constitui in presenti, ne crucietur  peremptorie in flamma gehennali. Est triplex ignis, purgatorius, probatorius, peremptorius; purgatorius est, satisfactio, probatorius tentatio; peremptorius, 100 eterna damnatio. De primo dicitur: Purgabit nos in spiritu et igne . De secundo legitur: Igne nos examinasti . De tertio: Ite in ignem eternum . Est autem duplex ignis purgatorius, unus in uia scilicet penitentia, alius post uitam scilicet purgatoria pena.

Si purgamur in primo, liberamur in secundo et tertio; si non experimur primum, sentiemus secundum, imo  peremptorium. Primus  purgatorius, duplicem excludit ignem, scilicet secundum purgatorium et eternum peremptorium. Primus enim purgatorius, quasi umbra est et pictura secundi; quia, sicut umbra et pictura materialis ignis nullum infert dolorem sed ipse ignis materialis cruciatum uel ardorem infert; sic ignis penitentie nichil habet amaritudinis iuxta secundi purgatorii comparationem. Quia, ut dicit Augustinus, pena purgatorii multo grauior est qualibet temporali. O homo, patientia Dei te inuitat ad penitentiam, potentia ad timorem, benignitas ad amorem. Considera quanta est potentia ad puniendum, quanta patientia ad penitendum! uide, quam pius est, qui dat tibi spatium penitendi. Iam non uult mortem peccatoris, sed ut conuertatur et uiuat .  Et hoc totum ex eius dulcedine et dilectione procedit. Quia Pater castigat omnem filium quem recipit , uel diligit.



CAPUT XXXIII. De eleemosyna.

Frange esurienti panem tuum, et egenos, uagosque induc in domum tuam . Et alibi: Date eleemosynam, et omnia munda sunt uobis . Item: Omni petenti te tribue . Item: Beatus qui preuenit manum perituri. Item: Si uides fame pereuntem et non subuenis, occidisti.

O homo, eleemosyna est condimentum ieiunii, ornamentum orationis, uigiliarum decus, largitatis insigne, peccati remedium speciale. Ad hanc inuitat te Christus, exemplo pauperis omnia erogans, uerbo  opera misericordie predicans. Ab hac, nulla paupertate te excuses. Si pecuniam dare non potes, da frustum panis; si hoc non uales, saltem aque frigide potum. Si proximo non potes subuenire facto, subueni uerbo, uel pro eo intercedens, uel eum instruens. Est enim eleemosyna multiplex, a manu, largiendo pauperi; ab officio, ministrando eroganti; a lingua, proximum instruendo, uel pro eo intercedendo; ab animo, peccanti compatiendo, uel iniurias remittendo. Sunt autem quedam eleemosyne ordinate, quedam exordinate. Ordinate sunt, que suis circumstantiis formantur; exordinate, que priuantur iisdem. Circumstantie eleemosynarum he sunt: Quis, quid, quantum, cui, ubi, quando,  quare. Quis, si sit diues uel pauper, gratior est enim eleemosyna pauperis quam diuitis. Unde Dominus dicit in Euangelio , pauperculam mulierem que posuit duo minuta in gazophylacium plus misisse quam diuites qui miserant magnas summas. Per quis, etiam intelligitur, utrum iustus sit uel iniustus. Quia si iustus det eleemosynam, ad utrumque ualet; si uero iniustus det eleemosynam, ualet ei ad fugam pene, non ad meritum glorie. Per quid, insinuatur quod de proprio debeat fieri eleemosyna, non de alieno. Non enim de furto uel de rapina recte fit eleemosyna; quia, ut dicit auctoritas: »Facere eleemosynam de substantia pauperis, hoc est filium mactare in conspectu patris . Per quantum ostenditur quod non totum  uni, sed plura pluribus particulatim distribuenda sunt. Per cui innuitur quod potius pauperi quam diuiti largienda sit eleemosyna, potius cognato uel affini, quam extraneo; potius domesticis fidei quam dyscolis. Unde ad insinuandum quantum et cui, dictum est: Dispersit, dedit pauperibus , ubi scilicet in aperto ad aliorum instructionem, procul tamen omni humana laude remota. Unde ait Dominus: Sic luceant opera uestra coram hominibus, ut glorificent Patrem uestrum qui in celis est . 101 Quando: tempore necessitatis. Quare: intuitu Dei, non terreni emolumenti, uel fauoris humani. Eleemosyna est ros celestis, exstinguens peccati caminum; que sola allegat apud Deum, que sola allegabit pro te apud districtum  iudicem. Pro quo enim laudabuntur a Christo beati in iudicio? quod silentium tenuerunt? non. Quia continentes fuerunt? minime. Quia uigiliis intenderunt? nequaquam, sed quia eleemosynis operam tribuerunt.

Eleemosyna gerit similitudinem olei, ieiunium luminis. Sicut enim lumen subtracto oleo exstinguitur, sic ieiunium sine eleemosyna meriti uirtute priuatur. Illi speciali et naturali precepto quo dicitur, quod uis ut tibi faciant homines, et tu fac illis , obuiat, qui eleemosynam indigenti negat.

Est autem triplex eleemosyna, frigida, tepida, calida. Frigida est, que non fit instinctu naturalis pietatis uel feruore caritatis, sed tantum humani  fauoris; tepida est, que fit instinctu naturalis pietatis, ut illa que fit infidelibus, motu naturalis affectionis; calida uero, que fit estu caritatis. Prima meretur penam, secunda uitat eam, tertia consequitur gloriam. Eleemosyna non solum de superfluis, sed et de necessariis fieri debet. Unde dictum est: Qui habet duas tunicas, det non habenti . Ideo tunicam nominat, non pallium, quia tunica est magis necessaria; ad insinuandum quod non tantum superflua, uerum etiam necessaria dare tenemur. Quod in beato confessore Martino claruit, qui asperitate temporis partem chlamidis qua sola indutus erat, pauperi erogauit. Sunt quidam qui ea que uix porcis exponenda  erant erogant pauperibus, quibus sua peccata redimi putant; et hoc est quasi in Deum blasphemia, indignis honorare diuos, et que proculcanda sunt a porcis offerre celestibus margaritis.



CAPUT XXXIu. De ieiunio.

Monet propheta  penitentes in ieiunio, et fletu, et planctu esse. Et Dominus ait: Cum ieiunatis, nolite fieri sicut hypocrite tristes . Gregorius quoque ait, quod peccator debet etiam indulgere ieiuniis, ut Deus aliquando conuertat cor eius ad penitentiam. Ieiunium carnem macerat, animam eleuat, concupiscentie fomitem refrenat, excitat rationem. Ieiunio meruit Moyses Dei colloquium, Daniel interpretationem somniorum,  Elias subsidium, Niniuite remissionem peccatorum. Exemplum ieiunandi nobis Christus dedit, qui in deserto quadraginta diebus et quadraginta noctibus ieiunauit . Non tamen prodest ieiunium corporis, absque ieiunio mentis; aliter fallax est et deceptorium. Quid enim ualet, si os ieiunet a cibo, dum lingua resoluitur mendacio? dum oculus epulatur in uanis? auris deliciatur in fabulis, nares otiantur in odoramentis? tactus discurrit in planis, manus in rapina, pes extra ordinariam uiam? Ieiunent ceteri sensus cum gustu, ut qui fuerunt comites delectationum, socii sint passionum.

Est autem multiplex ieiunium, ieiunium consuetudinis, quod non fit ex caritate, sed ex sola  consuetudine, ne homo uideatur contra publicum nauigare. Istud ad hoc solum proficit, ut uitet prauum exemplum, ne prebeat scandalum. Est ieiunium auaritie et cupiditatis, ubi sic euacuatur stomachus, quod impleatur loculus et istud est perniciosum. Est ieiunium infirmitatis, ut consequatur sanitas; et istud indifferens est, quia nec bonum nec malum. Est etiam ieiunium crapule et gulositatis, ut affectuosius sumatur cibus: et istud est pessimum. Est ieiunium laudis et apparentie, quo utuntur hypocrite ut inde laudem humanam consequantur: et istud est malum.

102 Est ieiunium indigentie et necessitatis, quo ieiunant pauperes: et istud est indifferens. Est ieiunium coactionis, quo multi utuntur claustrales;  et istud est insufficiens. Ceteris ergo omissis ieiuniis, ad istud est aspirandum, quod est caritatis: quo castigatur corpus, imperat spiritus, et sic homo uiuit ut angelus. Per ieiunium enim fit homo spiritus, per mediocre edulium, homo; per superfluum, pecus.

Multe sunt autem ieiunii circumstantie, que informant ipsum ieiunium, scilicet: A quo, ubi, quando, et quare. A quo, ut a cibis deliciosis abstineat, quid enim prodest ieiunare a cibo, si quod amisit in tempore, recuperet delectatione uel quantitate? Tempore enim prandii debet ieiunans mediocri cibo uti, ut in parte subueniat proximo, et sic affligat se ipsum, ut reficiat proximum. Considerandum  est etiam, ubi, seruanda etenim est patrie consuetudo; ut,

Si fueris Rome, Romano uiuito more.
Unde Augustinus ait: »Cum Rome sum, in Sabbato non ieiuno, cum Mediolani, ieiuno.« Quando, ut in diebus constitutis fiat ieiunium. Sunt enim quidam dies in quibus non est ieiunandum, ut in diebus Dominicis, et quibusdam magnis festiuitatibus, propter scandalum. Quare, ut intuitu Dei ex caritate fiat. Quot sunt a carnalibus abstinentie, tot sunt species ieiuniorum diuerse. Est ieiunium in continentia, in abstinentia, in humilitate, in mansuetudine, in exsultatione. De ieiunio dicit Augustinus; »Laudent te ieiunia, non uiscera eructantia.«

 Ieiunium ad medicinam corporis et anime ualet. Conseruat enim corpus a morbo, animam a peccato. In hac medicina, celestis philosophia cum naturali concordat. Hec enim medicina et stomachum purgat a uitio crapule, et animam ab indignatione. Si Adam in paradiso ieiunasset ab esu uetito, non esset damnatus exsilio . Si ieiunasset Esau a lenticula, non perdidisset primogenita . Si Ne ieiunasset a uino, non denudasset femora uel pudenda . Ergo, per ieiunium purgatur corpus ut recipiat eucaristiam sacramentaliter; spiritus, ut recipiat spiritualiter. Hoc debet esse preambulum ad eucaristie sumptionem. Contemnat ergo homo in presenti escam materialem, ne in futuro sentiat ignem  gehennalem. Adsint tria ista que informant ieiunium, bona intentio, eleemosynarum largitio, caritatis inflammatio. Si caro optat delectamenta ciborum, consideret homo, quia non refert unde fiat materia stercorum. Si uelit caro preuenire horam prandii, confugiat ad asylum exercitii, ne otium gula excitet, appetitum augeat. O homo, si consideres Patres antiquos, qui bis tantum aut semel in septimana utebantur tenui esca, nulla uel modica tua tibi uiderentur ieiunia. Sed, si te non mouent antiquorum exempla, saltem moueat beati Nicolai infantia, qui quarta uel sexta feria semel tantum sugebat ubera.

Pudeat non ieiunasse adultum, dum uiderit ieiunasse  paruulum. In nostri confusionem cedit exemplum paruuli, dum nos corrigunt infantes et pueri.



CAPUT XXXu. Informatio ad uigiliam.

Beatus ille seruus, quem cum uenerit Dominus inuenerit uigilantem . Item: Si sciret paterfamilias, qua hora fur ueniret, uigilaret utique, etc.  Item: uigilate ergo, quia nescitis qua hora Dominus uester uenturus sit . Item: uigilate et orate, ut non intretis in tentationem . Et Salomon: Qui mane uigilant, inuenient me . Ad uigilias exemplariter nos inuitat Christus, in oratione pernoctans, ad nostri inuigilans instructionem. Materiales  celebrande sunt uigilie ad corporis exercitium, ad torporem excludendum, ad uitandum nocturnales illusiones, ad cauendum lubricas carnis passiones; ut detur locus orationi, 103 denegetur hosti. Debet enim unusquisque fidelis tanquam uir fortissimus ambire lectum Salomonis , et tenere gladium super femur suum, propter timores nocturnos. Quod non solum uigiliis materialibus, uerum etiam spiritualibus debet unusquisque fidelis prouidere Ecclesie Dei, que est lectus Salomonis, id est Christi, in quo requiescit ipse, quia delicie sunt ei, esse cum filiis hominum . Debet quoque tenere gladium super femur suum, id est uti gladio discretionis, ad refrenandum motus carnis et insultus  diaboli, qui maxime in tenebris huius mundi cauendi sunt, et timendi. Magis autem indulgendum est spiritualibus uigiliis quam materialibus, ut mens uniuscuiusque uigilet super gregem suum, id est motus animi, ne lupus insidians, id est diabolus, cogat aliquem motum a recto deuiare. uigilare debemus ne fur, id est diabolus, claustrum nostri pectoris intret per luxuriam, thalamum mentis per desidiam, et furetur uestimentum anime, id est ornamenta uirtutum. Fur iste inuisibilis aliquando est latro, quando seuit per tyrannidem principum: aliquando ut fur nos infestat per hereticum; nunc ut auis, cum effertur per superbiam; nunc ut aspis, cum fallit per luxuriam; nunc ut leo, cum furit per apertam seuitiam; nunc ut draco, cum per tentationem  occultam. Quatuor sunt partes noctis peccati; prima dicitur, intempestum, quando quis delectatur in praua cogitatione. Secunda, conticinium, quando homines, scilicet rationales motus, iacent sub seducta uoluntate. Tertia, galli cantus, cum uoluntas sonat in opere. Quarta, antelucanum, cum opus est in manifestatione. Non immerito enim nocturne institute sunt uigilie, quibus significatur, ad nocturnos hymnos surgendum media nocte, ut nec illa uacet a laude diuina, et materialis uigilia excitet spiritualem. Pudeat hominem solis ortum suas preuenire uigilias, et gallum in nocte suis indulgere cantibus, dum ipse uacat a diuinis laudibus. O homo, caue a uirga uigilante, ne te inueniat dormientem; caue a fure ne suffocet torpentem.  uirga uigilans, seu uirga uigiliarum est uirga qua intromissa in domum, fur tentat utrum paterfamilias dormiat, aut familia torpeat. Si enim paterfamilias dormit, omnia que inuenit depredatur; si uigilat, aufugit. Spiritualiter, uirga uigiliarum est Christus, de qua dicit Ieremias: uirgam uigiliarum ego uideo . Hec est que sua discretione tentat utrum paterfamilias in domo sua dormiat, id est homo in propria continentia torpeat. Si dormientem inuenerit, damnat; si uigilantem reperit, in eo non inuenit unde ei noceat. Similiter diabolus qui fur est spiritualis, si hominem uigilantem inuenit, fugit; si dormientem, omnia diripit. Quia Isboseth in meridie dormiuit, a latronibus  est interemptus ; Samson soporatus, est ab hostibus captus ; Sisara dormiens, est a muliere interemptus ; Gedeon hostes somnolentos interemit . Christus imminente passione, discipulos dormientes increpauit.



CAPUT XXXuI. Exhortatio ad doctrinam.

Sic disce, quasi semper uicturus; sic uiue, quasi cras moriturus. Item Apostolus: Libros lege. Et affer tecum libros . Item Seneca: »uita sine litteris mors est, et uiui hominis sepultura.« Item Hieronymus: »Iam caput meum canis aspergebatur, nec uidebat finem studium discendi.« Et alibi: »Malo ab aliis cum uerecundia discere, quam  mea impudenter ingerere. Lectio, sensum acuit, intellectum multiplicat, animositatem discendi parat, facundiam ministrat, teporem mentis calefacit, torporem expellit, tela libidinis exstinguit, gemitum cordis excitat, 104 lacrymas elicit, Deo nos propinquos facit. Amorigraphus ait:

Otia si tollas, periere Cupidinis arcus 
Si legis, effugit otium, diabolus te inuenit occupatum. Intra in cellam uinariam , in qua ordinata est caritas; id est Scripturas lege, sententias disquire. In hac enim cella homo sic inebriatur, quod sobrius redditur; et cum multa legeris, unum specialiter tibi deputa, unum medullitus rumina, quod magis tuo sedeat animo, quod  magis placet mentis palato.

Si ad aliquam lectionem accedis, non eam in momento relinquas, sed ei fideliter adhereas, nec quasi fastidiens ad aliam transeas; quia, ut ait Seneca: »Planta que sepe transfertur, non conualescit; et medicamentum sepe mutatum, ad uulneris cicatricem non peruenit.« Et si contigerit aliquando te transferri a libris theologie ad libros terrestris philosophie, transeundo aspicias, utrum illi forte inuenias quid, quod mores instruat, quod fidei catholice competat, ut his quibus spoliantur Aegyptii, ditentur Hebrei: et mutuetur aurum ab Aegyptiis, ad edificium tabernaculi et ligna ad edificium templi. Largiatur opes Hiran rex Tyri,  et de puteis Amorrheorum bibant filii Isrel. Et de proprio Golie gladio eiusdem retundatur hostilitas. Sic tamen transire debemus in aliena castra, ut simus exploratores et peregrini, non incole. O homo, ad hoc lege ut intelligas, ad hoc intende ut legas; quia ut dicit moralis philosophus: »Legere et non intelligere, negligere est.« Considera uerba Papiliani philosophi qui ait: »Si nunc alterum pedem tenerem in sepulcro, adhuc aliquid addiscere uellem.« Nec dedignetur maior a minore discere, quia aliquando reuelatur minori, quod non maiori. Et Apostolus ait: Si minori reuelatum est, maior taceat . Moyses peritus in omni scientia Aegyptiorum, non aspernatus est a Iethro gentili consilium accipere. Et Salomon,  cui datus est thesaurus scientie, non dedignatus est a regina austri sapientiam audire. Descendit enim aqua per canales lapideos, in areolas aromatum. Plato gentilis, multas passus tempestates, descendit in Aegyptum ut Genesim legeret; et Christianus dedignatur quod presens est, quod appositum et parabile, quod ipsum instrueret. Clerici namque nostri temporis, potius sequuntur scholas Antichristi, quam Christi, potius dediti gule quam glosse; potius colligunt libras quam legant libros: libentius intuentur Martham quam Marcum; malunt legere in Salomone, quam in Salomone  Iam omnis scientia uilet, omnis lectio torpet, non est qui legat libros. Non est usque ad unum: omnes declinauerunt, simul inutiles facti sunt . Iam  deserta est schola Christi, que in duobus uersatur, in uita et doctrina; sed uera uita contemnitur, doctrina sepelitur. Olim, et si bona uita non amabatur, doctrina tamen amplectebatur; sed iam summa est exorbitatio, summa obstinatio, summa alienatio, cum non solum mores boni postponuntur, sed etiam decor eorum, id est doctrina, contemnitur.

Et si forte quis discit, finem non refert ad Deum, sed ad terrenum emolumentum, uel fauorem humanum; qui in lectione non querit Christum, sed nummum; terram, non celum. Isti tales deflorant uirgines, id est corrumpunt scientias uirginales, quoniam eas pro lucro prostituunt, et quantum in ipsis est, eas inficiunt, et quod peius est et  omni monstro monstruosius! auditores theologie aures uendunt ut audiant, doctores eas emunt, ut scientiam suam iactanter exponant. Iam theologia uenalis prostituitur, et in questu pro meretrice sedet. Olim in summo honore habebantur magistri, sed modo, iure reputantur insipientes et fatui. Modo non queritur quid sit in mentis armario, sed quid sit in erario. Qui sunt qui honorantur? diuites. Qui sunt qui despiciuntur? doctores. Qui sunt qui assistunt palatiis regum? pecuniosi. Qui sunt qui excluduntur ab aula? litterati. Iam honoratur familia Cresi, contemnitur familia Christi. Quam gloriosum est legere, quam fructuosum Scripturis insudare, perscrutari mentem Dei, inuestigare instructionem sui! Debet autem quisque in triplici  libro legere; in 105 libro creaturarum, ut inueniat Deum; in libro conscientie, ut cognoscat seipsum; in libro Scripture, ut diligat proximum.



CAPUT XXXuII. De hospitalitate.

Paulus ait: Hospitalitatem nolite obliuisci . Similiter et Petrus: Hospitales inuicem sine murmuratione . Et Isaias: Egenos uagosque induc in domum tuam . Hinc ueritas ait: Hospes eram, et suscepistis me . O homo, Christus in membris suis clamat ad ostium, petit hospitium. Suscipe peregrinum in terra, ut te recipiat exsultantem in patria. Abraham  quia angelos suscepit sub specie hospitum, meruit donari filio . Loth quia angelos quasi hospites suscepit, meruit liberari a Sodomorum incendio . uidua que hospitii beneficio Eliam honorabat, meruit suscitationem filii . Euntes in Emmaus discipuli per Christi doctrinam illuminati sunt, sed per hospitalitatis obsequium, plenius et perfectius ab ipso illuminare meruerunt . O homo, si scias te aduenam et peregrinum in hoc seculo, si recognoscis peregrinationis tue statum, non negabis peregrino hospitium. Nam, si pauperem Christi excludis a tecto, ipsum Christum excludis a pectoris tui hospitio. Audi quid ipse dicat: Quod uni ex minimis meis fecistis, mihi fecistis . Debet  autem ipsa hospitalitas esse leta, munifica, humilitatem exhibens, largitatem amplectens. Magno enim pars hospitalitatis honeste, est uultus serenitas. Unde dictum est:

   Super omnia, uultus
Accessere boni.

Munificentia quoque hospitalitatis est portio, ut non suscipiamus postulantem uicti fastidio, sed etiam preueniamus precellenti officio. Exemplo enim illorum euntium in Emmaus non solum hospites inuitandi sunt, sed trahendi. Exhibenda est quoque hospitibus humilitas, ut gratia humilitatis, que etiam totam consummat hospitalitatem, gratius sit obsequium quod impendit. Recipiamus igitur in peregrino, illum qui pro nobis in terra peregrinatus  est de celo; qui pro nobis egressus de patria, mendicus exstitit in uia. O felix hospitium, quod exhibetur Christo in paupere! O felix lectus, in quo requiescit Christus in corpore! Felix mensa, ad quam sedet homo, Deus in homine! O homo, apud gentiles iura hospitalitatis seruantur, apud fideles franguntur. Bruta animantia in aduentu similium gaudent, et eis quodammodo ius familiaritatis exhibent; homines uero humanitatis officium inhibent. Erubesce Sidon, ait mare , erubescat mare a fluminibus adiuuari. Erubescat rationale ab irrationali instrui. Erubescat sol a camino et facibus calefieri.

Sicut autem fidelis tenetur Christo in membris suis exhibere caritatis officium, sic tenetur ipsi  Christo capiti, in mente sua spirituali ministrare obsequio. Ad domum mentis sue unusquisque Christum inuitare debet internis cordis clamoribus, et ei in domo mentis, honestis et mundis cogitationibus mensam parare, uinumque caritatis offerre. Tertium quoque debet quisque fidelis Christo parare hospitium, scilicet, ut recipiat celeste uiaticum, spiritualem eucaristiam, carnem Dominicam. Ad aduentum tanti hospitis, purget domum proprii corporis; emundet eam a sterquilinio luxurie, a puluere uane glorie, a luto gule; ut ipse adueniens, placide dignetur ibi quiescere, sicut idem ait: Ego et Pater ueniemus, et mansionem apud eum faciemus ; ne immunditia  hospitii, oculos offendat tanti hospitis.



106 CAPUT XXXuIII. Quod Prelatorum tantum debeat esse predicatio.

Dictum est quid sit predicatio, qualis debeat esse et de quibus fieri debeat; nunc restat ostendere, quorum debeat esse predicatio. Prelatorum debet esse predicatio, et ab eis est proponenda. Ad hos enim duo pertinent, doctrina et uita: doctrina, ut alios instruant; uita, ut aliis bene uiuendi exemplum prebeant. Ad quod significandum, preceptum est, ut os turturis in sacrificio reflectatur ad axillas . Per turturem, predicatoris simplicitas figuratur; per reflexum ad axillas, intelligitur quod predicator debet habere in opere, quod proponit in uoce.

 Idem quoque figuratur per recuruationem uirge pastoralis, ut quod predicat aliis, in se reflectat, ratione bone operationis. Ad insinuandum hec duo, scilicet prudentiam et bonam uitam, de dispensatore dicitur: Quis putas est fidelis seruus et prudens? etc. . Fidelis enim debet esse predicator, in uerbo et in facto; fidelis in uerbo, ne ueris falsa misceat; fidelis in uerbo, ne intuitu fauoris humani uerbum proponat; fidelis in uerbo, ne pro terreno emolumento predicationem uendat; fidelis in uerbo, ne uerbis suis contradicat operibus. Unde de falsis predicatoribus dicitur: Caupones nostri miscent aquam uino. Aquam enim uino miscent, qui falsa cum ueris predicant, ut heretici faciunt; item qui uerbum pro fauore humano  uendunt, ut hypocrite; qui per predicationem terrena emungunt, ut mercenarii; qui uerbo opere contradicunt, ut falsi Christiani.

Fidelis etiam debet esse in facto, ut quod facit, recta intentione faciat, et ipsius facti finem constituat Deum. Prudens itaque debet esse in uerbo et facto. In uerbo, ut sciat que sint predicanda, et que non. In facto, ut sciat, quibus et quando sint predicanda; scilicet, maiora maioribus, minora minoribus. Quibus, ne indignis uelut canibus, sanctum Dei proponatur, nec margarite pedibus porcorum conculcande tradantur . Quando, ut cum tempus exegerit, uerbum proponat, cum temporis opportunitas defuerit, taceat; quia ut ait  Salomon: Est tempus loquendi, et tempus tacendi .

Ad predicatores pertinet scientia, ut sint exercitati in utroque Testamento, et sententiarum examine discreti, in sermonibus facundi, in omnibus actibus suis circumspecti, contemptores mundi, in officio suo assidui. De prelato enim dicit Malachias: Labia sacerdotum custodiunt scientiam, et legem requirunt ex ore eius, quia angelus Domini exercituum est . Et iehsu filius Sirach, ait: Si habes scientiam, responde proximo tuo; si non, manus tua sit super os tuum; ne capiaris uerbo indisciplinato . ualde enim timendum est illud euangelicum: Si cecus cecum ducat, ambo in foueam cadunt . Et istud Apostoli: ignorans ignorabitur  . Et quid dicturus est Dominus fatuis uirginibus? Amen dico uobis, nescio uos . Et illud: »maledictus elementarius senex.« Item: Maledictus peccator centum annorum erit . Est autem quedam ignorantia affectata, quando aliquis potest scire et non uult, hec est crassa et supina, et uincibilis, et ideo inexcusabilis. De hac dicitur: Noluit intelligere ut bene ageret . Item: Homo cum in honore esset, non intellexit, comparatus est iumentis insipientibus, et similis factus est illis . Hec ignorantia pertinet ad prelatos, qui ex contemptu labuntur in ignorantiam; ex superbia remanent in insipientia: sine ratione presbyteri et prophete; preceptores impossibilium, indices occultorum.

 O uilis ignorantia, abominabilis insipientia, que prelato imponit silentium, canem nostrum, id est pastorem, reddit mutum, hec est calamites, que in os canis proiecta, aufert latratum. Prelati nostri temporis prius sedent 107 in cathedra, quam erudiantur sub ferula; prius suscipiunt honorem magisterii, quam sustineant onus discipuli. Isti uolunt preesse, non prodesse, pretium honoris, non pondus oneris. Prelato tali potest dici: Medice, cura te ipsum ; orator pro te ipso allega; tu qui es uicarius Christi, imitare ipsius opus, qui cepit facere et docere . Qui enim docens non facit, Christo contradicit; subditis suis onera importabilia imponit, digito autem non uult ea mouere. Quidam talentum diuine sapientie sibi commissum  abscondunt in sudario; scilicet, qui ex negligentia predicare nolunt: quidam abscondunt in sterquilinio, scilicet qui operibus contradicunt uerbis suis; alii in luto, qui ex inuidia uerbum abscondunt.



CAPUT XXXIX. Quibus proponenda sit predicatio

Dicto, quorum debeat esse predicatio, et quales esse oporteant predicatores, restat ostendere, quibus proponenda sit predicatio. Fidelibus uidelicet, qui quodam mentis appetitu uerbum Dei audire desiderant; de quibus Dominus dicit: Leuate oculos uestros, et uidete quia regiones iam albescunt ad messem . Regiones albe ad messem, dicuntur  mentes hominum, parate ad suscipiendum uerbum Dei. Hec est terra bona, que semen recipit et fructus facit. Indignis uero et obstinatis subtrahenda est predicatio, quia qui uerbum Dei respuunt, se indignos faciunt. Unde et apostoli dixerunt Iudeis predicationem illorum respuentibus: Quia repulistis uerbum Dei, et indignos uos iudicatis uite eterne, ecce conuertimur ad gentes . Minuit enim maiestatem secretorum, qui indignis secreta diuulgat; et uasa Domini Babylonis non sunt exponenda. Minoribus autem decet in parabolis loqui, maioribus reuelare mysteria regni Dei. Paruuli liquido cibo sunt nutriendi, adulti solido corroborandi; ne paruulus enecetur per solidum, et aduitus abominetur liquidum, ut sic singula queque  locum teneant sortita decenter. Pertinet ad predicatorem gerere statum materialis physici, uel medici. Sicut enim materialis medicus pro diuersitate morborum, uariat genera remediorum; sic predicator debet adhibere remedia admonitionum. Ut, si luxuriosis predicat, contra luxuriam auctoritates afferat, rationes inducat; ostendat illam abominabilem apud Deum et apud homines; quomodo feteat infamia, feteat in carne propria, feteat apud proximum, feteat apud Deum. Nunc ferro secet per comminationem, nunc foueat per consolationem. Simili modo contra alia uitia disputet, secundum quod auditores uiderit uariis uitiis irretitos. Si pauperibus predicat, de paupertate disserat, commendans paupertatem; exemplum sumens  a capite nostro Iesu Christo. Qui cum diues esset in celis, pauper factus pro nobis est in terris, ut sua paupertate nos diuites faceret. In exemplum etiam ueniant antiqui Patres, qui nudi Christum nudum secuti sunt. Ostendat quomodo beati pauperes spiritu , non diuites censu. Si diuitibus predicant, inuitet eos ad eleemosynam, ad contemptum diuitiarum, ad amorem celestium talentorum; ut si diuitie affluant, cor non apponant; si eas habeant, non tamen ambiant; habere enim est in substantia, ambire est in culpa.

Si militibus predicat, moueat eos ut propriis contenti sint stipendiis, non imminentes alienis; nil uiolenter exigant, neminem concutiant, sint defensores patrie, tutores orphanorum et uiduarum;  sic exterius gerant arma mundi, ut interius armentur lorica fidei.

Si oratoribus, moneat eos, ne iniustam causam foueant pro munere, 108 uel iustam infirment ex odii rancore, ne linguam suam uendant, ne sapientiam prostituant, nec sectentur falsa, ne uenerentur mendacia.

Si doctoribus predicat, moneat eos ut intuitu Dei doceant, Deum tantum finem sui laboris constituant; non uenentur auram fauorabilem, uel terrenam mercedem; demonstrent in facto, quod proponunt in dicto.

Si ad prelatos sermonem dirigit, hortetur eos de regimine subditorum, ut eos spe celestium erigat, comminatione corrigat, blandimento dirigat.

 Si predicat principibus terrarum, moneat eos ut sectentur prudentiam, abominentur auaritiam, ut non recedant a tramite iustitie, ut rigorem temperent mansuetudine.

Si loquitur uiris claustralibus, et religiosis, afferat ad eorum instructionem, exempla antiquorum Patrum, qui uitam presentem duxerunt in nimia corporis castigatione: ostendat quod parum sit incipere, nisi inceptum concludatur bono fine, quia nemo mittens manum ad aratrum, et respiciens retro aptus est regno Dei . Et uxor Loth retro respiciens, mutata est in statuam salis .

Si coniugatis proponat sermonem, commendetur status coniugii, fides tori, uirtus sacramenti. Ostendat  quomodo coniugium in paradiso habuerit initium, quomodo antiqui Patres in coniugali statu meruerunt uitam eternam adipisci.

Si uiduis, demonstrentur onera coniugii in cura filiorum, in acquisitione necessariorum, in dispensatione rerum familiarium; quam gloriosum sit probatos carnis luxus uitare, et libere Deo seruire.

Si uirginibus, commendentur a munditia corporis, a puritate mentis, per quam homo sit supra hominem, superans carnem, et angelorum gerens similitudinem.



CAPUT XL. Ad milites.

Militibus ait Ioannes Baptista: Neminem concutiatis,  nemini iniuriam faciatis: estote contenti stipendiis uestris . Habeant exemplum uite sue milites, beatum martyrem Sebastianum militem, qui sub Diocletiano imperatore ita temporalem exercuit militiam, quod spiritualem non deseruerit agoniam: reddens quod Cesaris erat Cesari, et que Dei, Deo. Beatum quoque uictorem, beatum Hypolitum, et multos alios, qui per materialem militiam strenue ministratam, ad eternam summi regis militiam, feliciter sublimari meruerunt. Thebea etiam cohors, sic exterius utebatur militie cingulo, quod interius deuote militabat Deo. Militia enim exterior figura est interioris militie, et sine interiori, exterior est inanis et uacua. Sicut autem sunt due hominis partes, corporalis et  spiritualis, ita sunt duo gladii pertinentes ad propulsandos diuersos insultus hominum; materialis, quo repelluntur iniurie; et spiritualis, quo repelluntur molestie mentis. Unde dictum est: Ecce gladii duo hic . Accingatur ergo miles exterius ad reformandam uiolentam pacem temporis; interius quoque gladio uerbi Dei, ad restaurandam pacem proprii pectoris. Ad hoc specialiter instituti sunt milites, ut patriam suam defendant, et ut repellant ab Ecclesia uiolentorum iniurias, sed iam milites facti sunt predarii duces aliorum, facti sunt abigeri; nec iam exercent militiam, sed rapinam, et sub specie militis, assumunt crudelitatem predonis: nec tam militant in hostes; quam grassantur in pauperes; et quos debent tueri clypeo militaris  muniminis, persequuntur gladio feritatis. Iam suum prostituunt militiam, militant ut lucrentur; 109 arma capiunt ut predentur. Iam non sunt milites, sed fures et raptores; non defensores, sed inuasores. In uiscera matris Ecclesie acuunt gladios, et uim quam debent in hostes expendere, expendunt in suos; hostes autem suos  desistunt inuadere, et in Christi famulos imbelles, cogunt gladios deseuire. Honeste militie et temporalia donatiua debentur, et eterne remunerationis stipendia non negantur. Et cum quidam pro officio teneantur militiam exercere corporalem, omnes tenentur ex precepto, militiam suscipere spiritualem. Miles  materialis habitat in castris, uacat ab amplexibus uxoris, tenuibus contentus est cibis, intentus uigiliis, uestitus armis, resistens hostibus, prouidens suis commilitonibus. Talis debet esse quilibet homo in spiritu, qualis est materialis miles in actu. De milite Christi dicitur: Militia est uita hominis super terram . Et alibi: Non habemus hic certam mansionem . Item Apostolus ait quod hic sumus hospites et aduene, tamen in futuro, ciues sanctorum et domestici Dei . Christianus ergo in peregrinatione huius uite, debet uiuere uelut in castris, ut non putet se hic habere certam mansionem, sed exspectet in celis eternam habitationem. De quibus habitationibus dictum est: In domo Patris mei mansiones multe sunt , Ut uiuat tanquam in momento moriturus, ut habitet in tabernaculo carnis, quasi in momento exiturus, uacet ab amplexibus terrene delectationis, fugiat diluuium gulositatis; uigilet contra insidias spiritualis furis, uestiatur spiritualibus armis, induatur lorica fidei, accingatur gladio uerbi Dei, armetur lancea caritatis, assumat galeam salutis. His armatus, dimicet contra triplicem hostem: contra diabolum, ne rapiat; contra mundum, ne alliciat; contra carnem, ne illicita appetat. Prouideat commilitonibus suis, id est fidelibus: largiendo, si egeant; admonendo, si indigeant; compatiendo egris, congaudendo sanis.



CAPUT XLI. Ad oratores, seu aduocatos.

 Ad oratores dicit Scriptura: Iudicate pupillo et humili . Et Isaias: Subuenite oppresso, defendite uiduam . Orator enim debet esse ueritate munitus, discretione promptus, caritate feruidus, aspernator auaritie, sectator iustitie, ne uel falsitas eius obnubilet rationem, uel indiscretio eneruet sermonis ueritatem, odium ingerat suspicionem. Non auaritia incuruet animum, non iniustitia deducat in inuium, non lingua uenetur pecuniam, non lepore uerborum popularem captet auram, sed orationis finem constituat rectum, sermonis terminum faciat honestum. Non prostituat linguam, non uenalem exponat loquelam, non uendat Dei donum, non locet gratuitum Dei beneficium.  Quod accepit de solo munere gratie, non prosternat uenditione. O quam exsecrabilis simonia est, uendere patrimonium pauperis, locare subsidium inopis.

Inter eleemosynas non minimum obtinet locum, qui uidue in causa prebet subsidium; quia qui ei rationis uirtute, proprium conseruat, non solum defendit, sed etiam prebet. Non tamen oratores alicuius paupertas uel miseria debet incuruare in falsum; nec alicuius felicitas reducere in iniustum.

Semper ueritas robur rationi prebeat, et opem inopi sermone ferat. Qui rectum non tuetur cum tueri ualeat, idem est ac si iniusto assensum prebeat. Hoc est enim in carcere uisitare miserum,  oppresso in causa ferre patrocinium. Hoc est uestire nudum; nudato patrocinio, in causa ferre patrocinii subsidia: hoc est esurientem pascere, sitienti potum dare 110, medicinam largiri infirmo, peregrinum recipere, destitutum ab omni auxilio, ad patrocinandum in causa suscipere. Qui ergo in iusta causa indigenti patrocinium prebet, omne opus misericordie implet. Orator, cur defendere uiduas in suis necessitatibus omittis? In tue scientie expositione nichil amittis, nichil in huius thesauri largitione perdis. Hec est nobilis possessio, que auarum dedignatur possessorem, cumque non publicatur, elabitur. Spiritualis etiam orator, id est uir iustus cuius oratio perorat apud Deum, alleget pro reo, apud Deum, pias preces, ut quamuis reo  exigentia meriti debeatur damnatio, ei propitia diuina miseratio, conferat spatium uere penitentie, et emendationem uite. Multum enim ualet oratio iusti assidua . Alleget iustus pro reo apud diuinam misericordiam, ut quia sine miseratione diuina nichil potest humana infirmitas, eius gratia reus liberetur a noxis, et ad salutem dirigatur. Et quamuis oratio iusti non semper consequatur optatum finem in altero, tamen orans semper consequitur finem in se ipso; quia et si illi pro quo orat, peccatum non remittatur, oratio in sinum orantis reuertitur; quia nec semper medicus sanabit, nec orator semper persuadebit; sed, si de contingentibus nichil omiserit, finem suum consecutus est.



CAPUT XLII. Ad principes et iudices.


Ad principes terrarum dicitur: Diligite iustitiam qui iudicatis terram . Et alibi: Et nunc, reges, intelligite, erudimini, qui iudicatis terram . O mundi principes, quos constituit Dominus super capita hominum, nolite superbia erigi, auaritia excecari, crudelitate debaccari. Considerate super uos maiorem potestatem, que iudicabit uos in iudicio. Si princeps pompa familie fuerit uallatus, si in throno regio constitutus, non tamen ualebit diuine uoluntati contraire; potestati enim eius quis resistet? humiliet ergo se quilibet princeps sub potenti manu Dei. Nabuchodonosor quia  supra se non cognouit diuinam potestatem, habitum induit bestialem; quia Manasses rex Isrel super se diuinam potestatem non cognouit, diuina potentia ipsum extreme captiuitati subiecit. O princeps, si uis recte iudicare terram mundi, recte iudica terram corporis tui. Est enim triplex terra; terra quam terimus, terra quam gerimus, terra quam querimus. Terra quam terimus, materialis terra est, que calcanda est. Terra quam gerimus, est terra corporis nostri, que excolenda est. Terra quam querimus, est uita eterna, que incolenda est. Sicut ergo rex materialem terram custodit ne hostis inuadat; sic custodire debet terram corporis sui, ne diabolus subripiat bona terre, id est dotes corporis et anime.

 Et sicut in terra materiali est diuersitas habitantium, inter quos alii sunt imperantes, ut principes; operantes, ut milites; alii obtemperantes, ut plebei homines; sic in terra corporis sui, rex debet ordinare trium motuum diuersitates. Motus rationis, qui imperent; motus sensualitatis, qui operentur; motus carnis, qui obtemperent. Et sicut ad pacem terre materialis laborare decet principem, id est ad obseruandam pacis tranquillitatem, ita ad principes huius terre dicitur: Erudimini, id est ruditatem carnalitatis erudiatis, qui iudicatis terram, id est qui in uestris corporibus damnatis terrenitatem. Quid tibi tunc animus dictabit, o princeps terre, cum pauper te iudicabit in die iudicii, si male rexeris orbem, si iniuste iudicaueris pauperem.  O rex! non reputes tuum principatum honorem, sed potius considera, quod terrenus honor non est nature, sed fortune. Nam quod non sint honores, lubrici casus ueritatem probant et 111 mutabilitas uanitatem demonstrat. Multi Reges cum honore funeris deducuntur ad tumulum, et corpora cum quadam superficiali felicitate deducuntur ad sepulcrum, sed misere anime horribili demonum caterua uallate cruciantur miserabiliter in gehenna. Ubi tunc honor secularis? ubi aura popularis? ubi turba familie? ubi seculares diuitie? Ubi nobilitas generis? ubi fecunditas prolis? ubi pulchritudo uxoris? Ista non proderunt post mortem animabus miseris; imo, cedent in augmentum doloris.



CAPUT XLIII. Ad claustrales.


Ad claustrales loquens Scriptura, ait: Ecce quam bonum, et quam iucundum habitare fratres in unum . Et alibi, Psalmista in persona claustralis: Unam petii a Domino, hanc requiram, ut inhabitem in domo Domini, etc. . Cum apud moralem philosophum, unitas celeberrimis adnotetur laudibus; apud theologum non mediocribus subiacet sacramentis. Nam sine unitate spirituali, nec in presenti gratia habetur, nec in futuro gloria conferetur. Sine unitate, omnis exsufflatur religio, languescit superna dilectio, fides ipsa perit, obedientia deficit.

Unitas in diuinis parit consonantiam, in angelis  concordiam, in ecclesiis obedientiam. Est enim unitas supercelestis, unitas celestis, unitas subcelestis. Unitas supercelestis est in concordia Trinitatis, ubi est unitas uniens et unita. Unitas uniens et unita, est Spiritus sanctus, qui Patrem unit cum Filio; unde dicitur: Unum Patri cum Filio. Et alibi dicitur esse osculum et amor Patris et Filii. Et est unitas unita, quia unitur Patri et Filio, mediante diuina natura. Unitas uniens non unita, est diuina natura, que tres personas sibi inuicem unit, sed ipsa iis non unitur, quia ipsa non est persona. Unitas unita non uniens, est Pater, quia unitur Filio et Spiritui sancto, sed neuter eorum unitur eo, seu per eum. De Unitate uniente et  unita etiam dicitur: Nunc sancte nobis Spiritus, unum Patri cum Filio. De unitate non unita etiam dicitur: In maiestate unitas. De unitate uero unita non uniente, dicit Hilarius: In Patre unitas est, etc.

Unitas autem celestis, est in angelorum concordia; et est ibi triplex unitas: unitas nature, unitas gratie, unitas glorie. Unitas nature, quia omnes sunt spiritus administratorii: unitas gratie, quia sunt in gratia confirmati: unitas glorie, quia omnes in eterna beatitudine glorificati. In hac triplici unitate est diuersitas in dignitatum magisteriis, in cognoscendis arcanorum mysteriis. Est etiam ibi concors dissonantia, consonans discordia, diuersa unitas, unita diuersitas, dissensus consentiens, diuersitas  uniens. Unitas uero subcelestis in ecclesia esse debet, et est, trina: unitas fidei, unitas caritatis, unitas obedientie. Ut superioribus inferiores obediant, superiores minoribus moderata consuetudine condescendant. Ad insinuandum ergo huius unitatis meritum, unus descendens in piscinam, sanatur ; unus filius uidue suscitatur ; arca in uno cubito consummatur ; ad nuntiandum Dauid uictoriam unus mittitur; unus nuntiat Iob mortem filiorum, qua solus a periculo liberatur . Omnia que ad ecclesiasticum statum pertinent, amplectitur unitas, omnia informat singularitas: est enim unus Deus, una fides, unum baptisma , una lex, unus rex, una Ecclesia, una gratia, una gloria. Inter religiosos  itaque similiter debet esse trina unitas: unitas religionis, unitas possessionis, unitas caritatis. Unitas religionis, ut sint uniformes in habitu, in uictu, in uigiliis, in ieiuniis. Sed quidam anomali, se a regula huius unitatis excipiunt, cupientes mollioribus accumbere stratis, paucioribus interesse uigiliis, delicatioribus uti cibis, modico uel nullo uti silentio. Quidam 112 enim monachi uilem habitum quoquo modo insigniunt, aut pulueris excussione, aut quadam partium eleganti dispositione; quia aut pedes in calceis arctius ponunt, aut manicas stringunt, aut caputium super aures reflectunt. Cibos quoque pro posse suo delicatiores appetunt, et in quantum possunt, si non materiam, saltem mutant formam; quia si unus uult fabas  uel alios cibos tenues parari uno modo, alius uult alio. Quidam silentium frangunt, et si non uerbis, saltem signis, et sic faculas uerborum redimunt pluralitate signorum. Quidam uigilias aut intermittunt, aut intercidunt. Unitas quoque debet esse in possessione, ut omnia sint eis communia. Nihil enim proprium debet habere monachus, quia nec proprium debet habere in possidendo, nec proprium in uolendo. Quod autem nichil debeant habere proprium in re, intelligant exemplo Ananie, qui ad pedes Petri exspirauit , eo quod proprium retinuerat. Et ad instructionem claustralium dicit Dominus: Nisi quis renuntiauerit omnibus que possidet, non potest meus esse discipulus .  Nec tamen sufficit propriis abrenuntiare in re, nisi abrenuntientur uoluntate, unde et Petrus de hac abrenuntiatione uoluntatis ait: Ecce nos reliquimus omnia, et secuti sumus te . Claustralis ergo qui proprium habere desiderat, retro respicit cum uxore Loth, manum ab aratro retrahit, cum Dina filia Iacob, ornatum alienigenarum appetit. Qui ergo a communione possessionis aliquid proprium excipiunt, locum Iude proditoris et furis emunt. O claustralis, qui in mundo multa reliquisti, noli ad mundum redire unius nummi desiderio. Non capiat te unius nummi appetitus, quem non decepit diuitiarum thesaurus; timeas ne decipula diaboli capiat te in minimo, que non decepit in maximo. Propriam etiam debet claustralis abiicere  uoluntatem, ut sicut communitas est in religione, ita sit in uoluntate; ut non solum eis omnia sint communia quantum ad censum, uerum etiam quantum ad consensum, ut omnes conueniant in uoluntate una, omnes consentiant in una caritate, ut de eis uere possit dici: Erat eis cor unum, et anima una . Tenentur etiam claustrales habere unitatem caritatis, ut in proximi sui profectu, suum profectum inueniant; in alterius quoque defectu, defectum suum lugeant. Sapientior minus peritum instruat, sanus egroto condoleat, incolumis sano congaudeat, et sic uita claustralis imago sit uite celestis; ut sicut in uita eterna in dispari claritate, par erit gaudium; ita in claustrali, in dispari caritate, uniforme amoris uinculum. Ab  hac triplici unitate, claustralis dicitur monachus, quasi unitatis custos. Nam, si primam non seruat unitatem, fit anomalus; si secundam, apostata; si tertiam, schismaticus. Sit in conuentu claustrali unitas uniens, et unita, id est, prelatus subditos uniens auctoritate, subditis unitus caritate; sit ibi unitas unita, non uniens, id est subditus qui, etsi alios non uniat, aliis tamen se caritate iungat. Sit ibi unitas uniens non unita, id est caritas, que etsi claustrales uniat, nulli tamen in presenti se firmiter copulat. Sit in eis unitas nature, ut in se eam diligant; sit unitas gratie, ut sibi inuicem gratiam collatam impertiant. Sit unitas glorie, ut una spe ad eterne uite gloriam tendant. Sit unitas fidei, ne sint heretici. Sit unitas caritatis, ne  sint schismatici. Sit unitas spei, ne sint obstinati; ut de eis specialiter possit dici: Ecce, quam bonum, quantum ad hominum opinionem, et quam iucundum, quantum ad mentis deuotionem, habitare fratres in unum . Religionis, in unum possessionis, in unum caritatis; ut ad illam peruenire ualeant unitatem, de qua dictum est a Propheta: Unam petii a Domino, etc. .



113 CAPUT XLIu. Ad sacerdotes.

Ad sacerdotes ait Dominus: uos estis sal terre, quod si sal infatuatum fuerit, in quo salietur?  Sal quatuor facit; terram sterilem reddit, cibos condit, carnem a putredine custodit, uermes ab ipsa  carne excludit. Hec quatuor spirituali sali, id est sacerdoti, conueniunt, qui terram subditorum, id est eorum cogitationes terrenas uomere predicationis exarare debet, ne pullulent in spinas et tribulos uitiorum, et ita sterilem a prauis operibus debet reddere; a terra etiam propria, id est a carne sua tenetur uitiorum fertilitatem excludere, ipsamque carnem a putredine, id est a luxuria et gula immunem seruare. Eleganter autem luxuria putredini comparatur, quia sicut putredo carnem corrumpit, et fetere facit, sic luxuria hominem fetere facit per infamiam, carnem per immunditiam, hominem per prauam conscientiam. Crapula etiam comparatur putredini, quia per crapulam, homo in  corpore corrumpitur, fetore inficitur, citius tendit ad non esse.

A uermibus debet custodire carnem suam, ne caro prauas gignat cogitationes, ne in appetitus inordinatos euadat. Cibum quoque sacre Scripture debet condire diligenti inquisitione, quia sacra Scriptura in quibusdam locis uidetur insipida, nisi diligenti inquisitione perquiratur. Condire debet cibum Eucaristie, bona operatione, quia nisi digne sumatur cibus qui in se dulcis est, amaricatur, et quod iustis est electuarium, iniustis est absynthium. Condire debet cibum doctrine exemplo uite bone, ne si eius uita despicitur, eius, iure, predicatio contemnatur. Sed, si sal illud infatuatum fuerit, in quo salietur? Infatuatur sal istud tripliciter: per  ignorantiam, per negligentiam, per auaritiam, quia sacerdotes nostri temporis sunt senes elementarii, centum annorum pueri, de quibus ait Dominus per prophetam: Tenentes legem nescierunt me . Tales quomodo alios condire poterunt? qui nec se ipsos, nec alios instruere sciunt? Quia sepe contingit, cum sacerdotes lumen scientie, sua culpa, non habeant, ut per eorum ignorantiam hi etiam qui sequuntur offendant.

Unde Dominus: Si cecus cecum ducat, ambo in foueam cadunt . Tales si sint infatuati errore ignorantie, quis condiet illos sale sapientie, cum docere debeant, non doceri? instruere, non instrui? cum supra se maiores non habeant qui corrigant, nec prudentiores habere debeant qui eos  instruant? Infatuantur autem per negligentiam, quia in omnibus eorum operibus, negligentia torporem ingerit, fructum operum perdit.

In Psalmis est nulla deuotio, in lectione nulla sollicitudo, in iniunctione penitentie, nulla diligentia, in misse celebratione nulla cautela, in subditorum regimine nulla discretio, in bonis operibus nulla exercitatio.

Sed si infatuati sunt, a quo ipsi salientur? quis enim poterit eos a tanto negligentiarum precipitio liberare? quis eos poterit sapore diligentie condire? Infatuati quoque sunt per auaritiam, quia ipsum Christum pro pecunia uendunt, sicque locum Iude proditoris obtinent: baptismum emptioni exponunt, sepulturas ad uendendum prostituunt; subditorum  uitia palpant, ut emungant pecuniam; adulantur uitiis, ut impleant bursam. Tale sal in sacrificium Domini non offertur, sed foras eiicitur, pedibus conculcatur, et in sterquilinium redigitur; quia tales sacerdotes non digne se Deo in sacrificio offerunt, nec sacrificia sua sale sapientie condiunt, indigne sacramenta pertractant, indigne consecrant, sicque sal hostie subtrahitur, cum tamen a Domino hostia sine sale offerri prohibeatur; et sic, sal foris eiicitur; quia tales sacerdotes et si sint de ecclesia nomine et numero, non tamen sunt numine, et merito, sed digni qui pedibus conculcentur. 114 Pedes sunt subditi, quibus prouidere tenentur sacerdotes ecclesiastici, ne in uia huius uite offendantur  ad scandalum culpe. His pedibus conculcantur praui sacerdotes, quia cum subditi eos uident obtenebratos ignorantia, deiectos ignauia, quos debebant habere in forma boni, habent in exemplum mali, et qui debebant esse gregis forma, sunt populi fabula, et ita uertitur sal in sterquilinium, nam fetent tales sacerdotes odore infamie, putrescunt corruptione culpe, computrescunt in stercore consuetudinis praue. Sit ergo sal in sacerdotibus, et pacem habeant inter se.



CAPUT XLu. Ad coniugatos.

Paulus apostolus ait: Unusquisque habeat suam uxorem, propter fornicationem . Item: Melius est nubere, quam uri .

 Dominus etiam constituens in paradiso coniugium, ait: Crescite et multiplicamini . In Euangelio quoque Christus ait: Quod Deus coniunxit, homo non separet . O quanta est dignitas coniugii quod in paradiso habuit initium, quod incontinentie remouet uitium, quod in se complectitur celeste sacramentum: quod seruat tori fidem, quod inter coniuges indiuiduam retinet uite societatem, quod prolem ab infamia liberat, quod excusat carnale commercium a culpa. In hoc enim statu patriarche saluati, in hoc quidam Apostolorum sunt electi. O quanta uirtus huius sacramenti, per quam ne in luxurie uel incontinentie precipitium quis labatur, honestate  coniugali excipitur! O quantum expugnat honestatem, qui rumpit tori fidem! dum relicto coniugali toro, adulteratur in alio, sacramentum quantum in se est, commaculat; in corpus suum proprium peccat, unitatem diuidit matrimonii, iura frangit coniugii. O quantum in adulterio periculum, ubi peccatur in Deum, ubi offenditur proximus, ubi crebro homicidium perpetratur, ubi frequenter filius legitimus exheredatur, ubi sepe filia nubit patri, soror fratri! Adulterium multiplicis solet esse causa flagitii. Ex adulterio enim Dauid in homicidium labitur; Ruben paterne maledictioni subiicitur. In commendationem autem coniugii, Christus de desponsata nascitur; in Cana Galilee, nuptie eius presentia dedicantur. Sed quamuis a peccato  excuset carnale commercium, celebratur tamen ad susceptionem prolis, non ad uoluptatem carnis. Temperet ergo se connexa communio carnalis, ratione loci, ratione temporis, ratione religiosi officii. Obseruet etiam homo spirituale coniugium inter carnem et spiritum, ut caro tanquam mulier spiritui obediat, spiritus tanquam uir, carnem ut uxorem regat.

Sit ibi fides tori, ne uel caro regimine spiritus relicto, adulteretur cum mundo, uel ratio seducta ipsa carnis illecebra fornicetur cum illa, iuxta illud quod dicitur, quod »uehemens amator uxoris, adulter est.« Sit etiam ibi spes prolis, scilicet, boni operis intentio: sit ibi sacramentum spiritualis coniunctionis, procreentur tanquam filii, bona opera;  sit ibi commercium carnis et spiritus rationabilis copula.



CAPUT XLuI. De uiduis.

De uiduis dicit Apostolus: Non nuptis et uiduis, bonum est illis si sic permaneant sicut et ego, id est caste . Et alibi: uolo autem et omnes homines esse sicut me ipsum , id est continentes esse. Cum bonus sit status coniugalis, expeditior tamen est status uidualis.

115 In coniugio enim est periculum in fide tori obseruanda, periculum in temperando carnalis commercii iura; ibi labor in sollicitudine rei familiaris; ibi onus in educatione prolis, dolor uxoris in pariendo, dolor dum gestat uterum, ibi uxor constituitur  sub potestate uiri, etiam uiolente; ibi timor mariti, ne uxor fiat adultera, ibi marito non est potestas absoluta, ibi inordinatus motus, quamuis uenialis. uidua ergo ad secundas non transeat nuptias; secunde enim nuptie, suspicionem ingerunt luxurie, argumentum sunt incontinentie; uiro uiduata terrestri, sponso copuletur celesti, ubi sine labore conceptus, sine dolore partus, ubi arcta iustitia, ubi Deus uita eterna, ubi conceptio uoluntas ordinata, ubi partus operatio bona; ubi concupiscentia caritas, ubi fides tori longanimitas, ubi sacramentum sacramenti ueritas, ubi torus castitas, uisus contemplatio, alloquium oratio, contactus eterna dilectio, ubi osculum mentis tranquillitas,  ubi carnale commercium eterna iucunditas. O uidua, si de statu uiduali exemplum queris, in Anna prophetissa uiduitatis formam inuenis . Hec merito sue continentie meruit prophetiam, merito castitatis meruit uidere messiam. Ad castitatem ergo te inuitet fidei turturis uiduitas, quia uiduatus pari, nec amare petit, nec amari.

Qui si pare caret, nec ramo uiridi, nec herbe uirenti insidet. Quod te admonet, o uidua, quod tempore uiduitatis, senescentis mundi despicias florem, uirorem mundane delectationis contemnas. O uidua, si marito temporali iungeris, celesti sponso minus libere seruis. Nemo enim potest duobus dominis seruire , et dum intendis carni, minus intendis spiritui.



CAPUT XLuII. Ad uirgines.


Ad uirgines dicitur: Despondi uos uni uiro uirginem castam exhibere Christo . Et propheta ait: Audi filia et uide, etc. . O uirgo, que signata es uirginitatis sigillo, pudicitie titulo, noli prodere illud, quod natura specialius tibi commisit, quo te gratius insigniuit.

Noli pro modica delectatione perdere, quod nullo modo poterit reparari. Hic est thesaurus nature, qui amissus non redit: hic est flos qui efflorens minime reflorescit.

Hec est stella que occidens ad ortum non reuertitur: hoc est donum quod amissum non compensatur, et quia solum est quod reparare non potes,  diligentius seruare debes. Per hoc solum homo in carne uiuens, imitatur angelum; per hoc solum homo uincit se ipsum; hoc seruat fame integritatem, custodit ab immunditia carnem. Audi ergo filia, non solum aure corporis, uerum etiam aure mentis, et uide oculo cordis ut intelligas, et inclina aurem materialem ut obedias, et sic obliuiscere populum tuum . Populus est conuentus carnalium cogitationum, qui uirgini suggerit ut potiatur nuptiis, ut gaudeat amplexibus coniugis, ut fecundetur prole, ut carnali fruatur delectatione.

Sed, talem obliuiscere populum, quia populus est Babylonis; gens confusionis, que filiam Sion conatur ducere captiuam. Obliuiscere etiam domum patris tui . Pater tuus est fomes peccati qui  te genuit, qui te de matre produxit, cuius domus et habitatio est concupiscentia, in qua fomes ille imperat, regnat, dominatur et precipit. Et sic concupiscet rex decorem tuum , ille scilicet rex, qui est Rex regum, et Dominus dominantium 116, de quo dicitur: Latera aquilonis, ciuitas Regis magni . Et alibi: Domini est terra et plenitudo eius . O uirgo, si terrestri uiro nubere uis, propter iuuentutis florem, considera quia illum florem aut mors decerpit, aut saltem in hieme senectutis efflorescit.

Nube ergo illi uiro qui solus habet immortalitatem, apud quem non est transmutatio, nec uicissitudinis obumbratio . Si uis nubere terrestri  marito propter diuitias, considera quod terrene diuitie fallaces sunt et transitorie, quia aut in presenti uita transeunt, aut saltem in morte recedunt. Nube ergo illi, apud quem thesauri sunt incomparabiles, et diuitie immutabiles; quas nec fur furatur, nec tinea demolitur . Si autem uis nubere terrestri uiro, quia pulchritudine insignitur, considera quia pulchritudinem aut infirmitas extenuat, aut senectus exstirpat, aut saltem articulus mortis exterminat. Nube ergo illi, »cuius pulchritudinem sol et luna mirantur.« Si uis nubere terrestri uiro, propter generis nobilitatem, nube illi de quo dicitur: Generationem eius quis enarrabit?  Si uis nubere terrestri marito propter mundanum honorem, uel terrenam dignitatem,  considera quia summis negatum est stare diu, nimioque graues sub pondere lapsus. Nube ergo illi de quo dicitur: Potestati eius quis resistit?  Et alibi: Regni eius non erit finis .



CAPUT XLuIII. Ad somnolentos.

Scientes quia hora est iam nos de somno surgere : notandum est, fratres karissimi, quod triplex est somnus. Est somnus, quando quis rapitur ad contemplationem celestium, et tunc quiescunt naturales uires; de quo dicitur: Misit Dominus soporem in Adam ; et alius somnus, quando quiescunt animales uirtutes, et operantur naturales; de quo dicitur, quod angelus apparuit ni somnis, Ioseph . Tertius somnus est  quando dormit ratio, et sensualitas exorbitat. Primus somnus fit supra hominem; secundus secundum hominem; tertius infra hominem. Primus miraculosus, secundus imaginarius, tertius monstruosus. Per primum fit homo Deus, per secundum spiritus, per tertium pecus. In primo somniat uera, in secundo monstruosa; tertius uero fit nocte peccati, in tenebris uitii, in umbra delicti. Nunc ergo in tempore gratie, hora est iam nos de somno erroris surgere, de somno peccati exsurgere. Quatuor enim nos debent excitare a somno: sol oriens, galli cantus, timor furis, sollicitudo rei familiaris. Sol iustitie nos excitat a somno peccati, qui nobis iam ortus est per gratiam in baptismo, quando abrenuntiauimus peccato. Per hoc ergo quod iam accepimus gratiam, inuitamur  ad sollicitudinem mentis, et ad eius custodiam.

Galli cantus nos excitat a somno, id est predicatoris admonitio. Timor etiam furis, id est diaboli, qui si nos inuenit dormientes, intrabit corpus per luxuriam, animam per superbiam, auferens purpuramenta uirtutum, diuitias bonorum operum. Sollicitudo etiam rei familiaris nos excitare debet a somno peccati. Excitemur ergo, quia tot excitant nos; uigilemus, quia tot ad uigilias nos inuitant, et quia propior est nostra salus, quam cum credidimus; perseueremus in gratia, quia imminet gloria. Curramus per stadium, quia imminet brauium. Dupliciter autem iustus appropinquat saluti eterne: per dietam uite naturalis, per dietam uite spiritualis,  quia quanto plus iustus explet de dieta temporalis uite, tanto plus accedit ad uitam glorie.

Quanto magis complet dietam uite spiritualis, tanto magis appropinquat saluti uite eternalis. Quanto ergo iustus sanctior, tanto saluti propinquior, quantoque senior, tanto eidem uicinior. Propior est nostra salus quam cum credimus , quia cum primo est nobis fides collata maior pars restabat de uite dieta, et ideo maior pars iustitie erat 117 consummanda. Nox etiam precessit, et dies appropinquauit . Triplex est nox, nox ignorantie, nox culpe, nox tribulationis mundane. De nocte ignorantie dicitur: Nox precessit, Dies autem appropinquauit. De nocte culpe dicitur: Lauabo per singulas noctes lectum meum . De nocte  tribulationis mundane dicitur: In die mandauit Dominus misericordiam suam, et nocte canticum eius . In prima ambulant fatui, in secunda impii, in tertia miseri. Nox autem ignorantie recessit, quia iam instructi sumus per legem, informati per rationem, docti per creaturam omnem. Lex enim docet quid agendum, ratio quomodo agendum, creatura pro quo agendum. Omnis enim creatura dum Creatori seruit, ad seruiendum Deo nos instruit. Recessit etiam nox culpe, quia ex quo gratia nobis in baptismo est collata, culpa a nobis est relegata. Recessit nox tribulationis mundane, quia cum primitiua Ecclesia uarias sustineret tribulationes, ab insultu tyrannorum, ab impetu falsorum fratrum, ab impugnatione hereticorum; iam ex parte tempestas  est sedata, ut Ecclesia quiete possit Deo militare. Ergo, dies appropinquauit, scilicet dies scientie, ut illuminet nescientem; dies gratie, ut dirigat deuiantem; dies prosperitatis mundane, ut mulceat laborantem. Abiiciamus ergo opera tenebrarum . Sicut uarie sunt species noctis, ita diuerse sunt species obtenebrationis. Sunt enim tenebre ignorantiarum, de quibus dicitur: Populus gentium qui ambulabat in tenebris, uidit lucem magnam . Sunt tenebre peccatorum, de quibus dicitur: Qui ambulat in tenebris, nescit quo uadat . Sunt tenebre penarum, de quibus dicitur: Proiicite eum in tenebras exteriores ; tenebre ignorantiarum, sunt interiores; tenebre peccatorum, intime; tenebre penarum, exteriores. Abiiciamus ergo opera tenebrarum  , ut bene agamus, fugiamus opera penarum, ne misere uiuamus. Abiiciamus opera ignorantiarum, ut simus prudentes; opera peccatorum, ut simus simplices; opera penarum, ut simus felices. Et sic induamus arma lucis , muniti luce sapientie contra hereticos, luce gratie contra diabolum, luce glorie contra infernum. Sicut in die honeste ambulemus . Qui in nocte ambulat, frequenter inhoneste ambulat, quia aut offendit in scandalum, aut incidit in lutum, aut labitur in precipitium, aut ruit in lacum: sic qui in nocte peccatorum ambulat, aliquando offendit in montem superbie, incidit in precipitium gule, ruit in lacum auaritie. Ambulemus ergo honeste in die bone operationis, ut perueniamus ad diem eternitatis.





[SERMONES.]



MAGISTRI ALANI DE INSULIS SERMONES OCTO
Ex antiquissimo codice bibliothece B. Marie de Alna, ordinis Cisterciensis, in diecesi Leodiensi nunc primum in lucem producti.



118 SERMO I. DE SPIRITUALI UNITATE ABBATIS ET MONACHORUM. Osculetur me osculo oris sui, etc. 


Notandum, fratres karissimi, que petat, quid petat, et a quo petat. uirgo uirginum petit, osculum petit, a uero sponso, id est a Christo petit. Quod osculum? non illud a quo defluit fermentum luxurie; sed, a quo distillat fauus celestis gratie. Triplex autem osculum uirgo petiit, que postulatum obtinuit.

Est autem primum genus osculi, quod fit per spiritualem coniunctionem anime et Dei; secundum osculum est, quo pater osculatur Filium, est enim Spiritus sanctus Patris et Filii amor et nexus. Tertium osculum est Incarnationis, quo Christus per  humanitatem assumptam, osculatus est uirginem Mariam. Primum osculum est, inspirationis; secundum, spirationis; tertium, incarnationis. Primum osculum, est cordis; secundum, oris; tertium, corporis. Primum reddit fauum, secundum balsamum, tertium oleum. Ante Incarnationem ergo, uirgo petiit osculum interne uisitationis, ut per hoc seruaret integre sigillum uirginitatis: nec sua fuit petitione fraudata, sed interna inspiratione uisitata.

Ergo primum osculum sensit, quando uirginitatis sigillum non amisit, et sic per uisitationem internam,  se quodammodo reddidit uerbi incarnatione dignam. Sed qua dignitate? dignitate triplici: dignitate preelectionis, dignitate electionis, dignitate subelectionis. Dignitas pre electionis fuit, quando ab eterno decreto predestinationis, ad hoc fuit preelecta, ut esset Dei mater intacta, sed postquam Spiritus sanctus eam obumbrauit, ad hoc elegit ut Filium Dei conciperet, et conceptum ineffabili partu in lucem produceret; subelecta etiam fuit, respectu illius humane nature que uerbo Dei amica fuit ineffabili amore.

Illa ergo humana natura principaliter electa est, cui uniretur beata uirgo subelecta, ut ex ea Filius Dei nasceretur. Secundum autem et tertium osculum petiit, cum ab Angelo audiens: Spiritus Sanctus  superueniet in te, et uirtus Altissimi obumbrabit tibi . Ipsa ait: Ecce ancilla Domini, fiat mihi secundum uerbum tuum . Et ex quo hoc dixit, utrumque osculum recepit, Spiritum scilicet ad sui confirmationem, Filium uero Dei in conceptione.

Sed sicut hoc nomen, osculum, in sacra pagina nunc aureis, nunc tetris 119 litteris scribitur, sic diuersa etiam sunt oscula; nam sicut Christus sua habet oscula, ita et Antichristus, id est diabolus, sua habet basia, id est suauia: Osculatur enim  aliquando hominem, blandiendo per mundana, aliquando decipiendo luxuria, aliquando tentando suggestione interna. Primum osculum uenenosum, secundum fetosum, tertium lutosum: primum fraudulenti, secundum adulteri, tertium predonis et furis. Sed his osculis relegatis, in Ecclesia Dei debet obseruari, unum caritatis ad proximum; secundum ad prelatum, obedientie; tertium compassionis, ad subditum.

Hic est triplex funiculus qui difficile rumpitur, per quem unitas claustralis seruatur, que in tribus consistit, in unitate singularitatis, unionis et integritatis; a qua triplici unitate, claustralis monachus dicitur, quasi unitatis custos.

Oportet monachum habere unitatem singularitatis,  ut proximorum peccatis non consentiat, sed saltem mente ab eorum enormitatibus se excipiat; in eo etiam seruari debet unitas unionis, ut caritate compatiatur proximis, astringatur uinculo religionis, uniatur nexu compassionis. Non debet etiam aberrare claustralis ab unitate integritatis, imo, debet seruare integritatem mentis et corporis, ut in nullo eum fractum interius, hostis inueniat, per quod insultanti ad interna aditus pateat. Nec solum in predictis osculis Sponsus commendabilis, uerum etiam in uberibus suis, unde sequitur: Pulchriora sunt ubera tua uino . Duo sunt ubera Sponsi; ab uno lac, ab alio uinum emanat. Per lac, misericordia; per uinum, iustitia designatur; quia sicut lac dulce est, et cibus paruulorum,  sic amicabiliter misericordia exercetur in paruulos; per uinum, iustitia; quia sicut uinum austerius est, et maiorum potus, sic iustitia austerior est, et in maiores exercetur. Prima autem duo ubera dulciora sunt uino, id est austeritate ueteris legis, ubi erat iustitia sine misericordia, sine miseratione miseria; sed tempore Noui Testamenti, iustitie seueritas misericordie dulcedine temperatur et misericordie dulcedo, iustitie seueritate asperatur. Hec duo ubera debet habere quilibet prelatus, quibus et episcopus subditum, doctor discipulum, abbas reficiat monachum, ei exhibens ubera matris, nec non uerbera Patris, nunc fulgurando correctionibus et minis, nunc compluendo admonitionibus et  beneficiis. Hec autem ubera flagrare debent unguentis optimis.

Tria autem sunt genera unguentorum; unguentum purgans, unguentum mitigans, unguentum sanans. Unguentum purgans adhibet Christus, cum per flagella in homine peccatum purgat; mitigans, cum per misericordiam errantem releuat; sanans, cum admonitionibus et doctrinis confortat. Hoc triplex unguentum debet abbas suis subditis exhibere, ut inobedientes correctionibus et disciplinis a peccato purget, uel, si obstinati fuerint, a consortio aliorum eliminet; infirmos uero, compensationis et dispensationibus remedio sustentet, imperitos doctrinis illustret. Debet enim prelatus esse forma gregis, ut aliis se conformet, et in se alios formet.  Sed cauendum ne talis forma deformetur, talis facies inficiatur, tale speculum tenebretur; prelatus etenim debet esse speculum, sed non quodlibet. Sunt enim speculorum tria genera; est speculum in quo sinistre partes sinistre, et dextre uidentur dextre, per quod speculum prelatus ille significatur, qui in operibus et doctrinis declarat que sunt sinistra, id est terrena, et que dextra, id est eterna. Est aliud speculum, in quo sinistre partes dextere, et dextre sinistre uidentur, per quod prelatus ille significatur, qui preponit terrena diuinis tanquam meliora, et postponit diuina tanquam deteriora.

Tertium speculum est, in quo superiores partes hominis uidentur inferiores et inferiores superiores,  per quod designatur ille prelatus qui secundum sensualitatem ita semper intentus est terrenis, ut ratione non respiciat ad superiora. Conformetur ergo quilibet prelatus primo speculo, ut de spe perueniat ad speciem 120, de uia perueniat ad patriam, de misericordia ad gloriam. Quam nobis prestare dignetur iehsu Christus. Amen.



SERMO II. IN ANNUNTIATIONE BEATAE MARIAE, QUANDO EuENIT DOMINICA IN PALMIS. Gloriosa dicta sunt de te, ciuitas Dei .

Fratres karissimi, Rex regum qui imperat uentis et mari, cuius ciuitas, latera aquilonis, ut in omnibus rebus sue Trinitatis figuraret imaginem, trinam sibi fabricatus est ciuitatem; quarum mundus  est prima, Ecclesia secunda, uirgo uirginum tertia; mundus etenim eleganti similitudine ciuitatis censetur nomine, quia sicut in ciuitate Reipublice maiestas seruatur, sic mundus sua republica non frustratur. Sicut enim respublica est ordinatus rerum conuentus, inter quas, alie imperant, alie operantur, alie obtemperant; sic in mundo quasi in ciuitate magna, Deus est imperans, angelus operans, homo obtemperans. Similiter Ecclesia, eleganti modo ciuitatis censetur uocabulo, in qua maiores prelati auctoritate disponunt, mediocres singula actione componunt, inferiores se maiorum auctoritati subponunt. In hac ciuitate murus est Christiane fidei fundamentum; cementum, est  sanguis martyrum; propugnacula, auctoritates sanctorum; platee, caritatis latitudo; uallum, humilitatis altitudo; pons, obedientia; ianua, eleemosyne. Non inconsequenter etiam uirgo uirginum ciuitatis sortitur uocabulum, in qua imperauit rationis auctoritas, operata est sensualitas, seruiuit carnalitas; in qua, fuerunt ciues, motus rationales; a quibus, discretione armatis, seruata est ciuitas, ne in eam demonis grassaretur hostilitas. In hac ciuitate, murus fuit constantia, cementum temperantia, fortitudo propugnaculum, prudentia uallum. Orientalis porta fides, per quam Sol iustitie in ea illuxit; meridiana porta caritas, per quam in ea Spiritus sancti ardor incaluit; septentrionalis porta uirginitas, per quam in ea concupiscentia  carnalis exstincta est; occidentalis porta humilitas, per quam in ea mundane tentationes propulsate sunt. Hanc fluuius celestis gratie sic preterfluit, quod in eam continue refluat, sic muniens ciuitatem, quod non timeat incursum hostilem. De quo fluuio dicitur: Fluminis impetus letificat ciuitatem Dei . In hac ciuitate est hortus conclusus, hortus signatus , hortus irriguus, hortus arboribus consitus, herbis uenustatus, floribus ornatus, id est mens uirginis, in qua uelut in horto celesti, mores honesti in similitudine arborum, fructus bonorum operum pariunt; bone cogitationes in exemplum herbarum uirorem interne deuotionis emittunt: uirtutes in exemplar florum, odorem bone opinionis producunt. In hoc horto uiret  myrtus temperantie, rosa patientie, lilium castitatis, uiola eterne contemplationis. Has ergo tres ciuitates construxit Rex regum, ut habitaret cum filiis hominum.

In prima ciuitate fuit creator; in secunda, saluator; in tertia, miserator. In prima resultauit eius potentia, in secunda sapientia, in tertia gratia. De prima dictum est: Latera aquilonis ciuitas regis magni . De secunda: Quam dilecta tabernacula tua, Domine uirtutum!  De tertia: Gloriosa dicta sunt de te, ciuitas Dei . Sed uideamus, quam gloriosa dicta sint de uirgine Maria. Ait Balaam: Orietur stella ex Iacob . Hec est illa que in arcturo celesti,  gerit imaginem immobilis poli. Iuxta philosophos: Arcturus est ille stellarum numerus septenarius, qui nunc arctos, nunc ursa, nunc septentrio dicitur, in quo stella que polus dicitur, ultimum locum tenens, immobilis manet, iter nauigantibus prebens. Per arcturum igitur Ecclesia signatur; 121 quia sicut arcturus semper urgetur et nunquam mergitur, sic Ecclesia semper flagellatur, neque flectitur. In hoc arcturo celesti, que polus immobilis est, Maria, nulla tentatione mota, nulla tribulatione concussa, iis qui timent in mari mundi huius naufragium, prebet salutis portum. De eadem ait Isaias: Egredietur uirga de radice Iesse, etc. . Consequenter uirge uirgo comparatur ratione directionis, ratione correctionis, ratione parturitionis.  Sicut enim uirga in altum dirigitur, sic uirgo ad eterna erigitur; sicut uirga excessus corriguntur, sic per uirginem peccata remittuntur: sicut uirga parturit fructum, sic uirgo parturit panem angelorum. Nec solum ratione muneris, sed etiam ratione nominis, uirge comparatur uirgo, facta unius enim littere mutatione in uocabulo, de uirga fit uirgo. Et dum ex Eue matris floribus uelut aurea rosa processit uirgo Maria, uirga facta est uirgo; et alpha mutatum est in ; quia principium factum finis, id est eternus factus est temporalis. Hec est castrum, seu castellum, de quo dictum est: Ite in castellum quod contra uos est, et inuenietis asinam alligatam, et pullum cum ea, etc. . Cum enim Filius Dei uellet assumere trabeam humanitatis in tabernaculo  uirginis, precepit angelis ut eam custodirent ab omni illecebra carnis, dicens illis: Ite ad castellum; ite ad uirginem custodiendo, ite ad uirginem consulendo, ite ad uirginem comitando. Hec uirgo consequenter dicitur etiam castellum. Eua autem prima mulier antea castrum etiam fuit, quia naturalibus et gratuitis donis munita, sed postmodum ad instar uilissimi oppidi redacta, imo uilla obsoleta facta, patens omni hosti, carni, mundo et demoni, sicque genus humanum desolatum plane mansit, usque dum Rex regum in sole tabernaculum posuit , id est in uirgine castellum confirmauit, quando uirgo per aduentum Spiritus sancti ita roborata fuit, ut hosti ad eam non pateret introitus.

Neque uacat a ratione, quod dicitur: quod contra  uos est. Humana enim natura ante Incarnationem angelice fuit nature contraria. In hoc castello erant asina et pullus ligati, id est sensualitas et sensualitatis motus primitiui, qui ex se non erant bono obnoxii, sed per angelorum ministerium ad bonum soluti sunt, et postquam Christus per Incarnationem aduenit, super asinam et pullum sedit, quia tam sensualitas quam primitiuus eius motus, ei obediuit, Christus hoc intrauit castellum, pugnaturus contra diabolum, sed intrauit per auream portam ianuis clausis, quia neque in ingressu, neque in egressu, fractum est in ea sigillum uirginitatis. Hec est famosa illa Hierusalem, in qua uerus ille Salomon templum solemne exstruxit. Que enim consequentius censeri posset Hierusalem, id est  uisio pacis, quam illa in qua quieuit pax eternitatis, in qua uerus Salomon, id est Christus, fabricatus est templum sui corporis, de quo dictum est: Soluite templum hoc, etc. 

Sed in fabricatione huius templi neque malleus neque securis est audita; quia neque in conceptione neque in partu, crepitum carnis uel dolorum sensit Maria. Quia autem ad templum Salomonis tria pertinebant altaria, primum holocaustorum, in quo mactabantur animalia, secundum thymiamatis, in quo offerebantur aromatica, tertium propitiatorium, in quo apparebat gloria diuina; ita in templo Christi, id est in eius humana natura, tria resultant altaria; primum altare est holocaustorum,  scilicet caro eius gloriosa, in qua nostra consumpta sunt peccata; secundum, anima, quia sicut in altari thymiamatis offerebantur aromatice species, sic anima Christi uariis uirtutibus referta est; tertium, diuinitas, in qua elucescit diuine auctoritatis maiestas. Igitur, fratres karissimi, ad similitudinem uirginis, si non ciuitatem, saltem uillam, si non castrum Regi regum preparare possumus, saltem in animo nostro hospitium preparemus, imo uel hospitiolum in mente nostra ut in ea dignetur ponere tabernacula sua; sed prius purgemus mentem nostram, ut inuitemus uolentem. Tribus autem solet infici hospitium, 122 a quibus nos oportet mundare mentis tabernaculum, scilicet sterquilinio, puluere et luto: sterquilinium luxuria  est, que fetet in carne, fetet in fama. Sicut enim sterquilinium quanto magis mouetur, tanto magis fetet; six luxuria quanto magis exercetur, tanto magis olet. Sed in hoc etiam melius est sterquilinium luxuria, quia additum terre nostre, illam fecundat, luxuria terre carnis nostre adherens, eam infirmat. Puluis est uana gloria, quem proiicit uentus a facie terre, quia in nichilum redigitur timore superbie. De puluere nascuntur ciniphes, que pungunt aculeis; ex uana gloria nascuntur praue cogitationes, que penetrant armarium cordis. Puluis obtenebrat oculum, uana gloria excecat animum.

Lutum uero quod immundum et tenax est, auaritiam signat, que et uisco tenacitatis hominem illicit, et spurcitia cupiditatis inficit. Hec auaritia  est que nostri temporis homines ad idololatriam reuerti cogit, de qua Apostolus ait: Auaritia que est idolorum seruitus . Hec cogit hominem postponere Deum, colere nummum. Nostri autem temporis idololatria tres habet filias: primam, que facit coli uentrem per crapulam; secundam, in qua mundus diligitur per concupiscentiam; tertiam, in qua caro colitur per luxuriam. Ut autem fictis uocabulis liceat nos loqui, prima potest dici bacchilatria; secunda nummilatria; tertia carnilatria. Purgemus igitur mentis hospitium a sterquilinio, per continentiam; a puluere, per patientiam; a luto, per eleemosynam, ut ita in nobis dignum possimus Deo preparare habitaculum. Quod nobis prestare dignetur iehsu Christus Dominus  noster. Amen.



SERMO III. DE TIMORE IUDICII, IN QUADRAGESIMA. Dedisti metuentibus te significationem, ut fugiant a facie arcus .

Fratres, Apostolus nichil sibi conscius, non tamen de meritorum prerogatiua presumens, cum de seipso loqueretur, ait: Gloria mea, testimonium conscientie mee . Ego autem quem uermis praue conscientie remordet, quem scintillula rationis  accusat et arguit, dicere possum: uerecundia mea testimonium conscientie mee ; Tota die enim uerecundia mea contra me est, et  peccatum meum coram me est semper . Unde non mea, sed prophete uerba uobis proposui, qui priuilegio prophetie, tuba seu organum dici promeruit Spiritus sancti; nullo enim exteriori adminiculo suscitatus, non per facta, non per somnia, non per dicta, non per uisiones, sed solius Spiritus sancti reuelatione futura preuidet, et preuisa prenuntiauit; huius reuera uerba sunt in persona alicuius modernorum Patrum loquentis ad cum: Qui dat uerbum euangelizantibus uirtute multa . Item: Qui dat niuem sicut lanam, nebulam sicut cinerem spargit . Asserens eum dedisse, et determinans quibus dedit, et quid, et quare. Quibus? metuentibus te; quid? significationem; quare? ut fugiant a facie arcus. Ubi  uigilanter aduertendum est, quia non dixit simpliciter, metuentibus, sed, metuentibus te, sic insinuans de quo timore intendat. Est enim triplex timor, scilicet, timor horroris, timor cautele, timor reuerentie. Timor horroris est, quo timemus seu horremus penam; timor cautele, quo cauemus culpam et etiam 123 penam; timor reuerentie, quo diuinam reueremur maiestatem. Horum primus erudit, secundus prouehit, tertius consummat et perficit. De primo dicitur in persona Christi capitis: Timor et tremor uenerunt super me, et contexerunt me tenebre. Et dixit: Quis dabit mihi pennas sicut columbe, etc. . Et de eodem in Euangelio: Cepit iehsu pauere et timere . Assumpsit enim Redemptor noster uerum timorem,  ueram tristitiam, sicut et ueram carnem, non necessitate condolentis, sed miserationis uoluntate. De secundo, in Salomone dicitur: Beatus qui semper est pauidus . Et super eumdem locum: Pena iudicii quanto minus timetur, tanto districtius portabitur. Et alibi: Prudenter timetur quidquid accidere potest. De tertio dicit Isaias: A timore tuo, Domine, concepimus, et parturiuimus spiritum salutis .

Psalmista uero commendat eumdem, dicens: Timor Domini sanctus permanet in seculum seculi . Et alibi: Immittit Angelus Domini in circuitu timentium eum, et eripiet eos .

Istis reuera data est significatio in tribus, scilicet in Scripturis, in sacramentis et in operum exemplis.  In Scripturis; continent enim sacre Scripture uolumina, mandata et prohibitiones, que sunt signa uoluntatis diuine, cum plerumque precipiat ea que uult ut impleas, et prohibeat que uult ut caueas: et hoc edictum tam preceptum quam prohibitio, uoluntatis nomine nonnunquam solet appellari. In sacramentis dedit significationem, quia nil aliud sacramentum, quam inuisibilis gratie signum; quod in baptismo et aliis declarari potest; ablutio enim corporis exterior que fit in baptismo, interiorem originalis macule designat ablutionem; unctio uero tam in baptismate quam in confirmatione facta, interiorem anime figurat unctionem, forma etiam panis uisibilis in altari, inuisibilem Domini carnem designat.  Iste sunt tenebre de quibus in Psalmis dicitur: Posuit tenebras latibulum suum . Latet enim siue continetur sub sacramentis diuina gratia, unde et ipsa uasa dicuntur in Euangelio , ubi dicitur, oleum recondite in uasis uestris. Et in Isaia: Mundamini qui fertis uasa Domini . Hec uasa in quibusdam sunt uacua, in quibusdam semiplena, in quibusdam uero plena. In apostatis uacua sunt, qui cum a fide exciderint, nec nomine nec numine Christiani sunt; semiplena sunt in falsis fratribus, qui nomine tenus tantum Christiani sunt; plena sunt, in quibus nomen et deuotio reperitur. Ista sunt alligamenta que Samaritanus noster qui de Ierusalem descendebat in Iericho , adhibuit. Eadem sunt mons caliginosus de quo in Isaia: Super  montem caliginosum leuate signum . Quod impletur a sacerdotibus super sacramenta signum sancte crucis leuantibus, ut in baptismi consecratione, et in eucaristie confectione. Dedit significationem Dominus in operum exemplis, de quibus duo possumus excipere, scilicet orationem et ieiunium; orauit enim Dominus cum ascendisset in montem, pernoctans in oratione ; orauit et in horto trans torrentem Cedron, semel, iterum, et tertio; et discipulos ad idem inuitauit, dicens: uigilate et orate, ne intretis in tentationem . Que sacerdos euangelicus representat in illo trino silentio quod fit in canone misse.

Ieiunauit etiam Dominus quadraginta diebus et  quadraginta noctibus , non solum in propria sui persona, sed etiam in suis preconibus, Moyse  et Helia , ut qui per Moysem dixerat, in ore duorum uel trium stet omne uerbum, in duorum uel trium facto nobis commendaret ieiunium. Credimus autem nec temere nec casu; sed alto consilio Dominum Christiane militie seu ieiunio quadragenarium numerum deputasse, in quo nobis insinuatur quibus armis militare debeamus; cum enim ex denario et quaternario in se ductis quadragenarius surgat, denarius ad uetus Testamentum, propter decalogum, pertinet, quaternarius ad Nouum, gratia Euangelii. Fideles autem contra 124 carnem, contra mundum et contra diabolum obseruando  mandata ueteris et noue Legis militare debent. Ecce: Metuentibus significationem dedit Dominus . Quare? ut fugiant a facie arcus , id est a terribili sententia futuri iudicii, quod in arcu figuratur, quia quanto fortius lignum retro flectitur, tanto impetuosius sagitta in anteriora dirigitur; ita, quanto magis iudicium differtur, tanto grauior et austerior erit sententia qua dicetur: Ite, maledicti, in ignem eternum . Dici tamen potest absque preiudicio potioris sententie, in arcu diuinum prefigurari iudicium. In arcu enim chorda licet flexibilis, ligni rigorem flectit, et incuruat, ita in examine diuino, rigorem iustitie lenitas temperauit misericordie. Uniuerse enim uie Domini, misericordia et ueritas . Et in iudicio, misericordia  et ueritas obuiabunt sibi, iustitia et pax deosculabuntur . Unde et calici pleno mistura comparatur, cum dicitur: Calix in manus Domini uini meri plenus misto . Ibi enim est iustitia puniens, et misericordia compatiens. Ut igitur, fratres, fugiamus a facie arcus, impleamus quod iubet, caueamus quod prohibet, suscipiamus sacramenta que instituit, imitemur operum exempla que proposuit. Eamus et ostendamus nos sacerdoti, conscientias nostras effundamus coram Christi uicario, uulnerum nostrorum medicinam ab eo postulantes. Ipse est enim medicus de quo in Ieremia: Nunquid resina non est in Galaad, aut medicus non est ibi?  Iste est sapiens de quo dicitur: Furor illi secundum similitudinem  serpentis, sicut aspidis surde et obturantis aures suas. Que non exaudiet uocem incantantium, et medicamenti medicati a Sapiente . Hic si uoluerit nobiscum contendere in priuato iudicio, et tunicam tollere, dimittamus ei et pallium, id est non tantum interiora peccata, sed etiam exteriora que corporis ministerio geruntur, diligenter exponamus; si uidelicet uana uidendo, uel audiendo ludicra, si in olfactu aromatum, uel in gustu saporum, uel in aliene cuticule contactu excesserimus, species confiteamur, et offeramus munus quod precepit Moyses offerri. Precepit equidem Moyses neminem pro suspicione lepre absque sacerdotis examine, excludi a castris, prohibuit etiam quempiam, licet mundum, intra castra recipi, nisi sacerdoti se presentaret  . Instituit etiam, ut quem mundabat et mundum iudicabat sacerdos, offerre ouem anniculam, duos agnos immaculatos, tres decimas simile, et sextarium olei . Offeramus ergo perfectam obedientiam sacerdoti, id est iniungenti nobis condignam satisfactionem, obtemperemus, ne simus quasi uitula que lasciuit, et iugum reiicit, sed tanquam uitula docta diligere trituram; offeramus et duos agnos immaculatos, id est ieiunium et eleemosynam, ita ut nec eleemosynam uana gloria polluat, nec ieiunium uoluntas cumulandi pecuniam corrumpat. Docet enim ut, qui eleemosynam erogat, incautum esse leui fame pretio, thesaurum bone conscientie uenditare. Decet etiam ut  ieiunans cogitet quia fructuose non sunt angustie nostre, nisi alteri prestiterimus latitudinem. Offeramus etiam tres decimas simile, id est fidem Trinitatis, cuius subtilitas incomprehensibilis. Offeramus denique sextarium olei, id est sex opera misericordie, proximis impendamus, que Dominus in Euangelio Matthei  insinuat, et Isaias  ex parte, dicens: Hoc est ieiunium quod elegi, dicit Dominus, solue colligationes impietatis, solue fasciculos deprimentes, dimitte eos qui confracti sunt liberos, et onus eorum disrumpe. Frange esurienti panem tuum, et egenos uagosque induc in domum tuam; si uideris nudum, operi eum, et carnem tuam ne despexeris. Tunc erumpet quasi mane lumen tuum, et sanitas tua citius orietur. Ecce salubre consilium!  qui enim hec fecerit, in die uentilationis extreme a dextris positus audiet: uenite, benedicti Patris mei, percipite regnum, etc. 

Quod nobis prestare dignetur iehsu Christus Dominus noster, qui cum Patre et Spiritu sancto uiuit et regnat per omnia secula seculorum, Amen.



125 SERMO Iu. DE PASCHA, AD MAGISTROS CLERICORUM. Accelera, tria sata simile commisce, et fac panem subcinericium .

Ista sunt uerba Abrahe ad Saram. Abraham autem hospitans in conualle Mambre, tres uiros uidit, et unum adorauit, quibus supplicans, obtinuit ut ad eum de nocte diuerterent, et cibum sumerent:  unde tabernaculum ingressus, Sare precipiens ait: Accelera, etc.

Fratres mei, profundum credimus sub his uelari mysterium. Quod liquido constabit, si mel de petra, et oleum de saxo durissimo , id est spiritalem intellectum ex sensu eliciamus historico. Queramus ergo solem sub nube, medullam sub cortice, spiritum uiuificantem sub littera occidente. Sint ergo uerba hec Patris ad Filium, quibus et nominum mutatio, et etatum assignatio satis congruit; Abraham enim primo dictus Abram, id est pater excelsus, ante mundi creationem, unde idem ad Filium: Tecum principium in die uirtutis tue , etc. Et de eo Filius: Dominus dixit ad me: Filius meus es tu, ego hodie genui te . Id  est ab eterno genui te, circa uero mundi cursilis originem factus est pater multarum gentium.

Unde clamat Ecclesia: Abba pater . In unam Christi Ecclesiam conuenerunt Iudeus et gentilis. Clamat ergo Iudeus, Abba; gentilis, Pater.

Sara autem primo Sarai dicta est, quasi princeps mea, deinde Sara, quasi princeps absolute et generaliter. Fuit ergo prius Sarai; de eo enim Iudaicus populus dicere poterat Christo, Tu princeps meus, unde Psalmista: Notus in Iudea Deus, et in Isrel magnum nomen eius . Modo est Sara, quia princeps plurium. Adorant enim eum omnes reges, omnes gentes seruiunt ei. Et de eodem  dictum: Excelsus super omnes gentes Dominus, et super celos gloria eius . Ipse autem non tantum est princeps, sed principium, unde in Euangelio: Ego principium qui et loquor uobis . Ipse est principium de principio, ipse est alpha et omega, id est principium et finis. Item circa natiuitatem Isaac, Abraham centenarius, Sara nonagenaria erat, iuxta illud: Putas centenario nascetur filius? et mulier nonagenaria pariet?  Centenarius autem numerus quadratus est, a leua transit in dexteram, denario ternarium multiplicante procreatur; nonagenarius autem non ad tantam euadit perfectionem, in quibus notatur, quod penes patrem sit auctoritas principii in filium. Sint ergo uerba Patris ad Filium: Accelera, tria  sata commisce, etc. Filius autem Patri obediens reuerentia accelerauit. Ipse enim est de quo dictum est: Exsultauit ut gigas ad currendam uiam . Et alibi: Qui emittit eloquium suum terre, uelociter currit sermo eius . uere uelociter, breui enim temporis spatio, fere in triennio, uniuersis innotuit eius saluberrima predicatio.

Tria sata commiscuit, id est Trinitatem personarum ineffabilem, predicando fidelium mentibus inseruit, queque bene in satis simile, id est farine delicatissime figuratur. Ista autem Trinitas est, ad quam si homo accedat, magis et magis exaltatur; ista est Trinitas que ascendit super Cherubim, ista est Trinitas que uolauit super pennas uentorum;  ista acumina subtilium transcendit ingeniorum; ipsa est, in qua est unitas sine singularitate, distinctio sine diuersitate. Inde factus est panis subcinericius, id est doctrina, que aliunde translatis uerbis palliatur; cineres enim quodammodo ex lignis transferuntur; ita a creaturis uerba ad creatricem et ineffabilem Trinitatem transferimus, uocantes Patrem, paradisum; Filium, fontem de paradiso; Spiritum sanctum, uoluptatem. Iuxta illud: Fons egrediebatur de paradiso uoluptatis . Filium etiam quandoque dexteram, quandoque brachium, quandoque manum nominat 126 Scriptura, iuxta illud; Dextera Domini fecit uirtutem , etc. Et alibi: Emitte manum tuam de alto , etc. Et: In manu  potenti, et brachio excelso . Cum autem dicitur: Si in digito Dei demonia eiicio, filii uestri in quo eiiciunt ? nomine digiti, Spiritum sanctum intelligimus. Hoc pane reficiuntur tres uiri, id est fideles de omnibus mundi partibus ad fidem conuocati, uel homines ex tribus Ne filiis ubique terrarum disseminati.

Eadem possunt esse uerba Patris ad Christianum, non ad quemlibet, sed ad ministrum altaris, cui pastoralis cura commissa est. Iste enim primo Sarai fuit, id est unius princeps, dum ab alio regeretur; idem factus est Sara, seu princeps plurium, quando eum pastorem fragili Christus prefecit ouili. Huic ergo dicitur: Accelera, quasi, memento  quoniam redditurus es rationem uillicationis tue, caue ne seruus inutilis inueniaris , caue ne sis canis mutus non ualens latrare . Tria sata simile commisce, id est triplicem operationem, satisfactionis et uindicte, scilicet orationem, ieiunium et eleemosynam. Orationem, hec enim est sacrificium uespertinum, hec est thymiama boni odoris, quod in ara cordis accendi debet ; hec est uirgula fumi, que ascendit ex aromatibus myrrhe et thuris, et uniuersi pulueris pigmentarii ; ieiunium debet iniungere prelatus, ualet enim ad reprimendam lasciuiam carnis nostre, hec iumentum indomitum est, cuius nisi petulantia refrenetur, in perniciem nos trahit et mortem. Iniungantur ergo spiritualia  ieiunia, sint quedam generalia, ad que omnes teneantur. Sicut enim Patres ueteris Testamenti decimas et primitias fructuum offerre Domino tenebantur, sic et moderni, dierum non solum decimas, sed et primitias soluere tenentur. Quod fit in ieiuniis quatuor Temporum, in Quadragesimali tempore; in ieiuniis enim quatuor Temporum, primitias soluimus, in Quadragesima uero, decimas et primitias, habet enim solaris annus 365 dies; dum ergo ieiunamus triginta et sex diebus, decimas soluimus. Supersunt quinque dies, et quia melius est supererogare quam deficere, diem unum quasi eleemosynam soluimus. Intercedant tres dies qui ad ieiunium quatuor temporum pertinent, et sic completur quadragenarius dierum. Sed quia inutile  est ieiunium nisi quod eleemosyna commendat, iniungenda est eleemosyna. Est enim ieiunium ambitionis, et est ieiunium superstitionis, et ieiunium religionis. Ieiunium ambitionis est et auaritie, quando aliquis carnem macerat, ut loculos impleat; sed tale ieiunium non nouit anima mea, dicit Dominus; ieiunium superstitionis est, ieiunium hypocrisis, que faciem demolitur et extenuat ut uideatur ab hominibus ieiunans. Ieiunium religionis est, quod comitatur eleemosyna, quam tibi primo, secundo proximo teneris erogare.

Ex his fit panis subcinericius, id est penitentia; cinis enim et cilicium arma sunt penitentium. Hoc pane reficiuntur tres uiri quos uidit Ezechiel  saluandos, Iob, Daniel et Ne. In Iob,  coniugatos intelligimus; in Daniele continente continentes; in Ne qui tempore cataclysmi arce regimen suscepit, rectores; uel tres mortui de quibus in Euangelio, scilicet filia archisynagogi, que mortua est in domo ; filius uidue qui extra portam ferebatur ; Lazarus quatriduanus et fetens . Indiget enim penitentia et ille qui praue cogitauit, et qui male operando cecidit, et qui peccato consuetudinis irretitus, quasi iumentum in stercore suo computruit . Sciat eadem sibi dicta Magister, non quilibet, sed cui reuelata sunt secreta celestia, cui datum est nosse mysterium regni celestis . Iste fuit Sarai, quasi princeps unius, dum sub  alio studebat; idem factus est Sara, id est princeps plurium, quando cathedraticum suscepit honorem. Isti, Accelera dicit Ecclesia, id est uolumina sacre Scripture sepe reuolue. Auditorum utilitati inuigila, ne sis aleator, gyra gregem tuum, et pigros excita. Tria sata simile commisce, id est triplicem expositionem in lectione; quarum prima sit historica, secunda tropologica, tertia allegorica. Prima 127 fundamentum, secunda paries, tertia culmen his duabus appositum. Prima planior, secunda suauior, tertia acutior: prima incipit, secunda prouehit, tertia consummat et perficit, inde fit panis subcinericius, id est lectio theologica, que non flosculos uerborum desiderat, nec dictionum phaleras, sed humiles sententias. Hoc pane reficiuntur  tres uiri, scilicet, maiores, mediocres et minores; minoribus proponitur lac historie; mediocribus mel tropologie, maioribus solidus panis allegorie. Isti sunt tres panes quos accommodare debet amicus amico. Hoc est iter trium dierum quod aggredi debemus, ut tandem Domino in deserto sacrificemus. Sed dicet aliquis: graues operum angarias nobis imponis, sed quis erit fructus huius laboris? Audi: In uita presenti hec erit utilitas, quod poterit dicere: Quam dulcia faucibus meis eloquia tua, super mel ori meo; a mandatis tuis intellexi, propterea odiui omnem uiam iniquitatis . Et ita celebrabis Pascha Domino, id est transitum de morte ad uitam, de tenebris ad lucem, de labore ad requiem, de uitiis ad uirtutem; pascha enim  dicitur quasi phasea, id est phase, quod est transitus. Sed iterum obiiciet quis: A quibus, quomodo et quando celebrandum est pascha? Ab existentibus in Aegypto, id est ecclesia militante, cuius typum gerebat Aegyptus, quando populus Domini permistus erat Aegyptiis, sic in ecclesia, rosis urtice, foliis lilia, id est bonis mali permisti sunt. uis scire quomodo et quando? istud tibi explanatur cum dicitur · Quarta decima die ad uesperum . In eo enim quod dicitur, quarta decima, modus siue forma transeundi tibi prefigitur, scilicet in obseruatione ueteris et noue legis. Denarius enim ad uetus refertur Testamentum, propter Decalogum, quaternarius uero ad Nouum, propter euangelium. In eo uero quod dicitur, Ad uesperum,  tempus determinatur, id est sexta etas, in qua uerus sol suum cognouit occasum, et post triduum resurrexit, suum non differens ortum. Unde: Qui ascendit super occasum, Dominus nomen illi . In futuro, tanta erit utilitas, ut merearis audire: Euge, serue bone, etc.  Non dicetur, Intra ad gaudium, sed, Intra in gaudium . Scuto uero circumdabit nos ueritas eius, etc. . Leua eius erit sub capite nostro, et dextera eius amplexabitur nos . Tunc hymnum cantabimus Domino, tunc uotum reddemus in Ierusalem; tunc solemnitatem celebrabimus in quinta decima die, scilicet in plenilunio: tunc plenus et consummatus erit electorum numerus; tunc plene  illuminabitur a sole luna, scilicet triumphans Ecclesia, que tunc utrumque habebit sabbatismum; que modo unica et singulari contenta est stola, tunc recipiet et secundam.

Septuagesima enim que in Sabbato in albis terminatur, uite presentis typum gerit, et figuram; uita namque presens que a mundi creatione usque ad diem extreme discussionis protenditur, septem dierum repetitione agitur, et in septem etates distinguitur. Hinc Ecclesia, unicum canit alleluia circa finem Septuagesime, id est in uigilia Pasche, et in diebus paschalibus; in fine uero, id est Sabbato in albis duplicat, ad figurandum, quod qui modo gaudent altera stola, utraque recepta triumphabunt. uere triumphabunt; recipient enim diadema  regni celestis, prefecti uero non tantum auream, sed etiam aureolam. Quod nobis prestare dignetur, Pater et Filius, et Spiritus sanctus, qui uiuit et regnat Deus per omnia secula seculorum. Amen.



SERMO u. DE CUSTODIA ECCLESIAE AD SACERDOTES IN SYNODO. uinea fuit pacifico meo, que habet populos et tradidit eam custodibus .

Fratres mei, quoties magnos magna de pacifico dixisse recolo non presumptuosus quidem, sed meticulosus ad loquendum de eo labia mea aperior. Tamen aliquid uigoris et solatii inde mendico, quoniam libenter suffertis insipientes, cum sitis uos ipsi sapientes . Scriptum 128 etiam memini,  et meminisse iuuat: Montes et colles cantabunt coram Deo laudes, et omnia ligna siluarum plaudent manibus . Ecce, ab ista generali letitia, non cedri Libani, nec uirgulta deserti excluduntur! Ego igitur humile uirgultum, uilis saliuncula, de tenuitate substantie mee, pauca uobis exponere propono, breuiter quidem expediens quid sit iste pacificus, quid eius uinea dicatur, et quare; quibus custodibus tradiderit eam, et quales esse debeant.

Iste pacificus, est uerbum Patris, de corde Patris eternaliter eructatum, qui uere pacificus est; ipse enim de se ipso in Euangelio ait: Pacem meam do uobis, pacem relinquo uobis . Ipse est qui imis suprema conciliat. Ipse est qui duos parietes  ex diuerso uenientes in se angulari lapide compaginat; ipse est pax que exsuperat omnem sensum . Hec autem uinea est Ecclesia, que ab ipso plantata in cornu, in loco uberi, hanc propria carne pastinauit, proprio sanguine irrorauit, et spirituali uomere circumfodit. Hec est uinea, cuius quotidie fructus colligitur, et nunquam tamen terminatur. Quid plura? Hec est uinea Domini Sabaoth, id est exercituum, non hominum tantum, sed angelorum. Sed dicet aliquis, nimis est aliena hec translatio.

Expressa tamen est ecclesie cum uinea similitudo; habuit enim hec radicem in angelis, truncum in patriarchis, uitem in prophetis, palmitem in apostolis, fructum in excussorum, id est in apostolorum  filiis. Hec eadem radicem habet in caritate, truncum in deuotione, uitem in proximi dilectione, palmites in cleri ueneratione, fructum uero percipit in beatitudine. Ecce radix ecclesie caritas, de qua dicitur: Egredietur uirga de radice Iesse , id est deuotio ex caritate, que bene radix Iesse dicitur; Iesse enim interpretatur incendium: caritas autem ignis est, de quo ueritas in Euangelio: Ignem ueni mittere in terram, et quid uolo nisi ut ardeat?  Et alibi: uiuit Dominus, cuius ignis est in Sion, et caminus in Ierusalem . Notandum autem, quod hec radix non interiora terre penetrat, sed ad celestia se erigit, sicut et fundamentum Ecclesie non ceteris  partibus inferioribus substernitur, sed super omnia exaltatum sublimatur. Sic autem credimus satis mature satisque circumspecte, fieri in ea ecclesia que habet populos, et non in ea que habet gentes. Gentes enim proprie dicuntur, que tales se exhibent, quales geniti, non circumcisionis charactere uel baptismi, ab aliis distincti; populus uero est aggregatio hominum qui in unum conuenere locum ad uiuendum sub iure. Ecce, ut diximus, pacificus noster quomodo in uinee huius cultura laborauerit, eius enim propagines de Egypto in terram promissionis transtulit, demum cum maximo labore, trunco oliue surculum oleastri inseruit, inde fidelibus eam tradi custodibus iudicauit. Circuit enim eam aper de silua, ut exterminet,  circuit singularis ferus ut depascat , circuit et leo querens quem deuoret . Unde, et si non uites fructiferas, exteriores tamen incorporat labruscas. uulpes etiam demoliuntur uineam istam, scilicet heretici, per Samsonis uulpeculas prefigurati. Habet enim historia Iudicum Samsonem Philistheos persequentem , in eorum segetes direxisse uulpeculas, quarum capita diuisa, caude uero connexe et alligate facibus ardentibus, ut ita segetes incenderentur. Cuius rei figuram breuiter expedire, expediens iudico. Permittit Dominus propter peccata populi, multoties hereticos regnare, et Ecclesie messem falsorum dogmatum faculis incendere: qui heretici bene in uulpibus designantur, quarum capita diuersa et  caude connexe sunt, licet enim diuersa doceant, tamen in errore conueniunt. Necessarii ergo sunt custodes; sed qui, et quales esse debent? Isti sunt ministri altaris, de quibus Sponsa in Canticis: Inuenerunt me custodes ciuitatis ; et alibi de iisdem Sponsus: Super muros tuos, Ierusalem, constitui custodes . Isti sunt de quibus dicitur: Canite tuba in Sion, uocate gentes, annuntiate populis, quia Dominus noster ueniet, etc. . De quorum qualitate certificamur in Euangelio, cum dicitur: Quis putas est fidelis seruus et prudens, quem constituit Dominus super familiam suam, ut det illis cibum in tempore . Ecce, breuiter insinuatur, quoniam minister altaris fidelis 129 debet esse et prudens; celestis alimonie  largitor tempore opportuno. Sed dicet minister altaris: Fidelis sum, articulos enim fidei memoriter teneo, et crucis Dominice fidei signaculo contra uarios impetus diaboli me muniens insignio.

Sed hoc non sufficit, nam si minister altaris se polluat luxuria, cibo ingurgitet, uino inebriet, si sit susurro in populo, si aleator, si fenerator exstiterit, talem fidelem non esse, denuntio. uereor, ne quando ad altare accedit, mereatur audire: Inueterate dierum malorum, quid tibi prodest uestis dealbata, cum mens interius sit fuliginata? quid tibi prodest ampla corona, cum manus aduersus proximum sit coarctata? uade retro, neomenias et Sabbata non curat anima mea, non accipio de  domo tua uitulos, nec de gregibus tuis hircos . Ecce perplexus est iste uerus Leuiathan. Itaque, talis a ministerio manum cohibeat, uel se emendet, nisi graue sibi iudicium prouocare uelit. Non tantum debet esse fidelis, sed etiam prudens tenetur esse dispensator; et uere prudens, ut non promiscue auditoribus quelibet proponat, sed spiritualibus spiritualia predicet, minoribus et neophytis minora. Sic sol per diem, luna per noctem, dies diei eructat uerbum, et nox nocti indicat scientiam . Ab Apostolo scilicet prefixam in predicando sequatur regulam, et dicat: Sapientiam loquimur inter perfectos, sed nichil iudicaui me scire inter uos, nisi Iesum Christum crucifixum . Ecce memoriter retinebat,  quoniam in tabernaculo Domini erant phiale et cyathi super mensam propositionis; ut in cyathis predicatio de diuinis, in phialis uero, de his que ad humanitatem pertinent predicatio figuretur; si quis ergo uult esse prudens economus, in memoriam reducat, quoniam uidit Iacob scalam, et angelos ascendentes et descendentes , opportunitatem etiam temporis consideret. Si enim auditores habeat ad oblatrandum promptulos, ad acquiescendum desides, et pigros, apud se iudicet, quoniam margarite uerbi diuini canibus exponi non debent. Si mentes audientium non steriles, sed ad recipiendum semen habiles percipiat, predicet, et rore celesti fertiles areolas irrigare non differat. Ad qualitatem etiam custodis  hec pertinere credimus, ut non eum auaritia, non uana gloria, non incauta garrulitas ad predicandum impellat; non turpibus lucris inhiet, non iudicet scire suum nichil esse, nisi eum hoc scire sciat alter, non reputet pulchrum digito monstrari et dicier, Hic est: Non torrente uerbositatis auditoribus fastidium generet. Memoriter teneat quod

Semel emissum uolat irreuocabile uerbum.
Attente super gregem sibi commissum uigilet, ut cum alii centum, ipse ducenta talenta recipiat, ut portans manipulos suos cum exsultatione ueniat, ut non tantum aurea, sed etiam aureola coronatus triumphare ualeat. Quod ei prestare dignetur, qui uiuit et regnat per omnia secula seculorum.  Amen.



SERMO uI. DE SOLUTIONE PECCATORUM POST CONFESSIONEM. Soluite eum et sinite abire .

Semel locutus est Dominus, et duo audita sunt. Ista enim sunt uerba ueritatis ad apostolos de solutione Lazari, quem precibus Marthe et Marie sororum, Dominus quatriduanum licet et fetentem, suscitauerat, sed quia ligatus erat institis, abire non poterat. Possunt hec eadem uerba esse Mediatoris ad ministros Ecclesie, in cuius uerbis nichil est absonum, nichil otiosum, sed omnia plena mysteriis, et fructuosa. Loquitur ad ministros, non ad quoslibet, sed ad illos qui in summo statu sunt constituti, scilicet gradu apostolorum. Licet  enim aliquis in sacerdotium sublimatus stet, non ibi manere decernat, sed progrediatur de uirtute in uirtutem, donec uideat Deum deorum in Sion . uigilantibus enim, non dormientibus promittitur regnum, etc.

Isti duplici de causa dici possunt ministri, tum quia summo pontifici ministrant, de quo dictum est: Tu es sacerdos in eternum 130 secundum ordinem Melchisedech . Et alibi: Ecce sacerdos magnus  , etc. Et iterum: Christus assistens pontifex futurorum bonorum, etc.  Tum quia a minoribus eis ministratur, scilicet a diaconibus et subdiaconibus, et aliis. Quatriduanus  iste, grauibus irretitum peccatis, et morte quadrifaria peremptum significat. Primus sepulture dies, peccatum cogitationis intelligitur; secundus, peccatum praue locutionis; tertius, praua operatio; quartus, peccandi consuetudo. Tales suscitat Dominus, quando remissionem peccatorum tribuens, rorem spiritualis gratie infundit. Hoc facit interuentu actiuorum et contemplatiuorum, et quia difficile est consueta relinquere, legitur Dominum lacrymasse, et infremuisse, et clamasse: Lazare, ueni foras . Non enim de facili soluitur, qui uinculis peccatorum suorum firmiter constringitur; firmius autem constringitur qui per obstinationem, et prauam consuetudinem, quam qui per ignorantiam uel subreptionem aliquam  peccat.

Sed quia non sufficit suscitatio interior, si contemnatur confessio, et non sequatur solutio exterior, dicitur ministris: Soluite. Nam licet peccator a Deo interius sit resuscitatus per propositum resiliendi a peccato, indiget adhuc sacerdotali absolutione ut absoluatur non solum a pena, uerum etiam, ordinarie a culpa, nec non et a sententia, quando per anathema extra Ecclesiam relegatus est, ut intra sinum Ecclesie recipiatur et fidelibus communicare possit. Sed quia finis, non pugna coronat, subditur: Sinite abire, id est pro perseuerantia talium interuenire. Quod nobis prestare dignetur qui uiuit et regnat per omnia secula  seculorum. Amen.



SERMO uII. IN ADuENTU DOMINI. Rorate, celi desuper, etc. 

Ut sancti Patres testantur, triplicem celestis regis aduentum sacra Scriptura nobis eloquitur. Primus aduentus est in caritate, quando nos Christus uisitat de gratia. Secundus fuit in carne, quando uisitauit de misericordia. Tertius erit in caritate, quando mundum iudicabit in gloria. Primus est pietatis, secundus fuit humilitatis, tertius erit maiestatis. Primus ut homo se iudicet, secundus fuit ut Deus iudicaretur ab homine; tertius erit, ut Deus hominem iudicet. De primo dicitur: Ad eum ueniemus, et mansionem apud eum  faciemus . De secundo dicitur: Rorate, celi, desuper, etc. De tertio sequitur, ueniet Dominus ad iudicium cum senatoribus terre . Cum hoc nomen, celum, in sacra pagina uariis significationibus sigilletur, hoc loco, in signo trium Personarum tenetur. Tres enim persone comparabiles sunt celo empyreo; sicut enim celum empyreum unam retinet ignis proprietatem, non peremptoriam, sed mulcentem, illuminatiuam, non combustiuam, sic tres Persone diuine, fideli irradiantes per gratiam, mulcent eum per interne inspirationis solatium, non per supplicium. Comparabiles etiam sunt celo sidereo; sicut enim in celo  sidereo uaria sidera irradiant, sic in tribus personis uelut in celo sidereo, multiplices stelle sapientie et scientie fulgent. Comparabiles etiam sunt celo erio; sicut enim a celo erio pruine et niues, et pluuie et grandines, ros et aure mulcebres, fulgura et coruscationes, rerum uariarum plenitudines; sic a tribus Personis uelut a celis eriis, descendunt nix et pruina sola Dei permissione; grando et pluuia, coruscatio et fulgura sola Dei auctoritate; ros et mulcebris aura, sola Dei miseratione; rerum omnium sufficientia, sola Dei bonitate. Sempiternitas etiam temporis que a mundo cepit, et in perpetuum durabit cuiusdam magni anni similitudinem gerit. Tunc hiems fuit, a mundi initio usque ad tempus date legis, in qua  hominum 131 corda uariis uitiis fuerunt constricta, et uelut pruinis ac niuibus congelata; in qua aquilo flauit, quia diabolus aquas, seu populos per aquas intellectos, gelicidio infidelitatis ligauit; tempore uero legis, uelut in uere, descendit grando, comminatione penarum, emanauit pluuia, cum promissione premiorum. In uere, auster flauit, uentus calidus et humidus, quia tempore legis calor cum humore fuit, quando dilectio cum amore fluxibilium, id est terrenorum hominum cordibus adhesit.

Tempore uero gratie, uelut in estate, ros celestis gratie nobis distillauit, mulcebris aura apostolice predicationis insonuit, imo adhuc fulgura coruscationum et comminationum emicant, et prefulgurant.  In hac perflat fauonius, cum gratia Spiritus sancti, uelut hortum uariis floribus consitum, Ecclesiam uariis uirtutibus insignitam. In uita uero eterna uelut in autumno, erit rerum omnium sufficientia quando erit beatitudo perfecta, Christusque erit in omnibus omnia . In predicta autem estate, triplex ros nobis infunditur, de quo in sacra pagina legitur. Est ros communis, qui mane in terram descendit: est ros apparens in superficie agri, qui mellis dulcedinem gerit; est ros celestis, scilicet manna, qui Iudeos in deserto pauit. Per primum rorem qui mane in terram descendit, primitiua gratia intelligitur, que post uitiorum tenebras in matutino fidei ad nos uenerat, de quo dicitur:  Sicut ros Hermon qui descendit in montem Sion . Ros enim gratie primum in montem Sion, id est in Iudeos descendit, consequenter ad gentiles uenit. Per secundum rorem qui gerit similitudinem mellis, diuinorum contemplatio intelligitur, in qua dulcedo dilectionis homini datur, cum homo ad celestia rapitur. De quo rore legitur: Montes Gelbe, nec ros nec pluuia, etc. . Obstinati enim peccatores montibus propter superbiam comparabiles, nec recipiunt pluuiam interne inspirationis, nec rorem diuine contemplationis.

Per rorem celestem qui Iudeos pauit in deserti uia, significatur Eucaristia, qua in deserto huius uite peregrinans anima pascitur. Primus ros rigat,  secundus delectat, tertius satiat. Primus morbum purgat, secundus sanitatem donat, tertius datam conseruat. Primus ad sanitatem faciens, secundus efficiens, tertius perficiens. Patres igitur ueteris Testamenti, secundum Christi prestolantes aduentum hunc rorem celicum postulantes dixerunt: Rorate, celi desuper, etc. Ac si dicant, huc usque rorastis deorsum, dando nobis rorem terrenum, huc usque dedistis nobis temporalia, promisistis terrena, suspendistis eterna, sed nunc, rorate, celi desuper, dando nobis illum cibum qui panis est angelorum in celo, manna peregrinantibus in huius uite deserto, liquidus cibus egroto, sed solidus sano. Et sic nubes pluant iustum. Triplex est nubes; est nubes misericordie Dei, est nubes Spiritus  sancti, est nubes corporis Christi. Nubes fieri solet, quando sol aquas attrahit sursum ad sui caloris temperamentum.

Patres ueteris Testamenti multas fuderunt aquas lacrymarum et preces, ut Filius Dei ueniret in mundum. Ex his aquis, sol iustitie quasdam guttulas attrahit ad se, dum illorum multiplici motus prece, nobis dedit refrigerium misericordie ad temperandum ardorem sue iustitie. Si enim ex iustitia nobiscum ageret, non Filium ad nos mitteret, sed iuste nos damnaret. Interposuit ergo misericordie sue nubem, ad temperandum sue iustitie ardorem. Nubes est obumbratio Spiritus sancti qua beate uirgini dedit refrigerium contra uitii  incentiuum: dedit eidem obumbrationem ad sustinendum diuine maiestatis ardorem. Nubes est etiam corpus Christi, qua nobis dat refrigeria contra uitiorum incendia, et corda fidelium compluit. De prima nube dicitur: In uisione Dei uidi, et ecce nubes magna, et ignis inuoluens . De secunda dictum est: Spiritus sanctus superueniet in te, et uirtus Altissimi obumbrabit tibi . De tertia dicitur: Ascendet Dominus super nubem leuem, et ingredietur Aegyptum . Prima temperat, secunda miraculis fulgurat, tertia sanctitate coruscat. Prima ponitur inter nos et diuine iustitie ardorem; secunda inter nos et tentationis feruorem; tertia inter nos et uitiorum calorem. His tribus nubibus dum intus compluimur,  aperitur terra, et germinatur Saluator . Triplex est etiam terra, prima est terra uiuentium, scilicet uita eterna, de qua legitur: Non sic 132 impii, non sic, sed tanquam puluis quem proiicit uentus a facie terre . Secunda terra, est sacra Scriptura, de qua legitur, primo parenti dictum: Terra spinas et tribulos germinabit tibi . Quia sacra Scriptura indignis non parit fructum delectationis, sed spinas et tribulos erroris. Tertia terra, est uirgo Maria, de qua legitur: ueritas de terra orta est, etc. . Prima terra est, ad quam uiandum; secunda, per quam uiandum; tertia, iuxta quam uiandum. Prima, supercelestis; secunda celestis; tertia, subcelestis; prima autem tripliciter aperta est in Christi natiuitate, per Filii  Dei exinanitionem, per Christi cognitionem, per eiusdem predicationem; secunda autem tripliciter, per promissi adimpletionem, per obscurorum expositionem, per figurarum reuelationem. Sed tertia terra, id est uirgo Maria, quomodo aperta? Certe, tripliciter clausa et tripliciter aperta: clausa sigillo castitatis, circumspectione mentis, castigatione carnis; tripliciter autem aperta, caritatis dilectione, carnis separatione, que facta sola est Spiritus sancti operatione, et quasi fide, quando iis credidit que angelus ei predixit. Sic aperta separatione carnis ut non amiserit sigillum uirginitatis; sic aperta dilatatione caritatis, ut non perdiderit circumspectionem mentis; sic aperta fide, ut non amiserit castigationem carnis. Atque sic  germinauit Saluatorem. uidendum nunc, que sit terra, quis sator, quod semen, quod germen.

Terra est uirgo Maria, terra inarabilis, terra promissionis, terra melle manans et lacte: hec est terra, que non ut nostra infirmitas, rastris et ligonibus concupiscentiarum uexata, fructum fecit, non fluctibus luxurie perfusa germinauit, sed solo Spiritus sancti rore Filium edidit. Semen uero fuit uirginis caro, opere Spiritus sancti a reliqua carne separata, et in corpus Christi formata. Si tamen semen censeri debeat quod non per luxurie pruritum, sed per Spiritus sancti refrigerium est separatum. Germen fuit corpus Christi quod ex predicta carne processit; et ita germinauit Saluatorem,  id est Christum, in quo est triplex salus, sicut etiam in corporalibus triplex est salus, in morbi depulsione, in sanitatis collatione, et in sanitatis conseruatione. Prima salus homini est ferrum, primus Christi aduentus factus fuit in peccati remissionem, secundus fit in iustitie collationem, tertius in eiusdem conseruationem. Nos, fratres karissimi, habentes aduentum Christi per carnem, postulemus aduentum per caritatem, dicentes: Rorate, celi desuper, etc., ut terram mentis nostre celi compluant diuino rore.

Terra tripliciter solet esse sterilis et infecunda, quando rastris et ligonibus non corrigitur, uel nimia ariditate damnatur, uel nimia inundatione submergitur; sic terra mentis nostre sterilis fit  et infecunda, quando ieiuniis, orationibus et uigiliis non corrigimus ariditatem cupiditatis, aut riuulis caritatis non temperamus, uel riuulos concupiscentie per continentiam non refrenamus; ut sic celi dignentur desuper rorare, id est terre mentis nostre rorem celestis gratie infundere: et sic nubes pluant iustum, superius nubes suspendendo, id est fletus nostros ad celos dirigendo, ut lacryme nostre sint nubes contra ardorem diuine iustitie, ut in nos celi non fulminent per iustitiam, sed nos irrigent per misericordiam; ut sic fletibus nostris uelut nubibus, compluatur in nobis Christus; et sic terra aperiatur, et Saluator germinetur.

Aperiatur itaque terra mentis nostre, oris confessione,  cordis contritione, exteriori satisfactione, et sic terra nostra germinet Saluatorem. Ut sicut beata uirgo Maria Christum concepit materialiter, mens nostra illum concipiat spiritualiter; sicut illa concepit Spiritus sancti obumbratione, mens nostra concipiat interna inspiratione; et sicut illa concepit permanens integra, ita concipiat mens nostra permanens inuiolata. O felix mens illius anime, que meretur esse mater Christi cum B. uirgine Maria, a longe quodammodo eius uestigia insequendo; ut nimirum, sicut uirgo Christum concepit per fidem, ita mens concipiat per fidelitatem; sicut illa in carne, ita ista in caritate. Quod nobis prestare dignetur ipse iehsu Christus, qui uiuit, etc. Amen



133 SERMO uIII. IN DIE SANCTO PENTECOSTES. Dum complerentur dies Pentecostes, etc. 


Sicut tres persone inter se distincte sunt, una autem communis essentia, sic tres celebrantur in anno solemnitates ad tres personas pertinentes, ut, Natalis, Pasche et Pentecostes; una autem tribus communis, que dicitur solemnitas Trinitatis, que scilicet celebratur in octaua Pentecostes; quamuis enim solemnitas Natalis dicatur Filii, tamen etiam proprie dici potest Patris, quia in ea solemnitate agitur de eterna Patris generatione. Unde dicitur: Dominus dixit ad me, Filius meus es tu, ego hodie  genui te . Solemnitas Paschalis proprie est Filii, in qua agitur de Filii resurrectione. Solemnitas Pentecostes est Spiritus sancti proprie; solemnitas autem que fit in octauis, totius Trinitatis. Nec uacat a ratione mysterii, quod dum complerentur dies Pentecostes, descendit Spiritus sanctus in discipulos; per hoc enim quod post septem septimanas Spiritus sanctus datus est apostolis significatur quod post reuolutionem septem spiritualium septimanarum, menti fidelium plenarie Spiritus sanctus illabitur. Prima septimana est carentia septem criminalium uitiorum, que prima est in omni iustificatione; secunda, septem modi remittendi peccatum, per baptismum, per penitentiam, per martyrium, per caritatem, per eleemosynam, per  rancoris remissionem in proximum, per fratris conuersionem ad fidem. Tertia septimana est, septem petitionum que exponuntur in Dominica oratione; quarta, collatio septem donorum que explanantur in Isaia, ubi dicitur: Spiritus sapientie, etc. ; quinta, collatio septem uirtutum, fidei, spei et caritatis, et quatuor cardinalium. Sexta, collatio septem beatitudinum, que exprimuntur in Mattheo, ubi dicitur: Beati pauperes, etc. . Septima, septem gradus ascensionis de uirtute in uirtutem , que explanantur in illo Psalmo: Domine, quis habitabit in tabernaculo tuo? etc. . Post omnium istarum in homine confirmationem, Spiritus sanctus plenarie possidet hominem. Nec uacat a ratione mysterii  quod per septem dies, continuatur solemnitas, septem enim dies significant septem dona Spiritus sancti, que plenarie apostolis tunc collata fuerunt. Et ideo dicitur: Dum complerentur dies Pentecostes, erant omnes pariter. Unitas localis significat trinam unitatem mentis, unitatem fidei, unitatem spei, unitatem caritatis. He tres faciunt illum triplicem funiculum, de quo dicitur: Funiculus triplex difficile rumpitur . Hoc glutinum quo linita fuit arca Ne, interius et exterius. He sunt tres unitates que faciunt in Ecclesia quasi trinitatem creatam, ut fides sit quasi Pater, a quo nascitur spes tanquam Filius, et a spe et fide, caritas, tanquam Spiritus sanctus. Qui ergo peccat in fidem, peccat in Patrem; qui in spem, peccat in  Filium; qui in caritatem, in Spiritum sanctum. Qui peccat in Patrem, remittitur ei, quia multoties, qui peccat per infidelitatem, per ignorantiam peccat. Qui uero peccat in Filium, remittetur ei, id est in spem, sed non de facili; qui uero in Spiritum sanctum, id est in caritatem, non remittitur ei, quia cum maiori adhuc difficultate deletur. Cum ergo omnes essent in eodem loco, factus est repente de celo sonus . Per repentinum sonum qui auditus est, cum Spiritus sanctus descendit in apostolos, significatum est quod duplex sonus esset futurus in apostolis; sonus predicationis, unde: In omnem terram exiuit sonus eorum, etc. , sonus penitentie et confessionis; unde: Clamaui in toto corde meo . Et sonus iubilationis;  unde: Laudate eum in cymbalis bene sonantibus, etc.  Hinc apostoli repleti Spiritu sancto predicauerunt, alios ad penitentiam et confessionem inuitarunt, et Dominum laudauerunt, contradicentes 134 etiam malis. Repente autem factus est sonus. Per hoc quod repente factus sit sonus, significatur repentinus Spiritus sancti illapsus; quia ita mentem uisitat, quod nescitur unde ueniat aut quo uadat, quomodo mentem peccatoris illustret, penitentem iustificet, iustificato gratiam accumulet. Sonus autem iste de celo factus est, non de terra. Est enim sonus de terra nascens, ex collisione solidorum corporum. Est sonus de aqua nascens, ex conflictu undarum. Est sonus descendens  de celo ex collisione nubium. Per primum sonum intelligitur contradictio hominum ex amore terrenorum nascens; per secundum, contradictio ex carnalibus uoluptatibus oriens; per tertium predicatio ex nubibus, id est ex predicatoribus procedens, qui nubibus sunt comparabiles, quia compluunt doctrinis, coruscant miraculis, intonant minis. Iste autem sonus factus tanquam aduenientis spiritus uehementis . Duplex est spiritus; est spiritus timoris et spiritus tumoris; spiritus soli et spiritus poli. Spiritus tumoris est diabolus, qui superbie tumorem spirat; spiritus timoris, est Spiritus sanctus, qui timorem et caritatem inspirat; spiritus soli, diabolus, qui ad amorem terrenorum  inuitat, spiritus poli, Spiritus sanctus, per quem celestia appetimus et terrena deuitamus. Spiritus sanctus aliquando nos preuenit, aliquando aduenit, aliquando subuenit; preuenit per gratie infusionem, aduenit per uirtutum multiplicationem, subuenit muniendo contra tribulationem. In preueniendo est medicus, a peccato curando; in adueniendo est Dominus, seruum ditando; in subueniendo patronus pugnantem muniendo. Unde et eleganter dicitur: uehemens, quasi ue demens; aufert enim quadruplex ue, id est quadruplicem penam; est namque pena probans, ut in Iob; est purgans, ut in Paulo; est commaculans, ut in peccatore delictis irretito; est affligens, ut in inferno. uel dicitur: uehemens, quasi extra mentem uehens,  quia extra mentem carnalem ad spiritualia uehit hominem. Et repleuit totam domum ubi erant sedentes . Per hoc quod sonus exterior impleuit domum, significabatur, quod Spiritus sanctus intus perflabat mentis templum. Exterius, sonus aurem tangebat; interius, Spiritus sanctus mentem mulcebat. Nec uacat a mysterio, quod sedentes erant apostoli. Alii enim prostrati iacent; alii sedent, alii stant erecti. Prostrati iacent, qui tantum terrenis indulgent: sedent, qui quamuis mentem dirigant ad celestia, tamen aliquando mentem demittunt ad terrena. Tales erant apostoli quandiu nondum erant Spiritu sancto roborati; erecti stant, qui tantum celestia contemplantur; quales apostoli facti sunt, postquam Spiritu sancto  roborati sunt. Et apparuerunt eis dispertite lingue tanquam ignis . Non est credendum, quod lingue apparuerint super capita apostolorum, sed potius radioli ignis in similitudinem linguarum. Nec irrationabiliter Spiritus sanctus legitur apparuisse in ignearum linguarum specie, cum duas proprietates ignis retineat; mulcebrem, dum per gratiam mentem serenat; combustiuam, dum peccata purgat; mulcebrem, dum lucem gratie infundit; peremptoriam, dum peccata consumit. Ignis etiam lingue formam gerebat; lingua est instrumentum loquendi, lingua est instrumentum saporem discernendi, lingua pro ceteris membris loquitur, dum eis compatitur; dum enim leduntur  membra, dicit lingua, Tu me ledis. Competenter ergo Spiritus sanctus apparuit in igneis linguis, qui uariis linguis loqui dabat apostolis; qui etiam uirtutem discernendi inter bonum et malum contulit eis; qui membra ecclesiastica in unum corpus unit, ut unum compatiens alii dicat: Quis infirmatur, et ego non infirmor?  Conueniamus ergo, fratres karissimi, in triplicem unitatem fidei, spei et caritatis, ut sic mereamur Spiritus sancti aduentum recipere, ut dignetur Spiritus sanctus domum mentis nostre uisitare, in qua tria debent esse: thalamus, consistorium et cenaculum. Cenaculum Dei, dilectio est, in quo anima conuiuatur; thalamus, diuina contemplatio, in quo  anima cum sponso delectatur; consistorium, discretio, in quo rationis iudicio bonum a malo separatur.

Oremus ergo Spiritum sanctum, ut caritatis cenaculum, sensus nostros purget, thalamum diuine contemplationis uirtutibus ornet, thronum discretionis prudentie auro uestiat. Quod nobis prestare dignetur iehsu Christus d. n. q. u. et r. p. o. s. s. Amen



135 SERMO IX. .---IN NATALI SANCTI AUGUSTINI. Beatus uir qui suffert tentationem, quia cum probatus fuerit accipiet coronam uite, etc. 

Quam gloriosum, fratres karissimi, tentationes uincere, tentationum insultus sufferre, tentationibus  obuiare, cum per tentationum stadium perueniatur ad eterne uite brauium! cum per meritum terrene tribulationis, perueniatur ad premium eterne  beatitudinis! cum per tribulationis sustinentiam, ueniatur ad eternitatis coronam. Est autem triplex tentatio: tentatio humana, quam carnis infirmitas parit; diabolica, que ex diaboli suggestione prouenit; diuina, que ex Dei auctoritate descendit. De prima dicitur: Tentatio uos non apprehendat nisi humana . De secunda dicitur: Et ne nos inducas in tentationem . De tertia adiungitur: Tentauit Deus Abraham . Prima est humane ueritatis; secunda diabolice peruersitatis; tertia diuine auctoritatis. Prima fit ad refrenandam superbiam; secunda ad perimendam iustitiam; tertia, ad probandam patientiam. Prima Paulus est colaphizatus ; secunda, uincentius impugnatus; tertia, Iob examinatus.  Est autem trina tentatio humana; aliquando enim caro tentat per luxuriam, aliquando . . . . . Cetera deerant in exemplari Alnensi.



Sermones sequentes prodeunt ex peruetusto codice ms. monasterii B. Marie de Dunis.



SERMO I. DE SPIRITU SANCTO. Spiritus Domini repleuit orbem terrarum, et hoc quod continet omnia, scientiam habet uocis .


Cum tota Trinitate orbis terrarum repleatur, tamen specialiter Spiritus sanctus replere dicitur, quia ei nomen benignitatis appropriatur, et de benignitate, res in suo esse conseruatur; quia cum tota Trinitas creet, ordinet et conseruet, Pater tamen specialiter dicitur creare; Filius ordinare uel disponere; Spiritus sanctus in suo esse conseruare, et ideo specialiter dicitur orbem terrarum replere. Replet, inquam, Spiritus sanctus uniuersas creaturas sua essentia; replet sufficientia; replet efficientia. Hic est Spiritus Domini, qui in mundi exordio, ferebatur  super aquas . Hic est Spiritus Domini, qui descendit super apostolos tanquam ignis. Ipse eleganter, tanquam ignis uehemens nuncupatur, quasi eternum ue demens . Aufert enim triplex ue, ue culpe, ue pene, ue gehenne! uehit etiam mentem ad celestium contemplationem. Unde dicitur uehemens, quasi mentem uehens. Iste Spiritus Domini dicitur, et quia Dominus est, et a Domino Patre egreditur. Iste, inquam, replet orbem terrarum. Replet inanimata in suo esse conseruando; replet animata insensibilia, ut herbas, arbores, etc., uegetationem ministrando; replet sensibilia irrationalia 136, uirtutem sensibilem largiendo; replet rationalia, dotes uarias conferendo. Natura quidem  uniuersa facit, sed nulla perficit; procreat, sed non creat, nec replet: ad solum Spiritum sanctum pertinet perficere, creare, replere. Repleuit Spiritus sanctus orbem terrarum, id est Ecclesiam in cenaculo, in  monte Sion congregatam, ipsius aduentum exspectantem. Repleuit, inquam, uirtutum plenitudine; repleuit diuerso linguarum genere: loquebantur enim uariis linguis apostoli. Repleuit caritatis igne, compleuit in eis inchoata, expleuit incepta; exclusit timorem, auxit caritatem. Ecclesia eleganter dicitur orbis terrarum, quia et per uniuersum orbem dispersa, et de diuersis partibus mundi congregata. Unde dicitur: Et hoc quod continet omnia; scientiam habet uocis . Id est Ecclesia, que de omni gente continet aliquos, continet uniuersa Spiritus sancti dona. Scientiam habet uocis, id est scit loqui uariis linguis. uel, hoc quod continet omnia, id est Spiritus sanctus, qui continet omnia in suo esse conseruando, qui continet  omnia gubernando, scientiam habet uocis, id est omnem habet scientiam que uoce exprimitur. uel orbis terrarum dicitur homo, qui cum omni creatura aliquam habet similitudinem; esse, cum lapidibus, uiuere cum arboribus et herbis, sentire cum brutis; rationari cum spiritibus. Hunc in die Pentecostes repleuit Spiritus sanctus, quando ei multiplicem scientiam dedit, quando in omni genere linguarum instruxit, quando in fide roborauit, spe erexit, caritate accendit. Unde sequitur: Et hoc quod continet omnia, id est homo, qui habet conuenientiam cum omni creatura (unde alibi omnis creatura dicitur homo, ubi dicitur: Predicate Euangelium omni creature . Scientiam habet uocis, ut expositum est, id est scientiam loquendi uariis linguis. Hec repletio specialiter facta est super apostolos in die Pentecostes, in igneis linguis . Forma ignis figurauit ardorem caritatis, splendorem scientie,  consumptionem ignorantie. Forma lingue significat diuersitatem loquele. Lingua ceteris membris compatitur, pro omnibus loquitur, sapores discernit, loqui facit, pro omnibus membris loquitur. Si enim pes leditur, dicit lingua, Tu me ledis; si manus leditur, in eumdem modum clamat; et sic de aliis membris. Forma enim lingue que supra apostolos apparuit, in eis compassionem caritatis figurauit, ut scirent ceteris membris compati, dicentes: Quis infirmatur, et ego non infirmor? quis scandalizatur, et ego non uror?  Figurauit in apostolis uirtutem discretionis, qua scirent discernere inter sapientes ut insipientes, frigidos, calidos et tepidos. Figurauit in eis scientiam loquendi uariis linguis. O homo, labora ut te repleat  Spiritus Domini; ut qui te fecit creando, reficiat recreando; ut qui te  fecit per nature subsistentiam, te repleat per gratie efficientiam; ut qui uacuus es a bono, repleat celesti dono, ut non sis uas uacuum, sed celesti liquore refertum, ut de te tanquam de ciuitate Dei dici possit: Fluminis impetus letificat ciuitatem Dei . Ut contineat omnia, id est ad uite meritum sufficientia, et sic habeas scientiam uocis, non ut loquaris uariis linguis, sed ut pro posse tuo intendas sacre pagine, que solet exprimi uoce.

Scientia uocis complectitur lectionem, orationem, predicationem, psalmodiam; ut cum tempus exegerit, lectioni intendas, psalmodie operam prestes,  predicationi indulgeas, rationem non negligas.



SERMO II. DE SANCTA CRUCE. Ascendam in palmam, et comprehendam fructus eius .

uerba Sponsi in Canticis, fratres karissimi, per palmam intelligimus crucem Dominicam triplici ratione: Ratione substantie, ratione circumstantie, ratione efficientie. Ratione substantie, 137 quia legitur in glossa super Cantica amoris, quod palma fuerit Dominice crucis materia. Ratione circumstantie, quia proprietates que inueniuntur in palma, resultant mystice in cruce Dominica. Palma horribilis est in radice, aspera in cortice, erecta proceritatc,  pulchra in culmine, dulcis in fructus suauitate. Sic crux Dominica horribilis fuit in radice, quia primo detestabilis propter tormenti ignominiam; aspera in cortice, propter penam; firma in robore, propter patientiam; erecta proceritate, ratione finis; pulchra in culmine, intuitu resurrectionis; dulcis in fructu, intuitu nostre redemptionis. Figuratur etiam per palmam, crux Dominica ratione efficientie, quia sicut palma est premium uictorum, sic Christus per crucem consecutus est triumphum. Hec est scala Iacob, attingens in celum ; draco Moysis, deuorans dracones magorum ; tau, ab exterminatore angelo defendens Hebreos ; uirga Moysis, diuidens mare Rubrum , in deserto regens  Isreliticum populum: lignum amaras aquas mutans in dulces ; de petra eliciens aquam abundantem . Hec est lignum in quo suspenditur serpens eneus ; phalanga, in qua portatur celestis botrus. uidit, inquam, scalam Iacob a terra in celum at tingentem, per quam ascendebant et descendebant angeli, et Dominum innixum scale . Et de ipsa scala predixit prophetice: Quam terribilis est locus iste, uere hic est domus Dei, et porta celi .

uere crux Christi scala est a terra in celum attingens, quia per fidem crucis, per imitationem passionis, redit homo de exsilio ad patriam, de morte ad uitam, de terra ad celum, de deserto huius mundi ad paradisum. Per hanc scalam ascendunt  et descendunt angeli, id est predicatores Christi, descendunt, cum predicant infirmitatem crucis; ascendunt, cum predicant Dei sapientiam et uirtutem; quod enim stultum est Christi, sapientius est hominibus, et quod infirmum, fortius potestatibus . Huic scale fuit Christus innixus, quando cruci affixus est. Hic est locus terribilis quia scandalum offert Iudeo, horrorem uero diabolo, et timorem Christiano. Hec est porta Christi et ianua paradisi. In hac scala fuerunt sex gradus, per quos Christus ascendit, primus misericordia, secundus humilitas, tertius obedientia, quartus pena, quintus patientia, sextus mors durissima. In passione, inquam, fuit misericordia, que Filium  Dei traxit de celis, clausit in angusto utero mulieris, inuoluit Christum pannis, signauit charactere circumcisionis, subiecit fami, supposuit siti et morti, exposuit passioni, puniuit flagello, affixit patibulo. Hec est misericordia, que regem coronauit spina, ut seruum coronaret gloria. Hec est que ligauit dominum, ut solueret seruum; hec est que uulnerauit medicum, ut sanaret infirmum; hec est qua egrotat medicus, ut curetur egrotus. Secundus gradus fuit humilitas; que enim maior humilitas, quam pati Deum, uitam mori, exsulare regem, mendicare diuitem, operi obedire opificem, creature subiici Creatorem? Tertius gradus fuit obedientia; nec tantum primus gradus obedientie fuit in Christo, uerum etiam extremus; non solum prima linea,  sed extrema. Sunt namque tres obedientie gradus, primus est positiuus, obedire superiori; secundus comparatiuus, obedire pari; tertius superlatiuus, obedire inferiori. Christus fuit obediens Patri usque ad mortem ; Matri secundum humane nature sortem; carni usque ad timorem; sensualitati usque ad compatiendi uoluntatem; rationi usque ad passionem; morti usque ad anime et corporis dissolutionem; legi usque ad preceptorum impletionem. Quartus gradus fuit pena. Que pena? ignominiosa. Que pena? maledicta; furum, latronum, culpe, ignominie. Quintus gradus fuit patientia, omnem exsuperans patientiam.

Nam sicut multiplex illata est Christo iniuria, sic multiplex contra iniuriam fuit patientia. Sustinuit  enim iniurias animorum, iniurias uerborum, 138 iniurias factorum. Fuit autem multiplex iniuria animorum: quidam enim crucifixerunt Christum ex ignorantia, quidam ex inuidia, quidam ex superbia, quidam ex auaritia. Ipse autem contra iniurias rationem non reddidit, sed pro ipsis peccatoribus exorauit, dicens: Pater ignosce eis, quia nesciunt quid faciunt . Fuit etiam patiens contra multiplicem iniuriam uerborum. in accusando, cum dixerunt, Reus est mortis ; in condemnando, cum dixerunt, Crucifige eum ; insultando, cum dixerunt: uah! qui destruis templum Dei!  Contra has iniurias patientissimus fuit, quia nec uerbum respondit, unde: Tanquam ouis ad occisionem ductus est  . Patiens fuit contra iniurias factorum, quia cum posset resistere ex Deitate, patiens fuit ex humanitate; cum enim uenirent ad eum comprehendendum, uenit eis obuiam; cum ligauerunt, non restitit; cum flagellauerunt, dorsum supposuit: cum alapas impegerunt, faciem non auertit; cum ad crucifigendum duxerunt, crucem portauit; cum crucifixerunt, patienter sustinuit. O mirabiles iniurie! Discipulus iniuriatur ut prodat, Pilatus ut morti adiudicet, Iudeus ut condemnet, Petrus ut neget, cognatus ut fugiat, gentilis ut crucifigat. Econtra, Christus osculum dedit discipulo, humiliter locutus est Pilato, patienter respondit Iudeis, respexit Petrum, consolatus est fugientem discipulum, sustinuit crucifixorum insultum. Ultimus gradus  in passione fuit mors. Mors admiranda, mors que ipsam mortem enecat, uitam donat, mortis aculeum infirmat, diabolum superat, peccatum exstirpat. Per hos gradus scale ascendit in celum, Christus. Fuit autem triplex Christi ascensus. Primus quo ascendit ut pateretur; secundus quo ascendit ut resuscitaretur; tertius quo ascendit ut in dextera Patris glorificaretur. Primo ascensu ascendit ad mortem, secundo ad immortalitatem, tertio ad maiestatem. Ascendit ergo in hanc palmam et comprehendit fructus eius. Folia fuerunt uerba Christi que dixit in passione; flores, exemplum patientie; fructus, gloria beatitudinis eterne. Arbor istius palme plantata fuit ab origine mundi,  quando lignum notauit, damna ligni ut solueret; radicata fuit tempore Incarnationis; uirens in Christi contumeliis; frondens in eius uerbis, in exemplo patientie florens, in Iudeis obstinatis efflorens, in gentibus conuersis reflorens, in redemptis fructum faciens. Ascendamus ergo, fratres karissimi, in hanc palmam, ut comprehendamus eius fructus. Palma quidem in radice amara est, sed dulcis in fructus suauitate. Compatiamur ergo, ut glorificemur. Non gustabit enim fructus eius dulcedinem, qui radicis abhorret amaritudinem. Ascendamus ergo triplicem crucem: crucem penitentie, ut liberemur a peccato; crucem compassionis, ut regnemus cum proximo; crucem passionis, ut glorificemur cum Christo. Crux penitentie quatuor  habet dimensiones, altitudinis, latitudinis, longitudinis, profunditatis. Dimensio altitudinis est, qua erigitur ad Deum; dimensio latitudinis est, qua pena dilatatur usque ad proximum; dimensio longitudinis, est perseuerantia qua dilatatur usque ad obitum; dimensio profunditatis est satisfactio quantum ad se ipsum. Crux compassionis, dimensionem habet altitudinis, dilectionem Dei; dilectionem latitudinis, dilectionem proximi; dimensionem longitudinis, continuationem caritatis; dimensionem profunditatis, qua se homo diligit. Crux patientie habet dimensionem altitudinis, altitudinem spei; dimensionem latitudinis, magnitudinem fortitudinis; dimensionem longitudinis, longanimitatem; dimensionem profunditatis, conscientie puritatem.  In hac multiplici cruce fidelis extendit manus suas, pedes conculcat, satisfaciendo, compatiendo, patiendo. In cruce penitentie crucifixus fuit latro qui in cruce penituit: in cruce compassionis, B. uirgo que passioni Christi compassa fuit. Unde et de ipsa dicitur, et tuam ipsius animam pertransibit gladius : in cruce patientie, Christus, qui usque 139 ad mortem patiens fuit. Ad similitudinem Christi, per predictos gradus crucis ascendamus in celum. Sit in nobis misericordia, miseris compatiendo, infirmos sustinendo, eleemosynas largiendo, minus peritos instruendo, uisitando incarceratos, uestiendo nudos. Sit in nobis humilitas in habitu, in gestu, in uictu, in uerbo,  in animo. Sit in nobis obedientia, ut obediamus prelatis nostris, in consilio, in precepto, in sumptione penitentie, in eiusdem exsecutione. Sit in nobis pena per satisfactionem, sit patientia per animi constantiam. Sit in nobis mors per carnis castigationem, per concupiscentie extenuationem, ut sic resurgamus a uitiis ad uirtutes, a culpa ad gloriam, a morte ad uitam, prestante Domino notro Iesu Christo, qui cum Patre et Spiritu sancto uiuit et regnat Deus, per omnia secula seculorum. Amen.



SERMO III. DE SANCTO NICOLAO EPISCOPO ET CONFESSORE. Quoniam tu es qui extraxisti me de uentre, spes mea ab uberibus matris mee, in te proiectus sum ex utero .


Triplex est mater fidelium: mater naturalis, mater carnalis, mater spiritualis. Mater naturalis, est mulier que generat; mater carnalis, concupiscentia per quam homo degenerat; mater spiritualis, que natum regenerat. Naturalis, de qua trahit carnem; carnalis, de qua trahit carnalitatem; spiritualis, de qua habet spiritum uiuificantem. Fidelium autem quidam sine concupiscentia est conceptus, sine concupiscentia natus, sine concupiscentia uixit, sine concupiscentia uite curriculum consummauit: ut Christus. Quidam uero in concupiscentia conceptus, et sine concupiscentia natus, ut Ieremias propheta, Ioannes Baptista et si forte aliquis alius in utero sanctificatus.

 Gloriosus uero Nicolaus, etsi in concupiscentia conceptus, et in concupiscentia natus, tamen a natiuitate eum mater gratia suscepit et usque ad uite sue terminum, riuulos concupiscentie in eo clausit; nos uero miseri in concupiscentie concipimur, in concupiscentia nascimur, in concupiscentia uiuimus et morimur. O quam dissimilis nostra natiuitas a gloriosi confessoris natiuitate! O quam dissimilis noster ortus ab eius origine! A natiuitate mater gratia Nicolaum suscepit ad uiuificandum; a natiuitate mater concupiscentia nostrum initium ad mortem deduxit. Hanc gratiam gloriosus confessor in se experiens, hanc misericordiam in libro experientie legens, clamare potuit: O fons misericordiarum! o plenitudo miserationum! o altitudo  gratie! o magnitudo thesauri sapientie! In me expertus sum tue misericordie magnitudinem, tue gratie profundum, tue sapientie thesaurum. Quoniam extraxisti me de uentre matris mee.

Sicut triplex est mater, sic triplex est uenter; uenter prime matris, est sigillum conceptionis; uenter secunde matris, est abundantia concupiscibilitatis; uenter tertie matris, profundum diuine miserationis. De uentre prime matris eduxisti me ut uiuerem; de uentre secunde matris, ut non male uiuerem; de uentre tertie matris, ut bene uiuerem. De uentre prime matris eduxisti me ad ortum nature, de uentre secunde matris ad ortum gratie, de uentre tertie matris ad ortum glorie; et ideo spes mea es tu ab uberibus matris mee.  Sicut autem est diuersitas matrum, ita diuersitas est uberum; ubera prime matris, sunt ubera lactis; ubera secunde matris, sunt ubera fellis; ubera tertie matris, sunt ubera mellis. Ubera prime matris educant pueros, ubera secunde matris enecant paruulos, ubera tertie matris roborant adultos. De uberibus concupiscentie dicitur: Lamie nudauerunt mammas, lactauerunt paruulos suos . Concupiscentie uero duo sunt ubera gula et luxuria, quibus lactantur, imo, inebriantur pueri sensu, paruuli 140 intellectu: qui enim inebriantur luxuria, lactantur incontinentia nisi fatui? qui submerguntur diluuio gule, qui enecantur ueneno crapule, nisi stulti? Ubera uero tertie matris sunt gratia iustificationis, et gloria, uel  gratia glorificationis. De quibus Ioannes dixit: Accipientes gratiam pro gratia . De his etiam uberibus in Cantico amoris dicitur: Dulciora sunt ubera tua uino . uinum figurat terrenam delectationem, que quamuis in superficie preferat dulcedinem, tamen infert menti ebrietatem. Omni autem terrena delectatione dulcior est diuina gratia, que sic inebriat iustos, ut reddat sobrios,

 Gloriosus ergo confessor Nicolaus, ab ubere materno, spem locauit in Christo; dum trahebat ubera paruulus, abstinebat ut adultus. Dum pendebat ab ubere matris, aspirabat ad mensam Patris. Prophetabat in cunis, qualis futurus esset in celis, prophetabat in cibo liquido quid acturus esset in solido. Abstinens ab infantili ubere, transcendebat metas infantie; puer in euo, senex in facto; bene uiuebat, antequam sciret uiuere, qui ieiunabat antequam sciret comedere. Nondum loquens, prophetabat facto! docet alios, non doctus ab alio. Erubescat ergo senex ieiunia frangere, que obseruauit Nicolaus in etatis teneritudine; erubescat lasciuiis dissolui grandiusculus, quas refrenabat iste infantulus. Per hoc autem quod abstinebat ab  ubere carnis, figurabat se abstinere ab ubere carnalitatis. Per hoc quod aspernabatur ubera nature, figurabat se aspirare ad ubera gratie. Ab uberibus ergo concupiscentie abstinens spem in Christo locauit quia ab ineunte etate aspernando luxuriam, et deuitando gulam, in Deo spei anchoram fixit. Ab uberibus ergo matris gratie, totam mentem direxit in Christum, quia ex quo mater gratia suscepit eum, in Deo stabiliuit sue intentionis propositum, et sic in eum proiectus est ex utero; quia ab ineunte etate ne concupiscentie periret naufragio, tanquam in portu salutis firmatus est in Christo. Hic est Nicolaus, qui sua copia patris egeni leuauit inopiam; qui sua misericordia, a puellis publice prostitutionis exclusit miseriam; qui fuit  electus diuine uocis preconio; qui defunctum suscitauit in biuio; hic est, quem farris probat augmentatio, qui a nautis amouit naufragium; qui patri reddidit filium; qui tres iuuenes a mortis liberauit periculo; a cuius tumba olei manat unctio. Nos ergo ad huius similitudinem, tres spiritus nostri filias, id est tres potentias, ab origine anime datas, ne fornicentur cum mundi lenociniis, ditemus thesauro bonorum operum; erigamur ab admonitione sacre Scripture, ad regnum nostrarum cogitationum. Suscitemus spiritum nostrum a morte peccati; grandescat in nobis per fidem panis qui descendit de celis, qui existens frumentum angelorum, factus est fenum hominum. Liberemus nautas spirituales, id est uirtutes, que debent esse  animi rectores, ne naufragentur uoragine uitiorum. Reddamus Patri filium, id est Creatori spiritum. Seruemus iuuenes, id est lasciuientes cogitationes, ne procedant usque ad mortem peccati. Prouocemus a mente nostra sancte caritatis unctionem; prestante Domino nostro Iesu Christo, qui cum Patre et Spiritu sancto uiuit et regnat Deus, per omnia secula seculorum. Amen.





LIBER SENTENTIARUM AC DICTORUM MEMORABILIUM MAGISTRI ALANI DE INSULIS Concionatoribus ac in uniuersum theophilie studiosis omnibus utilissimus,
Ex antiquo etiam Dunensis bibliothece ms. codice nunc primum in lucem productus.

 141 1. In Christi Natiuitate, duo soles apparuerunt Rome, ex quibus duobus factus est unus sol: ad significandum, quod sol humane nature, et sol diuine nature, conuenirent in unitatem unius persone.

2. Hieronymus, in Annalibus Hebreorum, dicit se reperisse signa Xu dierum ante iudicium. Sed utrum continui futuri sint, aut interpolati, non expressit. In prima die, eriget se mare XL cubitis supra altitudinem montium, stans in loco suo quasi murus. Secundo tantum descendet, ut uix uideri possit. Tertio marine bellue apparentes super mare, dabunt rugitus usque ad celum. Quarto ardebit mare. Quinto herbe et arbores dabunt rorem sanguineum. Sexto ruent edificia. Septimo petre  ad inuicem collidentur. Octauo generalis fiet terre motus. Nono equabitur terra. Decimo exibunt homines de cauernis terre, et incedent uelut amentes, nec mutuo poterunt loqui. Undecimo surgent ossa mortuorum, et stabunt super sepulcra. Duodecimo cadent stelle. Decimo tertio morientur uiuentes, ut cum mortuis resurgant. Decimo quarto ardebit eelum et terra. Decimo quinto fiet nouum celum, et terra noua, et resurgent omnes.

3. O homo, quis tibi erit animus, cum tremiscent angeli? Quid faciet uirgula deserti, ubi mouebitur cedrus paradisi? Omnia consurgent aduersum te. Te iudicabit Deus Trinitas auctoritate; te iudicabit homo Christus iudicii exsecutione; te iudicabunt angeli sententie approbatione; te iudicabunt sancti,  operatione; te iudicabit conscientia, peccatorum reuelatione; te iudicabit diabolus, accusatione. Te iudicabit gehenna damnatione, nisi in presenti te iudices.

4. Qui sedes super cherubim, etc. . Cherubim dicitur, celicus ordo; dicitur et cherubim, scientie plenitudo, et caritatis consummatio; super primum cherubim, id est supra ordinem angelicum sedet Deus per subiectionem, quia ordo ille ei subiectus est ad seruiendum, et obediendum, ad  ministeria exsequendum. Super secundum cherubim, id est supra plenitudinem scientie, per incomprehensibilitatem, quia omnis scientie plenitudo deficit ad eius comprehensionem. Supra tertium cherubim sedet per caritatem eminentem, quia caritas Dei exsuperat omnem caritatem. Primus cherubim duas habet alas, nature subtilitatem, et ingenii perspicacitatem: his enim quasi duabus alis uolat ad comprehendendum mysteria. Secundus cherubim duas habet alas, id est duo Testamenta, quibus uelat diuina mysteria; ad quod significandum, 142 cherubim in tabernaculo duabus alis uelabat propitiatorium; quia sub duobus Testamentis, quasi sub cherubim alis, latet diuine maiestatis secretum.

 Tertius cherubim, id est caritas, duabus insignitur alis, dilectione Dei, et proximi: altera ascendit ad diligendum Deum, altera descendit ad diligendum proximum. His duabus alis uelat cherubim propitiatorium, quia tota diuine miserationis propitiatio in mandato caritatis completur. Hi duo cherubim uersis uultibus in propitiatorium se respiciunt, quia plenitudo scientie et caritatis perfectio, ad diuine maiestatis propitiationem tendunt, et in se uultus proprios reflectunt, quia nec scientia sine caritate perficitur, nec caritas sine scientia consummatur. Unde dicitur: Quantum diligis, tantum scis.

5. Excita potentiam tuam et ueni . Id est mitte Filium tuum in carnem, id est ueni in  mundum, per Filii incarnationem. Tripliciter dicitur Filius dormire, tripliciter excitari. Dormiebat Filius ante incarnationem in sinu Patris, ubi somnus erat, quies eterna. A somno huius quietis Pater Filium excitauit, quando in carnem misit, ut hominum profectibus inuigilaret. uidebatur etiam dormire ante incarnationem, in cordibus hominum, per fidei teporem.

Dormisse etiam dicitur Filius Dei in morte. Ibi mors fuit dormitio; resurrectio, excitatio. In statu  etiam presentis uite ubi Deus permittit malos in temporalibus florere, bonos efflorere, clamat fidelis populus ad Patrem dicens: O Pater, excita potentiam tuam et ueni. Quasi dicat: Filius tuus modo uidetur dormire, quando non reddit premia iustis, supplicia iniustis; excita Filium tuum ad iudicandum, et ueni in Christo ad iudicium.

6. Qui regis Isrel, intende . Id est qui fidelem populum spiritualiter uidentem Deum, regis ad conseruandum in essentia, ad iustificandum in gratia, ad glorificandum in gloria. Intende, id est Filium mitte.

Qui deducis uelut ouem Ioseph , Ioseph qui interpretatur, auctus, figurauit Christum; Ioseph matri gaudium auxit nascendo; Aegyptus consulendo;  fratribus, a fame liberando; Patri, se presentialiter exhibendo. Sic Christus auxit gaudium matri uirgini, generatione; Ecclesie, regeneratione; peccatoribus, dando consilia uite; Patri, exhibendo signa uictorie. Unde et ipse fuit quasi celestis Augustus. Quia sicut terrestris Augustus auxit rempublicam mundi, ita et Christus auxit rempublicam celi.

Hunc ergo Ioseph, id est Christum, deduxit Dominus Pater uelut ouem, quia uelut ouis Patri est oblatus ad occisionem sine murmure ductus. Ouis paruula balatum matris in grege agnoscit; Christus agnouit Patrem obedientia; matrem cura, quia eam Ioanni commendauit; discipulos diligentia, quia pro ipsis orauit. Unde et Christus Agnus dicitur,  ab agnosco, agnoscis. Atque hinc in missa sermo ei dirigitur sub nomine celestis Agni, ut sit sensus: Agnus Dei, qui agnouisti Patrem obedientia, miserere nobis; Agnus Dei, qui agnouisti tuos diligentia, dona nobis pacem.

7. Dominus prope est : ut a malo liberet, ut in bono conseruet, prope est unicuique. Satis de propinquo mors imminet; prope est Dominus homini, quia appropinquat dies iudicii, et ideo, nichil solliciti sitis .

Est sollicitudo necessitatis, et est sollicitudo curiositatis. Non prohibet Dominus sollicitudinem que est ad necessitatem, sed que est ad superfluitatem, ut sollicitudo terrenorum non preponatur  sollicitudini eternorum. Conceditur sollicitudo nature, sed inhibetur sollicitudo luxus et auaritie. Unde in Euangelio dicitur: Nolite solliciti esse de crastino , id est de futuro. Maxime his inhibetur sollicitudo, qui habent redeuntem pecuniam, quia redditus debet excludere 143 sollicitudinem nimiam; conceditur autem sollicitudo acquirendi uictualia usque ad annum, sed non licet extendere usque ad anni terminum, quia in sequenti anno redeunt uictualia prouidente natura.

Sequitur: Sed in omni oratione et exspectatione . Hic insinuatur, quod si eterna petantur, terrena adiiciantur. Unde dictum est: Primum querite regnum Dei, etc.  Insinuatur quod ideo cessare debet nimia sollicitudo temporalium,  quia temporalia unit petitio eternorum. Potest tamen fidelis licite petere terrena, non ut ibi finis constituatur, sed ut ad supremum finem, id est Deum, petitio dirigatur. Ut ideo terrena petantur, ne ad curam terrenorum mens humana sollicitudine distrahatur, sed libere Domino famuletur.

Qualiter autem petitiones nostre apud Deum innotescant, id est miserationi diuine placeant ostendit, cum ait: In oratione et exspectatione . Duo debent informare petitionem, oratio et exspectatio, quia oratio sine perseuerantia non proficit ad effectum. Notitia orationis, nichil aliud est quam approbatio orationis. Unde Dominus ad malos loquens, ait: Nescio uos , id est non approbo.

 8. Aliquando bonum oramus, sed ad illud animum non dirigimus, sed ad aliud bonum. Ut, si quis petat a Deo, ut in bonis conseruetur, tamen interim cogitet ut eleemosynam largiatur pauperi; hec oratio bona est, sed quodammodo inordinata, quia uox aliquando discordat a mente, et hic intermiscet se peccatum ueniale, quando fit ex negligentia, contra quod dicitur a Domino: Cum oras, intra in cubiculum, et clauso ostio, ora Patrem tuum in abscondito, etc. . Quasi dicat: Cum oras uoce, ad illud quod oras mentem dirige. Aliquando bonum uoce oramus, et tamen ad aliud malum mentem dirigimus; et sic orare, est mortale peccatum. Unde dicitur: Populus hic labiis me honorat, cor autem eorum longe est a me . Aliquando aliquis orat malum, et animo malo; et illud est pessimum. Aliquando bonum orat, et bene, et quod loquitur, habet in corde; et istud est optimum.



DE NATIuITATE DOMINI.

9. Propter Sion non tacebo, et propter Hierusalem non quiescam, donec egrediatur ut splendor iustus eius, et Saluator eius lampas accendatur .

Quasi dicat Isaias: Propter Sion, id est ut Ecclesia de Iudeis Saluatoris aduentum intelligat, et propter Hierusalem non quiescam, id est ut Ecclesia de gentibus sui Redemptoris aduentum agnoscat, non tacebo a predicatione uerbi Dei; non quiescam  ab officio predicationis, donec egrediatur ut splendor iustus eius, id est donec per meam prophetiam aduentus Christi ueniat in hominum notitiam. Christus antonomastice dicitur Ecclesie Iustus, quia secundum diuinam naturam, est ipsa iustitia, et secundum humanam, refertus iustitie plenitudine consummata, et ab ipso procedit totius Ecclesie iustitia. Qui ut splendor dicitur egredi secundum utramque naturam; in diuina natura egreditur a Patre uelut splendor ab igne; nam, sicut splendor igni est ceuus, sic Filius Patri ceternus; et sicut per splendorem de igne habetur notitia, sic per Filium de Patre operatur scientia. Sicut splendor procedit ab igne sine ignis aliqua permutatione; sic Filius procedit a Patre, sine Patris aliqua permutatione.  Egressus est etiam secundum humanam naturam, ut splendor in uterum uirginis, quia sicut splendor a sole procedens uitream fenestram intrat, illuminat, nec aliquo modo frangit uel uiolat; sic splendor celestis solis intrauit in uterum uirginis, et eam Spiritus sancti gratia illuminauit, nec sigillum uirginitatis aliquo modo fregit, uel uiolauit. Egreditur etiam a Patre uelut splendor in mentem humane anime, quando ab ea tenebras uitiorum eliminat, et eam splendore 144 gratie celestis illuminat. Sequitur: Et Saluator eius ut lampas accendatur. Lampas figurat humanam naturam. Lampas ex se non emittit lumen, ita humana natura ex se non habet gratie splendorem. Ex concursu tamen olei et flamme, lampas perfunditur luce.  Ante aduentum Christi, humana natura erat lampas sine lumine. Sed lampas ista est accensa, quando humanitas a Christo est assumpta, et tunc lampadi, id est humane nature infusum est oleum diuine gratie, et sic in ea splenduit flamma diuine nature. Saluator igitur ut lampas accensus est, quando humanam naturam in se oleo diuine nature perfudit, et flamma Diuinitatis accensa est, et sic in nocte huius mundi prebuit lumen mentibus. Et uidebunt gentes iustum tuum, etc.  Quidam uisu materiali in carne, quidam uisu mentali in Deitate. Et cuncti reges inclytum tuum; reges, inquam, illi qui terram iudicant, id est in se terrenitatem damnant. Inclytum tuum, Christus inclytus dicitur, id est ualde gloriosus. Et uocabitur tibi  nomen nouum, quod os Domini nominauit . Per aduentum Christi nomen Ecclesie mutatum est, quia que prius sterilis dicebatur, nec mater plurium nuncupabatur; et que prius dicebatur non misericordiam consecuta, iam dicitur misericordiam consecuta. Quod significatum est per mutationem nominis Sare, que prius dicebatur Sarai, postea dicta est Sara .

Et eris corona glorie in manu Domini, et diadema regni in manu Dei tui . De multiplici diademate legimus. Diadema Christi dicitur humana eius natura. Diadema caret principio et fine, quia circularis est forme. Unde diadema dicitur, quasi duo demens, principium et finem. Diadema caput  obumbrat, regnum significat. Diademati aurum materiam prestat. Cum autem concupiscentia sit principium nostre humane nature; finis, mors sine reditu; humana Christi natura hoc principio, et hoc fine caruit, quia non eum concupiscentia concepit, sed caritas genuit; et licet ab humana Christi natura ad tempus, uita recesserit, tamen maturius ad ipsam redit. Hec corona caput Christi coronauit; quia sol deitatis latuit sub umbra humanitatis.

Hoc signum regni fuit, quia in hoc quod hominem in excellentiori genere humanitatis assumpsit, in qua plenitudo gratiarum fuit, quod hominum rex futurus esset significauit. Hec corona ex auri materia fuit, quia ex puriori statu humane nature  processit. De hoc diademate dicitur ad filias Sion, id est ad fideles animas: Egredimini, filie Sion, mente, et uidete, fide et deuotione, regem Salomonem, id est Ecclesiasten pacificum, scilicet Christum, in diademate, id est in humana natura, qua coronauit eum mater sua, id est uirgo Maria; in die desponsationis eius et in die letitie cordis illius . Quia qua die thalamum uirginalis uteri intrauit, sibi uirginem desponsauit, et eam spirituali mentis letitia insigniuit. Secundum diadema Christi, est ordinata series fidelium, de qua dicitur: Ut castrorum acies ordinata . In corona, quedam ex legitimo ordine disponuntur, corona lapidibus insignitur, corona cedit in gentis honorem. Sic in conuentu fidelium, sancti legitimo ordine disponuntur:  conuentus etiam fidelium sanctis, uelut lapidibus pretiosis insignitur, et in Christi honorem cedit, quia quodammodo uita fidelium Christum insignit. Hoc diadema principio caret et fine, quia a se excludit principium miserie, id est culpam, et finem, id est gehennam. De hac corona dicitur: Posuisti, Domine, super caput eius coronam de lapide pretioso . Et hoc dicitur de Ecclesia. Et, »eris corona glorie in manu Dei tui.« Hoc diademate coronauit eum mater sua, id est Ecclesia. Tertia corona ex spinis fuit, qua coronauit eum mater sua, id est Iudea; de qua dicitur: Et plectentes imposuerunt ei spineam coronam . Quarta corona est glorie et immortalitatis, de qua dictum est: Gloria et honore coronasti eum, Domine .



145 DE NATIuITATE DOMINI ITERUM.


10. Populus gentium qui ambulabat in tenebris, uidit lucem magnam . Ante aduentum Christi, Iudeus ambulabat in tenebris ignorantie; gentilis, culpe; fidelis, post mortem in tenebris pene. Iudeus ambulabat in incerto, gentilis in lubrico, fidelis post mortem sedebat in obscuro. Sed populus qui ambulabat in tenebris, uidit lucem magnam, id est Christum, qui est lux uera, qui illuminat omnem hominem uenientem in hunc mundum . Hanc lucem uidit Iudeus in carne, gentilis in fide, fidelis post mortem, in felici exspectatione. Hec lux uenit in mundum, ut gentilis crederet, ut fidelem a morte liberaret. Unde huius lucis  ortum, modicam lucem uidebat Iudeus, intelligentia legis; modicam uidebat gentilis, inuestigatione rationis; modicam lucem uidebat fidelis post mortem in sinu quietis; modicam lucem uidebat Iudeus in legis signaculo; gentilis in creature speculo, fidelis post mortem in refrigerio.

Sed sedentibus in regione umbre mortis, lux orta est eis . Triplex est mors, triplex umbra, triplex regio. Mors corporalis, siue naturalis, separatio est corporis et anime; secunda mors, mors anime, id est separatio eius a Deo; tertia, gehenne. Prime mortis umbra est infirmitas, quia sicut in umbra apparet rei imago, sic infirmitas naturalis mortis est similitudo. Umbra secunde mortis, peccatum est, quia in mortali peccato anima a Deo  separatur; et sicut ab imagine uenitur ad rem, ab umbra uenitur ad ueritatem; sic per peccatum uenitur ad mortem. Ille autem tenebre in quibus erant fideles post mortem, existentes in sinu Abrahe, erant quasi umbre mortis eterne; quia per illas tenebras in quibus erant ibi, significantur ille in quas demergentur damnati. Regio umbre prime mortis, mundus est; regio umbre secunde mortis, malorum conuentus; regio umbre tertie mortis, Abrahe sinus. Tam Iudeis ergo quam gentibus per torporem uitiorum iacentibus in regione umbre prime mortis, id est in mundo uiuentibus; et in regione umbre secunde mortis, id est in conuentu malorum torpentibus, lux orta est, id est Christus per incarnationem, ut utrosque illuminaret ad intelligendum,  utrosque irradiaret ad credendum. Habitantibus in regione umbre mortis, id est sanctis in sinu Abrahe requiescentibus, Sol iustitie est ortus, ut et eos a tenebris inferni liberaret, et eos luce eterna perfunderet. Nec mirum: Paruulus enim natus est nobis, et Filius datus est nobis . Paruulus etate, maximus maiestate. Nobis apparet in mundo, ut ei compareamus in celo.

Et ideo principatus super humerum eius . Crux quam Christus gessit in humeris, eleganter dicitur principatus, quia per ipsam triumphauit de diabolo, ne manus sue potentie ad nos extenderet; triumphauit de mundo, ne per amorem ad nos accederet; de peccato, ne regnaret in nobis; de morte, ne permaneret; de ueteri homine, ne insurgeret.  Et uocabitur nomen eius, admirabilis . O quam elegans nominis impositio! Christus admirabilis in natura, que caret initio in genitura, quia genitus ab eterno; in matris conceptione, in natiuitate, in morte, in resurrectione. Admirabilis etiam in consilio reperitur, unde et consiliarius  dicitur; alto enim Dei consilio ordinauit, ut sicut per hominem intrauit culpa, ita per hominem rediret gratia; et sicut in ligno precessit transgressio, ita et in ligno celebraretur redemptio; et sicut passio Christi fuit Iudeis odor mortis in mortem, ita gentibus esset odor uite in uitam , multiplex etiam attulit salutis consilium; scripsit enim hominibus legem naturalem in corde, legem  Mosaicam in codice, legem Euangelii, id est 146 legem patientie, in carne. Et quia tam admirabilis et tantus consiliarius, ergo Deus. Hic due Christi nature exprimuntur; humana, cum dicitur: Paruulus natus est nobis, diuina uero, cum additur: Deus. Et quis Deus? Pater futuri seculi.

11. Per hoc quod Christus octaua die circumcisus est in carne, figuratum est quod octaua die resurrectionis circumcidendum esset a carnis passibilitate; et corpus suum, id est fidelis populus octaua etate, a corporis et anime penalitate. Nec solum in Christo fuit perfecta et plena circumcisio, id est circumcisio circumcisa, sed et circumcisio circumcidens. Circumcidit enim conceptionem matris a culpa; partum a pena; aquas per baptismum  a sanctificandi impotentia; crucem ab ignominia; sepulcrum a corruptione cadaueris; carnem a uinculo mortis; non ut indigeret, sed ut indigentiam nostram tolleret.

12. Non uacat a mysterio quod puer Christus circumcisus est. Per hoc enim significatur quod nos pueri, non etate, sed puritate, debemus nos circumcidere a puerilitate; uel, quod a prima etate, nos a uitiis debemus circumcidere.

13. Quidam prophete fuerunt uerbo, quidam facto; ut uerbo angelus qui ait: Et uocabis nomen eius Iesum . Facto, ut Ioseph, quia per hoc quod factus est saluator Aegypti a fame saluando, significauit Christum futurum Saluatorem mundi, a spirituali inedia liberando.

 14. Tres reges munera offerentes significant tres anime potentiales uires, que eleganter dicuntur reges, quia animam regunt, he sunt; ratio, intellectus et intelligentia. He ab oriente peregrinantur, quia a celesti oriente, id est a Deo, in anime dotes transmigrant. Per myrrham, que cadaueribus mortuorum opponitur, historia figuratur, quia ipsa circa res caducas et transitorias uertitur. Hanc offert ratio, quia circa historialia eius uersatur consideratio. Per thus, figuratur tropologia, siue moralitas, hec offert suauitatis odorem; hanc offert intellectus, quia circa formas eius uersatur intuitus.

Per aurum significatur anagoge, id est celestium consideratio, quia sicut aurum inter metalla prerogatiuam retinet; sic anagoge inter intelligentias monarchiam  retinet. Unde anagoge quasi sursum ductio. Hanc offert superior anime potentia, id est intelligentia, que sola contemplatur diuina.

15. Ecce mitto angelum meum, qui preparabit uiam ante faciem tuam . Filius Dei dicitur splendor et forma substantie Patris , et ideo facies dicitur, quia sicut in facie hominis uoluntas perpenditur; sic per Filium, Patris uoluntas dignoscitur. Est autem multiplex Patris facies; facies, proles eius unica; unde dicitur: Ecce mitto angelum meum ante faciem tuam. Facies dicitur misericordia, unde dicitur: Ne auertas faciem tuam a me . Facies est presentia, unde dicitur: Infirmabuntur et peribunt ante faciem  tuam . Facies dicitur cognitio manifesta, unde dicitur: uidebimus Deum facie ad faciem, sicuti est .

16. Quadruplex est templum Dei. In quolibet est oblatus Filius Deo Patri. Templum Dei humana natura, de qua dicitur: Soluite templum hoc, et post triduum, etc. . Templum Dei etiam dicitur, templum materiale, de quo dicitur: Et uenit in Spiritu in templum . Templum etiam dicitur presens Ecclesia, unde: Templum Dei sanctum est, quod estis uos . Templum dicitur uita eterna; unde: Adorabo ad templum sanctum tuum, in timore tuo . Ad primum templum uenit Christus per incarnationem; ad secundum, secundum legis consuetudinem; ad tertium, per humani  generis uisitationem; ad quartum, per ascensionem.

17. Triplex legitur Christi aduentus; primus, in carnem, per misericordiam; secundus, in mentem hominis, per gratiam; tertius ad iudicium, per gloriam: Quis poterit cogitare diem aduentus eius primi?  Quis poterit 147 comprehendere diem uel horam, ueniendi modum uel formam? quomodo celeste terreno, inuisibile uisibili, illocale locali, uniretur unione ineffabili? Quis etiam potest cogitare diem aduentus alterius, ubi anime per gratiam illabitur Spiritus sanctus?

Quid enim magis incomprehensibile, quam aduentus sine motu; illapsus sine transitu, motus in tranquillitate, lapsus in quiete? Tertium etiam aduentum  quis poterit cogitare, quando ueniet iudicare uiuos et mortuos, quando iudicabit in maiestate, qui iudicatus fuit in humilitate; quando timebunt angeli quis stabit ad uidendum eum?  quasi dicat: Rarus ad celestia erectus, primum Christi uidebit aduentum; rarus stabit in uirtutibus, ut intelligat spiritualem Christi ad se aduentum. Quis stabit in uirtute in die iudicii, ut audeat eum uidere in maiestate? Circumdederunt me gemitus mortis, et dolores inferni circumdederunt me , id est peccata pro quibus dolendum, et que ducunt ad inferni tormentum, circumdederunt me. Sunt autem tres species dolorum inferni; dolores inferni possunt dici demones, culpe mortales, pene infernales. Sunt autem species penarum infernalium,  quatuor; uermis conscientie, flamma gehenne, reuelatio culpe, carentia uisionis diuine. Prima pena secretior, secunda grauior, tertia erubescibilior, quarta damnosior. Illi ergo qui in penis inferni sunt, clamare possunt: Circumdederunt me gemitus mortis eterne. A simili, per contrarium, quilibet fidelis in requie constitutus, dicere potest: Circumdederunt me gaudia uite, et delicie paradisi circumdederunt me. Considera, o homo, quot et quantis sis circumuallatus miseriis, et nichil inuenis in humano statu, quod non sit plenum dolore et gemitu.

18. Scindite corda uestra . Cor humanum multipliciter scinditur. Scinditur, quando in  diuersa distrahitur, ut cor auari; scinditur, quando partim diuiditur in Deum, partim in mundum, quale est cor hominis tepidi.

Cor scinditur per contritionem, quod prius clausum erat per obstinationem. Primum est cor hominis frigidi, secundum hominis tepidi, tertium hominis calidi. Primum cor scindit cupiditas, secundum duplicitas, tertium caritas. De primo dicitur: Corde et corde locuti sunt . De secundo: Nemo potest duobus dominis seruire . De tertio: Cor contritum et humiliatum, Deus, non despicies . Scindendum est cor nostrum ad diligendum Deum, scindendum est, ad intelligendum, ad penitendum.

19. Rogamus uos et obsecramus, etc.  Rogamus, quando aliquid simpliciter petimus, obsecramus quando cum admiratione oramus.

Eleganter dictum est, ambuletis . Ambulare enim notat profectum de gradu in gradum. Nec simpliciter dictum est, ambuletis, sed quemadmodum accepistis a nobis. Ille eo modo ambulat quomodo accepit a predicatore, qui illud quod audit implet eo fine quo dictum est a docente; qui non solum implet rei substantiam, uerum etiam circumstantiam. Sequitur: Sic ambuletis ut abundetis magis . Ambulare non solum notat profectum uirtutum, uerum etiam perseuerantiam boni operis; ut sic abundetis magis, non solum perseuerando, uerum etiam de uirtute in uirtutem proficiendo  ; quia sicut iustum est, ut qui in sordibus est, sordescat adhuc ; sic iustum est, ut qui in uirtutibus est, abundet adhuc; quia caritas data meretur augeri; aucta, meretur perfici. Hec ergo uoluntas Dei sanctificatio uestra, ut abstineatis a fornicatione . Duplex est fornicatio, carnalis et spiritualis. Carnalis, que fit in corpore; spiritualis, que fit in mente, per peccatum mortale; ubicunque fornicatio carnalis, ibi spiritualis, sed non e conuerso. Tota Scriptura Noui et ueteris Testamenti prohibet fornicationem, quia ad hoc peccatum uidet hominem proniorem.

Homo enim procliuior est ad carnis lubricum;  quia in luxuria conceptus, quodam hereditario iure uidetur caro concupiscere. 148 Non ergo credat homo se posse licite uacare libidini, quia eius est addicta origini. Frequentius et manifestius prohibetur fornicatio, quam alia hominis exorbitatio; et sub nota fornicationis carnalis, prohibetur spiritualis. Tunc enim anima spiritualiter fornicatur, quando in mortale peccatum labitur; quia tunc recedit a Deo, et fornicatur cum diabolo. Abstinendum ergo a fornicatione: Ut sciat unusquisque nostrum suum uas possidere in sanctificationem et honorem . Triplex est uas hominis, sacra Scriptura, caro humana, uxor propria.

uas dicitur sacra Scriptura, quia in ea uinum spiritualis intelligentie continetur; uas, caro humana,  quia in ea anima recipitur; uas, uxor propria, quia in ea proles concipitur. Primum uas aureum, propter sapientiam, argenteum propter eloquentiam. Secundum uas luteum, propter carnis corruptelam. Tertium potest dici carneum, quia in eo celebratur carnale commercium. Primum possidere debemus in sanctificationem et honorem; ut non illud corrumpamus per hereticam expositionem, sed sanctificemus per legitimam spiritualis intelligentie inquisitionem.

uas etiam secundum, id est corpus nostrum debemus possidere, coherendo in sanctificatione uirtutum, et honore, ne inhonoretur aliqua turpitudine. Quia sicut homo studet officiorum suorum  uasa munda seruare; ita membrorum suorum officinas, debet per continentiam honorabiles exhibere. Coniugatus etiam quilibet tenetur uas suum, id est uxorem, possidere, in sanctificationem; non turpiter ea abutendo, non in passione desiderii, ut nec saltem desiderium sit ibi, quod est lesio et anime passio. O miser homo! luxuriam putas esse delectationem, et Apostolus uocat eam, passionem. Si ibi delectatio, falsa est et momentanea, immunda, peremptoria.

20. Oculi mei semper ad Dominum . Quidam dirigunt oculos materiales ad creaturas, ut in eis per concupiscentiam delectentur. Contra quam delectationem dictum est: Auerte oculos meos ne uideant uanitatem . uana scilicet,  et uane. Potest enim aliquis uidere uana, et non uane, qui ista uisibilia uidet ut in eis laudetur Deus. uidet uana uane, qui uana intuetur, ut delectetur sensus.

Nec solum oculus materialis auertendus est a uanitate, sed et oculus spiritualis, id est mens, ne uana intueatur uane, id est carnales delectationes concipiat delectandi intentione; sed intueatur uana non uane, id est eas consideret fugiendi gratia.

Conuertantur autem oculi interiores ad ueritatem, ut uera intueantur, et uere, id est eterna, et ex caritate. Et hoc est quod dicit: Oculi mei semper ad Dominum. Sunt tamen quidam qui mores bestiales induentes, oculos declinant in terram, non  nisi terrena cogitantes. Isti sunt quasi sus in uolutabro luti , demersi in limo profundi. Isti sapientiam suam detinent in mundi phantasiis, de quibus Salomon: Mulier pulchra et fatua, est annulus aureus in naribus suis . Sus enim maculat annulum in luto, et mulier pulchritudinem in fetore luxurie. Ista sapientia est quasi annulus oureus in naribus suis. Sus est animal gulosum et immundum, animal luto deditum: talis est homo mundanis deditus, cuius cupiditas omnia deuorat, quem culpa maculat, qui feci terrenorum inhiat. In cuius naribus est annulus aureus. Nares eius sunt, timor mundi et amor, quibus mundi delicias quasi quemdam odorem ad se trahit. Timor cauet ne amittat, amor allicit ut acquirat. In his naribus quasi  annulus aureus est hominis sapientia, que in timore et amore mundi expenditur, et dum he nares luto terrenorum applicantur, aureus annulus inficitur.

Sapientia uero iusti est, aureus annulus in digito discreti. Per digitum intelligitur bona operatio; digitis enim operamur. Unde, diues sepultus in inferno, loquens ad animam pauperis quiescentem in sinu Abrahe ait: Intingat extremum digiti sui in aquam, ut refrigeret linguam meam , id est si minimum bonorum operum ipsius haberem, minorem penam sustinerem.

21. 149 Exsultemus ab uberibus consolationis nostre . Alia sunt ubera desolationis, alia consolationis, alia absolutionis. Ubera desolationis  sunt, peccati delectatio, et eiusdem continuatio, que ubera propinat mater consuetudo. Unde Iob in persona humani generis, dolet se lactatum uberibus praue consuetudinis. Ab his uberibus ablactatur, qui uolens accedere ad mensam Dominicam, de peccato dolet, a peccato recedit, et penitet. Et hoc fieri solet, quando aliquid amarum uberibus praue consuetudinis apponitur; quod fit, quando filius a patre temporali tribulatione flagellatur. Ubera consolationis sunt ubera matris Ecclesie, scilicet, doctrina et uita. Ab uno ubere, scilicet a doctrina, lac procedit; ab altero ubere, id est uita, mel defluit; quia doctrina fouet, uita demulcet. De his uberibus dicit Sponsa: Inter ubera mea commorabitur . Ubera absolutionis sunt ubera Ierusalem celestis  matris nostre, que triumphat in celis. Hec sunt, libertas a culpa, et libertas a pena. Ab his uberibus exsultant, qui in celis triumphant. De his uberibus dicitur: Dulciora sunt ubera tua uino . Exsultemus ergo ab uberibus consolationis, bibamus lac quod propinat doctrina; satiemur melle, quod propinat fidelium uita. Unde de Ecclesia dicitur: Mel et lac sub lingua tua .

Eleganter autem per lac figuratur sacra doctrina, uel sacra Scriptura; quia sicut in lacte triplex est substantia, seri, casei, butyri, sic in sacra Scriptura, triplex est intelligentia, historica, allegorica, tropologica. Per serum, figuratur historia, quia sic ut serum substantie est uilioris, et saporis minoris,  sic historia uilioris et minoris delectationis. Per caseum qui solidioris est substantie, et nutritiue, et separatur a sero, figuratur allegoria, que anime intelligentiam nutrit, et solidius animam pascit. Per butyrum quod pinguius est et lenificatiuam habet substantiam, figuratur tropologia, que suauius sapit palato mentis. Per mel quod latet in cellulis, figuratur uita fidelium, que latet in humani corporis testa, uelut fauus in cellula. Exsultemus ergo ab uberibus nostre consolationis, ut perueniamus ad ubera absolutionis.

22. Triplex set tabernaculum Christi. Tabernaculum humana natura, tabernaculum Ecclesia, tabernaculum uita eterna De primo dicitur: In sole posuit tabernaculum suum . De secundo: Quam  dilecta tabernacula tua, Domine!  De tertio legitur: Domine, quis habitabit in tabernaculo tuo?  In primo fuit pugnans, in secundo regnans, in tertio triumphans. Primum tabernaculum fuit compositum ex cortinis cilicinis, secundum ex pellibus rubricatis, tertium ex pellibus hyacinthinis. Humana etenim Christi natura quodammodo fuit cilicina, quia propter defectus humanos aspera; assumpsit enim Christus saccum meriti, non meritum sacci, id est penam, non culpam. Unde et Christus in Psalmo, se dicit indutum cilicio . Secundum tabernaculum, id est Ecclesia, compositum est ex pellibus rubricatis , id est ex sanctis, uariarum tribulationum sanguine rubricatis. Tertium tabernaculum, id est  uita eterna, ex pellibus haycinthinis . Hyacinthus colorem prefert celestem; hyacinthine ergo pelles significant celestium premiorum uarietates, in quibus et ex quibus, uita consistit eterna. O homo, qui in tabernaculo corporis constitutus es, qui in tabernaculo Ecclesie positus, toto corde ad celeste tabernaculum aspira, ut merearis in Sancta sanctorum intrare, id est in uitam eternam. In qua est cherubim, id est angelica natura, in qua est arca federis, id est humana Christi natura; in qua est urna plena manna, id est anima Christi, plena gratia celesti; in qua est aurea corona, id est celestis beatitudo; In qua aureola, id est beatitudinis quedam superadditio; in qua est propitiatorium, id est diuina maiestas.

 23. Pater, si fieri potest, transeat a me calix iste; non tamen sicut ego uolo, sed sicut tu uis . Ecce quomodo in Christo duo loquantur, et de diuersis loquantur! Loquitur sensualitas. loquitur ratio. Loquitur sensualitas ex nostra infirmitate; loquitur ratio ex diuina firmitate; loquitur sensualitas ex humano 150 affectu, loquitur ratio ex diuino effectu. Ait sensualitas: Pater, si fieri potest, transeat a me calix iste. Ait ratio: Non tamen sicut ego uolo, sed sicut tu uis. Ecce uoluntates iste diuerse, non aduerse; uolunt contra diuersa, sed non tendunt in contraria. Proponit sensualitas, disponit ratio. In nobis frequenter sensualitas et ratio non solum sunt diuerse, sed etiam aduerse, quando sensualitas uult malum, ratio bonum.

 Unde Apostolus in persona humani generis ait: Sentio aliam legem in membris meis, repugnantem legi mentis mee . Hec cogit hominem debaccari cum brutis; illa facit hominem ratiocinari cum angelis, hoc est perpetuum in mente humana duellum, quia etsi ratio aliquando sensualitatem refrenet, tamen sensualitas semper remurmurat; hec est enim rota carri, que fenum portat, tamen murmurat. Sed in arca Ne omnes bestie fuerunt pacifice, quia omnes motus sensuales in humana Christi natura fuerunt pacifici, id est obedientes rationi. Christus ergo secundum sensualitatem loquens, ait: Pater, si fieri potest, transeat a me calix iste. Multiplex est calix. Calix, passio; calix, corporis  et sanguinis Dominici sumptio; calix, terrena delectatio. De primo dicitur: Transeat a me calix iste. De secundo dicitur: Calix inebrians quam preclarus est . De tertio dicitur, quod omnes gentes inebriate sunt calice aureo Babylonis . Primus calix inebriat ad mortis soporem, secundus, ad sobrietatem; tertius, ad eternam damnationem. Primus calix est myrrhatus, secundus melleus, tertius mellitus. Unde et de ipso dicitur: Mel distillant labia meretricis . O homo, si tibi immineat passio ad mortem, si titillet caro, constans sit ratio, clama: Pater, si fieri potest, transeat a me calix iste, non tamen sicut ego uolo, sed sicut tu. Si instet timor preueniens passionem, non instet passio turbans rationem. Sis paratus ad  sumendum secundum calicem, id est corpus et sanguinem Domini, clama: Pater, si fieri potest, permaneat in me calix iste. Si immineat tertius calix, id est, terrena delectatio, clama: Pater, si fieri potest, transeat a me calix iste.

24. Expurgate uetus fermentum . Fermentum, est malitia, que totam massam operum corrumpit. Est autem duplex fermentum, caritatis et iniquitatis. De fermento caritatis dicitur, quod mulier miscuit modicum fermenti satis tribus . Fermentum misceri satis tribus, nichil aliud est, quam caritatem adiungi fidei Trinitatis, Sicut fermentum totam massam rei cui adiungitur in suam naturam conuertit; sic caritas omnia quibus adiungitur, sibi similia facit.

 Expurgetur a nobis fermentum, ut simus noua conspersio, sicut fuimus azymi.

Azymi fuimus per baptismum, id est a zyma originalis peccati, purgati. Permanentes ergo in innocentia, simus conspersio noua, conspersi celesti gratia. Conspersio nichil aliud est quam farina aqua conspersa. Fidelis ergo rore celestis gratie respersus, est conspersio noua. Nota quod fidelis ut fiat cibus Christi, et Christus cibus iusti, primo debet inter duas molas moli et conteri. Inter timorem uidelicet et spem; et sic in farinam spiritualem redigi, consequenter abundantiori aqua caritatis respergi, et sic in panem redigi, postea igne tribulationis decoqui, et sic in cibum Christi conuerti  Etenim pascha nostrum immolatus est Christus .

Pascha dicitur et hora uespertina in qua agnus comedebatur. (Unde dictum est: Ante diem festum Pascha  et agnus Paschalis qui comedebatur; unde dictum est: Ubi uis paremus tibi comedere Pascha ? et solemnitas paschalis; unde dictum est, ne contaminarent Pascha , id est solemnitatem paschalem. Christus ergo Pascha dicitur, quasi agnus paschalis, qui pro nobis immolatus est. Pascha etiam dici potest, quasi transitus, quia transiit de morte ad uitam, de mundo ad Patrem.

25. Ascendens Christus in altum, captiuam duxit captiuitatem . 151 Multiplex legitur Christi  descensus: primus descensus fuit de sinu Patris in uterum uirginis; secundo, descendit in presepe; tertio, ad inferos. Primus, fuit ad uisitandum, secundus ad significandum; tertius, ad liberandum. Similiter, multiplex fuit eius ascensus, ascendit in crucis patibulum; ascendit ad resurrectionis triumphum; ascendit in celum. Primo ascensu ascendit ut mortem captiuaret; secundo, ut eam perimeret; tertio, ut captiuitatem captiuam duceret. Genus humanum multipliciter, et a multis erat captiuatum. A demonis potentia, a culpa, a pena; sed quod diabolus captiuarat captiuitate erroris, Dominus captiuauit captiuitate salutis, ut iam non esset tributarium diabolo, sed obnoxium Deo; et quod captiuauit culpa per diabolum, captiuauit gratia per  Christum; et quod captiuauit pena, captiuauit gloria. Sed illa captiuitas erat seruitutis, ista libertatis.

Nec solum Christus bona captiuitate captiuauit genus humanum, sed etiam captiuauit infernum, diabolum, peccatum, supplicium. Captiuauit genus hamanum, ut liberum esset; infernum, ne suos perderet; diabolum, ne in suos deseuiret: peccatum, ne nimis abundaret; supplicium, ut minus homo illud timeret. Ipse autem uictor ascendens, dedit dona hominibus , quia distribuit stipendia suis militibus. Ecce, uermis qui sine coitu nascitur, foliis uirentibus pascitur, sericum emittit ab ore, consequenter clauditur morte; denuo suscitatur, postmodum ei ad uolandum ala datur; hic est sine uirili semine natus, foliis uirentibus, id est orationibus  sanctorum delectatus, sericum emittens ab ore, id est uestimenta uirtutum nobis prebens sua predicatione, consequenter mortuus, denuo a mortuis suscitatus, tandem assumptis alis immortalitatis et agilitatis, impassibilitatis et subtilitatis, ad dexteram Patris est collocatus.



DE SANCTO IOANNE BAPTISTA.

26. uox clamantis in deserto: Parate uiam Domini, etc. 

Aliud est uerbum, aliud uox uerbi. uerbum dicitur proprie interior mentis conceptus, exteriore uoce expressus. Unde et uerbum dicitur, a uerbere mentis, id est a passione quia quodammodo anima patitur, cum ab ea de re intellectus habetur. Unde Aristoteles in libro Perihermeniarum, ait: »Ea  que sunt in uoce, note sunt eorum que sunt in animo.« Eleganter ergo Filius Dei dicitur uerbum, quia sicut mentis conceptus de mente procedit, ita Pater Filium genuit: sicuti sine aliqua diminutione, mens gignit intellectum, sic Pater sine omni diminutione sui gignit Filium; sicut uerbum exteriore uoce exprimitur, sic Filius quasi lingua Dei uerbum uariis prophetis annuntiauit. Et sicut uerbum Dei dicitur interior mentis conceptus, sic uox uerbi dicitur exterior sonus. Unde, sicut Christus dicitur uerbum, sic uox uerbi aliquis predicans uerbum. Sicut quilibet etiam propheta posset dici uox uerbi, quasi uerbum predicans, tamen antonomastice Ioannes Baptista dicitur uox uerbi, quia non solum  futurum predixit, uerum etiam presentem demonstrauit. Eleganter ergo de eo dictum est, quod sit uox uerbi clamantis in deserto. Et nota, sicut apud logicum discernitur, alium esse sonum non uocem, alium esse sonum uocem; aliam uocem significatiuam, aliam non significatiuam; aliam significatiuam naturaliter, aliam ad placitum. Quedam autem res inanimate fuerunt signa uerbi, sed nulla uoce ipsum uerbum predicauerunt: tale signum potest dici, sonus uerbi, sed non uox uerbi. Ut manna quod de celo descendit, fuit signum Christi, quedam uox uerbi fuit significatiua, quedam non.

uox significatiua seu articulata, dicitur que profertur  cum intellectu eius qui loquitur, quando intelligit illud quod 152 uoce dicit. uox ergo significatiua uerbi fuerunt Isaias et Ieremias, quia quilibet eorum intelligebat quod dicebat; uox uero uerbi non significatiua fuit Balaam, Caiphas, etc., qui quamuis aliquid de Christo figurarent, non tamen intelligebant quod dicerent. Quedam autem uox uerbi fuit significatiua naturaliter, quedam ad placitum. Quidam namque philosophi naturaliter, ductu rationis comprehenderunt Patris sapientiam, et ita uerbum et multa de eo predixerunt. Ut uerbi gratia unus eorum  de Filio Dei ait: »Deus summus secundum fecit Deum, et eum dilexit tanquam unigenitum filium suum, uocauitque eum filium benedictionis eterne.« Talis uox uerbi significatiua  fuit naturaliter, quia ductu naturalis rationis. Illa uox significatiua fuit ad placitum imponentis, id est beneplacitum Dei inspirantis, ut sancti prophete.

Talis uox fuit Ioannes Baptista, unde de ipso dicitur: uox clamantis in deserto. Istum uerbum, id est Christus, clamauit in multiplici deserto. In deserto mundi, creaturas Deum predicantes, et sic in deserto mundi clamauit facto; in deserto Iudee, uerbo, in deserto animi iusti, nutu diuino. Quid clamat? Parate uiam Domini. Multiplex est uia Domini. uia a qua uiandum, ut penitentia, uia iuxta quam uiandum, ut bonus prelatus, cuius sequi debemus exemplum; uia in qua uiandum, diuinum  preceptum; uia ad quam uiandum, Christus. De prima dicitur: Parate uiam Domini; de secunda: uie Sion lugent ; de tertia: Beati immaculati in uia ; de quarta: Ego sum uia, ueritas et uita . uia ergo paranda per penitentiam est, per contritionem, per confessionem, per satisfactionem. uia paranda est, ut eiiciatur lutum luxurie, ut eiiciatur puluis uane glorie, lapis mentis indurate. Rectas facite semitas Dei nostri .

Aliud est uia, aliud semita. uia, est strata publica, per quam omnes communiter gradiuntur; semita, est arcta uia et secreta, per quam pauci et arctius gradiuntur. Unde, semita, quasi semis iter. uia ergo est preceptum, semita consilium. Preceptum  ab omnibus debet impleri, consilium implent pauci, quia arctius est.

Semita autem aliquando est recta, aliquando indirecta. Indirecta quando aliquis specietenus implet consilia, quodam instinctu naturali, non amore Dei, ut philosophi, qui omnia reliquerunt, sed Christum non sunt secuti. Recta est semita, quando solo Dei intuitu implentur consilia. Huius uerbi sic clamantis uox fuit Ioannes Baptista.



DE SANCTO PETRO APOSTOLO.

27. Tu es Petrus, et super hanc petram edificabo Ecclesiam meam 

Petrus Ecclesiam figurat; sicut enim a petra Christo, Petrus dicitur, sic Ecclesia ab angulari lapide  Christo, nomen interius mutuatur. Sicut a petra Christo ipsi datum est nomen, sic a petra Christo Ecclesie datum est nomen. Sicut Petrus periclitatur in fluctibus, sic Ecclesia periclitatur in mundi tempestatibus. Ad similitudinem enim stelle septentrionalis uerritur, sed non mergitur; periclitatur, sed non naufragitur. Sicut Petrus dictus est Bariona, quasi filius columbe, sic Ecclesia filia celestis columbe, id est Spiritus sancti. Ad Petrum ergo Dominus loquens ait: Tu es Petrus, subaudi, a me petra sic dictus; et super hanc petram, id est super me  , edificabo Ecclesiam 153 meam. Et tibi dabo claues regni celorum . Quod est istud regnum, cuius claues collate sunt Petro et omni eius successori? Una clauis est potestas ligandi  atque soluendi; altera clauis est, discretio discernendi intra lepram et lepram, id est peccatum et peccatum. Eleganter potestas ligandi atque soluendi dicitur clauis, quia sicut clauis serat et reserat, sic potestas illa duos habet usus, unum in ligando, alterum in soluendo.

Dicitur autem sacerdos ligare, triplici de causa, quia uel relinquit ligatum, uel satisfactionem iniungit, uel excommunicato imprecatur, Similiter, tripliciter dicitur soluere, quia sacramentaliter absoluit, et de pena remittit, et pro salute orat: officium etiam discernendi inter peccatum et peccatum, clauis dicitur; quia tali officio habet assignare differentiam inter peccatum et peccatum. Iste sunt claues regni celorum. Quadruplex est regnum celorum;  regnum enim dicitur Christus, sacra Scriptura, Ecclesia, uita eterna. De primo dicitur: Regnum Dei intra uos est . De secundo dicitur: Simile est regnum celorum homini qui exiit primo mane seminare semen suum . De tertio: Regnum meum non est de hoc mundo . De quarto: Appropinquabit enim regnum celorum . Primi regni clauis dicitur illa de qua facta est mentio; quia per officium sacerdotis et potentiam a Christo datam, aperitur primum regnum fideli, et preparatur uia ad Christum; per hoc enim quod sacerdos inter peccatum et peccatum discernit, et penitentem absoluit, uiam preparat fideli ad Christum. Similiter,  per has claues reseratur introitus ad secundum regnum, id est ad sacram Scripturam. Nam per hoc quod sacerdos penitentem soluit, de pena remittit, quantitatem peccati ostendit, conuenientiam etiam et differentiam inter peccata, ad intelligentiam sacre Scripture mittit. Per has etiam claues reseratur aditus ad tertium regnum, id est. ad Ecclesiam.  Simili modo ad quartum regnum, id est ad uitam eternam; et ita, quantum ad quadruplex regnum, dicuntur claues regni celorum. Iste claues ad sacerdotes pertinent, qui debent esse celi ianitores, et paradisi clauigeri. Sed iam iste claues legitime, mutate sunt in adulterinas, quia non iam Dei intuitu et rationis ductu ligant aut soluunt, sed amore pecunie non ligandos ligant, ut de eis uere possit dici: Quodcunque ligaueris super terram, erit solutum in celis; et quodcunque solueris super terram, erit ligatum in celis . Ecce isti clauigeri sunt non a claue, sed a claua; claues mutant in clauas, quia non eis uiam aperiunt, sed potius seducendo, ad mortem eternam percutiunt.

 Isti potius uidentur habere claues infernorum, quam regni celorum. Isti miseri non sunt uicarii Simonis Petri, sed Simonis magi.



DE SANCTA MARIA.

28. Egredietur uirga de radice Iesse .

Dominus Deus hominem quasi arborem uite plantauit in medio mundi, quasi in medio paradisi.

Lignum, inquam, fuit homo ante peccatum, propter nature sue soliditatem, et uite; quia spiritualem habebat uitam, sed per peccatum istud lignum uersum est in folium quod uento rapitur , et fugit uelut umbra, et nunquam in eodem statu permanet . De hoc ligno processerunt multi rami, quidam uirentes, quidam aridi, id est  Ade posteritas, de qua, quidam fecerunt fructum boni operis, tanquam uirentes rami; quidam uero, rore celestis gratie caruerunt, et ideo a bonis operibus aruerunt. De huius arboris radice, de qua processit Iesse, id est de antiquorum patrum genere, egressa est uirga, id est uirgo Maria. Hec uirga sui fructus suauitate redemit amaritudinem radicis antique. Hec, uitium quod erat in trunco, redemit in surculo. Hec eleganter dicitur uirga, ratione nominis, ratione significationis, ratione proprietatis. 154 Ratione nominis, quoniam mutatione A in O, de uirga fit uirgo. Ratione significationis, quia per uirgam Aaron figurata est uirgo Maria. Quia sicut uirga illa sine omni exteriori beneficio, fronduit, floruit, fructum fecit; sic uirgo  Maria sine uirili adminiculo floruit Christum concipiendo, fructum fecit pariendo. Ratione proprietatis, quia sicut uirga instrumentum est regis, instrumentum est corrigentis, instrumentum est mensurantis; sic gloriosa uirga Maria instrumentum fuit celestis regis, quo scilicet usus est ad regendum populum suum; instrumentum corrigentis, quia eo  usus est ad corrigendum genus humanum; instrumentum mensurantis, quo usus est ad claudendum se sub mensura humanitatis.

Et sicut uirga dum in altum erigitur, recta linea dirigitur, sic uirgo Maria in altum beatitudinis fuit erecta, et tramite uirtutum directa. Unde et de ipsa dicitur: Que est ista que ascendit per desertum? etc.  De hac uirga, flos est egressus, id est natus Christus; flos fructum facit, odorem reddit, campo pulchritudinem dat. Sic Christus fructum nostre redemptionis fecit, odorem nominis sui ubique diffudit, spiritualem pulchritudinem mundo dedit.

29. Aliud est signaculum Dei, aliud sigillum; aliud imago, aliud signum. Sigillum Dei Patris est  Filius, quasi in omnibus signans illum, quia Patri cequalis, ceternus, consubstantialis. Angelus est Dei signaculum, quasi in aliquibus signans illum; quia in pluribus Deo similis, etsi non in omnibus. Unde de Lucifero dicitur secundum statum quem habuit ante casum: Tu signaculum similitudinis Dei . Sed Filius est sigillum Patris secundum unitatem essentie, angelus uero signaculum imitationis per rationem. Homo dicitur imago Dei, quasi imitago, quia non est ita expresse similis Deo sicut Angelus. Quelibet uero creatura dicitur signum Dei, quia sua essentia, sui ordinatione, sua pulchritudine predicat Deum.

30. uita eterna non solum dicitur promissio,  sed repromissio; quia non solum uerbis promissa, sed etiam factis. Promissa per patriarchas, per prophetas, per Christum, per apostolorum senatum. Quis sanctus de uite eterne dubitat adeptione, que probata est tot sanctorum preconiis, tot sanctorum exemplis?

Non rideret uincentius in equuleo, nisi securus esset de premio. Non gauderet Laurentius in craticula, si dubitaret de gloria. Hoc totum operatur fides; regna uincit, iustitiam perficit, repromissionem acquirit.

31. Beata uirgo Maria est quasi lilium inter spinas , quasi oliua speciosa in campis, quasi plantatio rose in Iericho . Lilium inter spinas oriens, quanto magis a spinis pungitur, tanto maior odor ab eo emittitur. Lilium spinis  precellit odore, preeminet colore. Et beata uirgo, quanto maiorem a Iudeis sustinuit persecutionem, tanto ipsius patientia maiori bone opinionis fragrauit redolentia. Hec est quasi oliua in amplitudine huius mundi, uelut in medio campi, speciositatem uirtutum retinens, sanctis cogitationibus uirens, bonis operibus florens; nobis fructum eterne beatitudinis pariens, celesti oleo fecunda, id est Spiritus sancti gratia. Hec est quasi plantatio rose in Iericho. Rosa in Iericho plantata, oritur pulchrior, redolet fragrantior, maiori rubore uestitur, diutius sua pulchritudine coloratur. Cum ergo Iericho interpretatur defectus, beata uirgo quasi quedam rosa in defectus humane nature plantata, fuit ceteris  mulieribus uirtute formosior, rubore terrenarum tribulationum per patientiam uenustior, odore bonorum operum redolentior.

32. Hi sunt tres gradus, per quos homo ascendit in celum: paupertas, humilitas, caritas. Ad hoc enim ut homo iustificetur, oportet primo ut pauper sit spiritu, id est humilis et cor non apponat diuitiis ut post eas mentaliter non abeat, quamuis eas materialiter habeat. Oportet autem habere quadruplicem paupertatem, contra quadruplicem diuitiarum speciem; sunt enim diuitie fortune, 155 que consistunt in auro et argento, et lapidibus pretiosis, et honoribus terrenis que eadem leuitate recedunt qua accedunt, et ideo dicuntur fortune. Que si affluant, non debet homo iis cor  apponere. Sunt et diuitie nature, que consistunt in dotibus corporis, ut in pulchritudine, robore, incolumitate, in dotibus anime, ut in memoria, intellectu, ratione. De his non debet homo superbire, sed contra hec, paupertatem semper retinere. Sunt diuitie que consistunt in uirtutibus, et donis Spiritus sancti. De his autem diuitiis non debet etiam homo superbire, ne recedant ex hominis superbia, sicut accesserunt ex diuina gratia. Diuitie glorie, consistunt in eterna beatitudine. Nec etiam debet superbire de illa, in presenti uita, propter meritorum suorum insignia, quia superbia non solum aufert insignia meriti, uerum etiam insignitatem premii. Secundus gradus per quem ascendit  homo in celum, est humilitas; huius tres sunt species, prima est sufficiens, que exhibetur maiori; secunda abundans, que soluitur pari; tertia, consummans, que persoluitur minori. Hec est consummatio omnis iustitie, de qua dicit Dominus ad Ioannem: Oportet me implere omnem iustitiam , id est supremum gradum humilitatis. Est autem supremus gradus caritas, secundum quam homo tenetur Deum diligere supra se, infra Deum se, proximum intra se.

33. Tres pueri, Ananias, Azarias et Misel, ne legem Dei impleant, captiuantur ; quia in hoc mundo, tres anime potentie ne se plene exerceant, captiuantur; scilicet irascibilitas, concupiscibilitas, rationabilitas: irascibilitas, ne refrenet uitia; concupiscibilitas, ne appareat recta; rationabilitas,  ne examinet singula. Sed quartus, Daniel contemplatiuus gaudet, uisiones uidet, quia superior portio rationis que exstingui non potest, ueritatem uidet in speculo. Ne ergo nos captiuitas terre aquilonis, ira ad lites inuitet, ad contumelias inflammet, ad detractiones moueat, ad odia succendat; ne concupiscentia excitet gulam, euocet luxuriam, cupiditatem pascat, auaritiam nutriat; ne ratio fallatur, ne imaginationibus seducatur, ad nos clamat Dominus dicens: O, o, o, fugite de terra aquilonis . Terra aquilonis, ciuitas est Babylonis; quid est Babylon, nisi mundus iste, in quo spiritualis Nabuchodonosor, id est superbia, regnat? De hac terra fugite, ne irascibilitas erret: fugite, ne  concupiscibilitas deuiet; fugite, ne rationabilitas exorbitet. Nobis in terra captiuitatis aquilonis, imminet triplex ue. ue, quia succensi ira; ue, quia inflammati concupiscentia; ue, quia ratio offuscata.

Hoc insinuans Ieremias ait: A, A, A. Domine Deus, quia puer ego sum, et nescio loqui . A, quia ira decoquit; A, quia concupiscentia succendit; A, quia ratio dormit; et ideo puer ego sum, et nescio loqui. Ab hac terra aquilonis panditur omne malum; malum in Deum, per blasphemiam; malum in proximum, per superbiam; malum in se ipsum, per luxuriam.

34. Igni luxurie tria materiam prestant, scilicet, sarmentum, sulphur, sterquilinium.

 Exterior corporis pulchritudo eleganter comparatur sarmento; nam sicut sarmentum ad modicum uiret in uere, marcescit in hieme, arescit in grandine, reseruatur flamme; sic exterior corporis pulchritudo nunc in facie uernat, nunc ab hieme senectutis fugatur, nunc per mortem exstirpatur, nunc flamme luxurie materiam prestat. Quid est exterior pulchritudo, nisi superbie fomentum, lutum deauratum, sterquilinium dealbatum, sarmentum igni luxurie reseruatum? Sulphur uero est gula, quia sicut sulphur fetet et ardet, sic gula fetet per infamiam, ardet per concupiscentiam. Quid est gula, nisi luxurie seminarium, rationis sepulcrum, aceruus stercorum, predo pudoris, hostis castitatis, origo immunditie, mater nausee? Sterquilinium  uero quod impinguat terram, et pessimam 156 a se emittit redolentiam, est desidia, que carnem impinguat ad luxuriam, et solam in se gerit infamiam. Unde Dauid desidiosus in palatio, laborauit adulterio. Et:

Queritur Aegistus, quare sit factus adulter?
In promptu causa est: Desidiosus erat. 
O miserabilis ignis luxurie, cui sulphur materia, scintilla desidia, fumus infamia, cinis immunditia!

35. Diuitie materiam prestant auaritie, quia multi deiecti paupertate, auaritia non estuant, qui postquam diuites facti sunt, eadem laborant.

 36. Terreni honores, et mundane potestates, eleganter feno et stipule sunt comparabiles, quia sicut fenum uel stipula, nunc uiret, nunc in clibanum mittitur; nunc floret, nunc conteritur; sic mundana gloria nunc uiret, nunc emoritur; nunc splendet, nunc teritur. Quid ergo sunt terreni honores, nisi bonorum imagines?

Quid mundane potestates, nisi potestatum histriones? Quid seculares dignitates, nisi dignitatum larue et simie? Quid terrena bona, nisi bonorum phantasie? certe, bona terrena bona non sunt; si bona essent, nunquam deessent, non abessent iustis, non adessent iniustis.

Si bona essent, animum implerent, non mentem  exhaurirent, non essent talia per que mens fit quadam uacuitate plena et quadam plenitudine uacua. Si bona essent, tellus eis non gauderet, paradisus non careret. Hec terrena bona auaritie sunt materia.

37. Si uis uitare luxuriam, gulam refrena, uigiliis insta, orationibus intende. Si uis uitare auaritiam, attende quod auaritia est idolorum seruitus, . Si uis uitare uanam gloriam, considera, quod uanitas uanitatum, et omnia uanitas . Considera quod hoc solum gloriosum retinet secum uana gloria, quod appetitores sui contemnat, appetat contemptores, uolentes aspernetur, fugientes insequatur.

38. Pene infernales quas damnandi in inferno  patientur, sunt nouem: prima est, ignis inexstinguibilis, qui scilicet ignis tanto excedit ignem nostrum, quanto noster excellit ignem imaginarium; de quo dictum est: Ite, maledicti, in ignem eternum . Et alibi: Ignis eorum non exstinguitur . Nota duplicem effectum istius ignis, quia nec consumet, nec consumetur. Secunda pena damnatorum erit, frigus incomparabile. Unde Iob: Transibunt ab aquis niuium ad calorem nimium . Tertia, uermis immortalis, unde: uermis eorum non morietur . Quarta fetor intolerabilis. uix enim damnati fetorem illum sustinebunt. Quinta, tenebre palpabiles, que tantum erunt spisse, quod fere scindi possent. Unde Dominus: Proiicite eum in tenebras  exteriores, ibi erit fletus et stridor dentium . Et Iob: Si sustinuero, infernus domus mea est, et in tenebris straui lectulum meum . Et propheta: Impii in tenebris conticescent . Sexta, flagella cedentium; impii enim grauissimis flagellis affligentur. Septima, uisio demonum, serpentum, et quadrupedum. Octaua, confusio peccatorum, quia omnia peccata mali coram oculis suis uidebunt, et non tantum sibi, sed etiam omnibus cuiuslibet opera mala erunt manifesta. Nona, et ultima pena, erit, desperatio; nemo enim illorum de cetero requiem se sperabit habiturum.

39. Quatuor modis fugiet homo nouem predictas penas, scilicet; fuga, pudore, dolore, timore. Fuga, ut quandiu uiuit, fugiat peccata in quantum  potest. Quedam enim peccata magis fugiendo, quam resistendo uincuntur, ut luxuria. Unde Paulus: Fugite fornicationem , quia non debet fieri conflictus cum ea, nisi terga uertendo. Pudore, ut de uita sua pessima in presenti erubescat, et erubescendo penitentiam agat. Dolore, ut de peccatis preteritis, et quia Deum offendit, doleat. Timore, ut Creatorem suum, et etiam supplicium timeat, et ita in presenti dignam penitentiam accipiat, ne in futuro sine fine nouem predictas penas sentiat.

157 40. Exsultate Deo adiutori nostro . In spiritualibus gaudiis exsultandum est, non in terrenis, que delectationem promittunt, et  auferunt. Si uis ista terrena gaudia fugere, rationem consule; hanc si audire uolueris, dicet tibi: Relinque ista, ad que indiscrete discurritur; relinque diuitias ob pericula possidentium, et onus; relinque corporis uoluptates, quia molliunt et eneruant; relinque ambitum, tumida est res, uana et uentosa, nullum habens terminum. uides, quam miserum sit terrenas delectationes appetere, quam miserum potentium liminibus insidere? Multum habes contumeliarum ut intres, plus cum intraueris. Preteri istos gradus diuitum, et magno fastu suspensos honores.

Isti terreni quamuis humillimi sint et deiecti, tamen per difficiles et arduos gradus adeuntur. Periculosa in fastigium dignitatis uia est. Dirige  ergo uiam intentionis ad spirituales mentis diuitias, res uidelicet amplissimas et tranquillissimas; ad quam uerticem rationis si ascenderis, tibi fortuna caput submittet.

Omnia quidem sub te que pro excellentissimis habentur, aspicies. In tuto pars tui melior est, scilicet ratio, huic fortuna nocere non potest. Hac uia eundum est, et in isto uite habitu componendus est homo, placide quidem, non molliter. Longum gaudium et perenne manet rationis: accipe illud gaudium quod immortale est, et assiduum delectat. Qui enim rationi indulget sibi non alieno innixus est; nam qui alieno sustinetur auxilio, potest cadere.

Quis autem prudens confidit in fortuna? aut quis  prudens se miratur ob aliena?

Quid est beata uita, nisi mentis securitas, et perpetua tranquillitas? hanc dabit animi magnitudo, dabit constantia bene uiuendi tenax. Ad hec peruenitur, si mentis puritas tota perfecta sit, si seruetur in rebus agendis, ordo, modus, decor, innoxia uoluntas ac benigna, intenta rationi, nec unquam ab illa recedens.

41. Perdes omnes qui loquuntur mendacium . O homo, quantum a summa ueritate discordas, dum figmentis mendaciorum operam prestas! Quomodo te putas uenire ad uerum, si etiam in uerbis dissentis a uero? Nescio qua conscientia ea lingua quis rogat Deum qua eructauit mendacium.  Lingue amputat officium, qui eam exercet ad mendacium; quo pacto, ita incauteriatur conscientia,  sicut mendacii nota. Cum omne peccatum mortale hominem alienet a uero esse, nullum magis quam mendacium derogat ueritatis nature; hoc est uitium quod falsa testimonia commentatur, fabricat adulationes, inuenit fraudes, consummat detractiones. Per hoc uitium corde et ore loquitur, in semetipso diuersificatur, negat ore quod tenet in corde. Per hoc uitium, cor contradicit ori, os obuiat cordi. Hoc uitium heresim parit, schismata facit, generat suspiciones, inauditos concinnat rumores; hoc colorat probra turpia, palpat denudanda, denudat uelanda, assistit periuriis, assidet actionibus inhonestis.

Cum omnis res lege nature ad utilitatem proximi tendat, hec sola ueritatem expugnat, hec tante  malitie rubiginem in se continet, quod nulla ratio eam excusare possit. Non hanc soluit a reatu in obstetricibus naturalis pietas , non in Gabaonitis rationalis timiditas , non in Petro terror mentis , nec in Anania prouidentia necessitatis . O homo, si in tuo mendacio fit falsitas, in culpa erit ueritas? O miserabilem-mendacii effectum, qui intentionis proponit falsum, et consequenter assumit uerum supplicium! Quantum deuiat ab officio lingue, qui os commaculat mendacii sorde! Mendacium fermentum est, quod totam locutionis massam corrumpit, et si quid boni in locutione est, in sui amaritudinem conuertit.

 Est triplex mendacium, uanitatis, falsitatis, intentionis. Primum miserabile, secundum culpabile, tertium abominabile. Primum est pene, secundum culpe, tertium malitie.

158 Primum innatum, secundum excogitatum, tertium elaboratum.

42. Per hoc quod Christus in nuptiis mutauit aquam in uinum , figuratur quod in illis nuptiis quas celebrauit in thalamo uteri uirginalis, uniendo humanam naturam diuine, mutauit insipiditatem antique legis in saporem noue legis. In hac domo uirginalis uteri, quasi triclinium erat, ordo trium uirtutum, humilitatis, uirginitatis, caritatis; architriclinus erat Christus, quasi princeps triclinii. Ibi triplex aqua fuit in triplex uinum mutata,  pena in penitentiam, austeritas in gratiam, miseria in misericordiam.





DICTA ALIA MAGISTRI ALANI DE INSULIS Que communiter Mirabilia nuncupantur, sed forte melius, Memorabilia.
Ex eodem ms. codice monasterii Dunensis eruta.

 159 Omnes anime motiones uniuersitatis conditor Deus creauit ad bonum, sed usu nostro sepe fit, ut res que bone sunt per naturam, dum male iis utimur, nos ad peccata deducant. Unus ex anime motibus amor est, quo bene utimur, si sapientiam et ueritatem amemus, male autem, si carnem aut sanguinem. Tu igitur, ut spiritualis, audi spiritualiter amatoria uerba cantari, et disce motum anime tue, et carnalis amoris incendium ad meliora transferre.

Amicus amoris consors, cui sic animum tuum applica, ut ex duobus unum fiat; cui te tanquam tibi committas, a quo nichil timeas, et nichil inhonestum petas; non est enim amicitia uectigalis, sed plena decoris. Unde Dominus: uos amici mei estis  si feceritis que ego precipio uobis . Dedit nobis Dominus formam amicitie quam sequamur, ut faciamus amici uoluntatem, aperiamus ei secreta, et ipse nobis. Hinc etiam Ecclesiasticus: Amicus fidelis, fortis protectio, qui inuenit illum, inuenit thesaurum . Amicus fidelis, secundum Deum scilicet, qui ad medicamentum uite eterne et immortalitatis necessaria cum amico tractat, nam ut bene dicit Cicero, amicitia nisi inter bonos esse non potest. Debet etiam amicitia esse libera, et ad omnem felicitatem procliuis. Qui timet Deum, eque habebit amicitiam bonam.

Plena etiam et perfecta amicitie gratia inter perfectos uiros, eiusdemque uirtutis perseuerare potest. Ad hanc quibusdam gradibus peruenitur. Primus  gradus est mundanorum contemptus; secundus, ne quis sese sapientem et consultum iudicans, sibi potius quam amico credere malit. Tertius, ut omnia que utilia et necessaria estimat, bono caritatis postponat. Quartus, ut omnino desinat ab ira. Quintus, ut iram fratris etiam irrationabilem curare cupiat, quia alterius tristitia perniciosa sicut propria, nisi eam quantum in te est, etiam de fratris mente depellas. Postremus gradus, et omnium uitiorum peremptorius est, ut de hoc mundo credas te quotidie migraturum.

Noli querere fieri iudex, etc., . Debet quisque proprias uirtutes perpendere et pro quantitate uirium, curam aliorum suscipere, ne dum delectatur loco glorie, fiat subditis auctor ruine; et qui grauatur pondere suarum culparum, uelit fieri iudex alienarum. Ille protrahi debet in exemplum uiuendi, qui nulla aduersa pertimescit.

 Deus creauit de terra hominem, et secundum imaginem suam fecit illum . Ut scilicet uiuat, sapiat, et memoriam, intellectum et uoluntatem habeat. Unde: Diliges Dominum Deum tuum ex toto corde tuo, etc. . Id est ex toto intellectu, uoluntate et memoria. Sicut autem ex Patre 160 Filius, ex utroque Spiritus, ita ex intellectu uoluntas, et ex utroque memoria, nec sine his tribus potest anima esse perfecta, nec unum, quantum ad beatitudinem pertinet, sine aliis integrum constat. Et, sicut Deus Pater, Deus Filius, Deus Spiritus sanctus, non tres dii, sed unus Deus tres habens personas, ita et anima intellectus, anima uoluntas, anima memoria, non tamen tres anime, sed una anima; tres habens potentias, in quibus  imaginem Dei mirabiliter gerit. Quibus quasi excellentioribus uiribus iubemur diligere Conditorem, ut quantum intelligatur et diligatur, semper in memoria habeatur.

Nec sufficit Deo intellectus, nisi uoluntas sit in amore eius; nec ista duo, nisi memoria addatur, qua semper in mente diligentis et intelligentis maneat Deus.

Quia sicut nullum momentum est quo non utatur homo uel fruatur Dei bonitate, ita semper in memoria debet presens esse.

Ad similitudinem quoque Dei factus est homo, ut sicut Deus caritas est, bonus, iustus, mitis, misericors, ita homo caritatem habeat, sit bonus,  iustus, etc.

Qui uiuit in eternum, creauit omnia simul . Rerum substantia simul creata est, sed non simul per species formata est. Et simul exstitit per substantiam materie, non simul apparuit per speciem forme. Cum enim factum celum terraque describitur, simul spiritualia et corporalia, et quidquid de celo uel de terra producitur, factum indicatur.

Noli esse humilis in sapientia tua . Non uirtutem humilitatis abhorret, sed auctoritatem firmam contra expugnatores ueritatis docet tenere, quibus fortiter resistendum.

Fornicatio mulieris in extollentia oculorum, et in palpebris illius agnoscetur . Per hec tria, curiositatem humane mentis ostendit, que semper prona est in malum. Unde: Omne quod in mundo est, concupiscentia carnis est, et concupiscentia  oculorum, et superbia uite . In his tribus, omnia uitia concluduntur.

Concupiscentia enim carnis est, quidquid ad uoluptatem corporis pertinet ut cibus, potus, concubitus; concupiscentia oculorum, omnis curiositas, sicut in turpi spectaculo, in acquirendis superfluis, in agnoscendis et carpendis proximorum uitiis; superbia uite est, cum quis honores iactat, et per elationem uane glorie, et per arrogantiam deseruit. Per concupiscentiam carnis tentatus est Adam, cum ei hostis de ligno uetito comedere suasit; per concupiscentiam oculorum, cum diceret: Scietis bonum et malum; per superbiam, cum adderet: Eritis sicut dii .

Initium uite hominis, aqua et panis, et uestimentum  et domus . Frugalitatem docet et hospitalitatem, et ut temperantes simus in uictu et uestitu, honestioribus largiri suscipiendis fratribus. In principio non fuit tanta luxuria cibi et potus, nec tanta ambitio uestium, et turrium et palatiorum; sed pomis arborum et oleribus herbarum uiuebant antiqui, et Dominus primis parentibus tunicas pelliceas post peccatum fecit.

Minimum pro magno placeat tibi . Sufficiat tibi quod habes, ne superflue queras, quod adipisci non uales. Unde quidam ait: Melius est tibi non habere quod tribuas, quam impudenter petere quod non habes.

Zelus et iracundia minuunt dies . Peruersus animi affectus debilitat corpus. Unde: Spiritus  tristis exsiccat ossa . uiri sanguinum non dimidiabunt, dies suos . Id est prosperitatem quam 161 sibi promittunt, non possunt habere in perpetuum.

Supra mensam magnam sedisti? non aperias super illam faucem tuam prior . Ad litteram, continentiam et temperantiam docet. Mystice, ut in lege Dei simus cauti et prouidi; mensa enim magna, est copia Scripturarum, in qua non debemus esse procaces, ut aliquid inde sine doctore rapiamus, sed sanctorum doctorum uiam teneamus.

Diligentes in uino, noli prouocare, ebriosos fuge, facile enim irascuntur, multos enim exterminauit  uinum , id est ebrietas multos subuertit. Hec sensum minuit, iram excitat, libidinem inflammat, animi secreta reuelat. Ignis probat ferrum durum, sic uinum corda superborum arguet, in ebrietate potatum , id est sicut ignis ferri duritiam mollit, sic uinum superborum corda inflammans, ad facinus impellit.

Aequa uita hominibus uinum in sobrietate . uinum sobrie potatum uitam equitatis non tollit, sed sobrietatem et cetera uirtutum ornamenta adducit.

Equus emissarius, sic et amicus subsannator, sub omni suprasedente hinnit . Sicut iumento nulla est ratio, ita in falso amico nullus equitatis ordo. Sicut enim equus lasciuus hinnitu  suo dominum suum non discernit uel alienum, sic stultus et derisor non discernit hypocritam et fidelem amicum, sed per oris officia equaliter utrique pandet secreta.

Filio et mulieri, fratri et amico, non des potestatem super te, in uita tua  Ad litteram, patres docet ut filios suos regant, et cum disciplina nutriant, donec ueniant ad etatem perfectam, ut digni possint esse heredes patrum suorum; spiritualiter uero instruit rectores ecclesiarum, ut dignitatem suam usque ad finem teneant, et discipulos suos bene nutritos, heredes sui laboris relinquant. Tenere enim debent rectores Ecclesie exterius, quod pro aliorum utilitate suscipiunt.

Cibaria et uirga et onus asino, panis et disciplina,  et opus seruo . Necesse est ut iniqui serui seueritate dominorum suorum comprimantur ne illicita fruantur libertate; in quibus tamen non est despicienda natura, sed improbitas cercenda, ut sciant se subditos esse. Recte autem serui sunt, qui uitiis seruiunt; qui uero iustitie obediunt uere liberi sunt. Unde: Si uos Filius liberauerit, uere liberi eritis , nulla enim melior maiorue potestas, quam seruire Deo, cui bene seruit amor. Describitur ergo, qualis debeat esse seruulis nutritura et disciplina, ut habeant scilicet uictum et uestitum, non uagandi otium. Serui si beneuoli et obedientes sint, ut fratres habendi sunt; si autem duri et superbi, sub disciplina cercendi.

 Si est tibi seruus fidelis, sit tibi quasi anima tua . Quia in eo communem naturam debemus diligere, et si necesse fuerit, pro eo animam ponere; non est enim persequendus homo, sed uitia.

Qui apprehendit umbram, et persequitur uentum, sic et qui attendit ad uisa mendacia . Significat, somnia fallacia homines sepe ludere, et in errores trahere; nisi caute discernantur. Inde in lege precipitur: Non obseruabitis somnia neque diuinationes , aliquando autem reuelationes per somnia fiunt, unde in dialogo Gregorius: Sciendum, Petre, quia modis sex tangunt animum imaginationes somniorum, aliquando,  uentris plenitudine aut inanitate, aliquando illusione, aliquando cogitatione simul et illusione, aliquando reuelatione; aliquando cogitatione simul et reuelatione.

Qui non est tentatus, quid scit?  tribulatione scilicet probatus. Unde: uasa figuli probat fornax, et homines iustos tentatio tribulationis . Qui enim inter tribulationes patientiam seruat, fortior redditur.

Qui offert sacrificium ex substantia pauperum, quasi qui uictimat filium in conspectu patris sui . ualde detestabile est sacrificium, quod orbati patris dolori comparatur. 162 Quidam pensant quantum tribuunt, non quanta rapiunt, et congregant mercedes, et mittunt eas in saccum  pertusum , in sacco pertuso uidetur pecunia quando mittitur, sed non quando amittitur. Qui ergo quanta largiuntur aspiciunt, sed non quanta rapiunt, in saccum pertusum mercedes mittunt, quia eas in spe fiducie intuentes congregant, sed non se intuentes perdunt.

Qui baptizatur a mortuo, et iterum tangit eum, quid proficit lauatio eius?  Post lauacrum mundus esse negligit, qui post lacrymas uite innocentiam non custodit. Lauantur quidam et mundi non sunt, quia commissa flere non desinunt, et rursus flenda committunt.

Retribuens Dominus septies tantum reddet tibi . Perfectam scilicet remunerationem. Septenarius enim, quia septem dona Spiritus sancti  demonstrat, perfectus est; et quia interiorem et exteriorem hominis substantiam comprehendit, in ternario animam  in quaternario corpus significat, quia corpus de quatuor elementis constat.

Noli offerre munera praua, non enim suscipiet illa . Apud Deum non est quantitas muneris, nec persona potentis appetitur, sed dilectio et humilitas cordis, ideo nemo debet offerre sacrificium de iniquitate, sed de iusto labore.

Noli auidus essse in omni epulatione, et non te effundas super omnem escam . Iuxta historiam, parcimoniam laudat, crapulam uituperat, que ad infirmitatem perducit deuorantem.  Mystice uero admonet, ut in temporalibus simus temperantes. Unde: Mel inuenisti, comede quod sufficit tibi . Et alibi: Noli plus sapere quam oportet sapere .

Honora medicum propter necessitatem: etenim creauit illum Altissimus . Discretos uult nos esse in omnibus, quia omnia opera Dei bona ualde . Unde, non debemus eos spernere, quos constat Creatorem ad utilitatem nostram fecisse. Sunt corporales medici, sunt et spirituales. Corporales medici corpora; spirituales, curant animas. Utrique ergo honorandi sunt, sed spirituales preferendi.

Non est dicere, quid est hoc aut quid est illud  . Prohibet nos esse curiosos, et perscrutari que scire non conuenit. Omnia enim in tempore suo manifestabuntur, cum illuminabit Dominus abscondita tenebrarum, et manifestabit consilia cordium .

Ignis, grando, fames et mors, omnia hec ad uindictam creata sunt . Omnia homini ante peccatum obediebant, post peccatum uero, pugnat contra eum orbis terrarum; fames et mors et mille pericula mortis. Bestie quoque contra eum seuiunt, et rhomphea celestis uindicte.

Ideo mali cruciabuntur in pena, quia in tempore sibi dato ad penitentiam, peccare non desinunt; estimant enim  tempus esse pacis, non belli, cum homini presens  uita concedatur, ut per bonum certamen perueniat ad beatitudinem.

In tempore ergo salutis sue, dum est ei tempus acceptabile, exsurrexit in superbia et cupiditate terrenarum rerum estuans sine omni timore Dei.

Ad hec, mors, sanguis, contentio et rhomphea, oppressiones, fames, etc. . Peccanti homini multiplex pena deputata est, ut correctus peniteat, et deinceps caueat; sed quia negligit et in peius deficit, ideo induxit Dominus diluuium orbi, ut hominem deleret quem creauit. Ad comparationem uero future pene, nichil est quod homo patitur in presenti. Nam tunc plena et profunda uindicta ueniet, ut qui in presenti uita peccare non cessant, sine fine crucientur.

 uir respiciens in mensam alienam non est uita eius in cogitatione uictus . Stultum est otiari, et de alieno labore mercedem querere. Recipiet unusquisque secundum opera sua . Cui placet otiose torpere, nec proximis docendo 163 prodesse, tandem doloribus inferni et sera penitentia estuabit.

O mors, quam amara est memoria tua homini pacem habenti in substantiis suis, uiro quieto, et cuius uie directe sunt in omnibus et adhuc ualenti accipere cibum!  Qui prosperitatem mundi et diuitias amat, amara est illi mors corporalis, quia future uite gaudia negligit.

O mors, bonum est iudicium tuum homini indigenti, et qui minoratur uiribus; defecto etate, etc. .  Bonum est christianis iudicium mortis, quia per ipsam transeunt ad eternam uitam. Noli metuere iudicium mortis temporalis, sed potius: Eum timete qui potest animam et corpus perdere in gehennam .

Quo ad equalitatem statere et ponderum, ubique seruanda est equitas et obseruanda regula statere et ponderum, ne circumueniamus fratrem in emptione. Quantum hypocrisis, et dolus Domino displiceant, ostendit his uerbis: Statera dolosa abominatio est apud Deum, et pondus equum uoluntas eius . Qui aliter causam pauperis et potentis librat, uel sua errata leuiora quam aliorum putat, uel qui imponit in humeros hominum onera importabilia,  uel qui bona in publico, mala in occulto, abominabilis est Domino.

Omni homini noli intendere in specie, et in medio mulierum noli commorari . Docet nos puritatem cordis et corporis seruare. Unde: Periculose tibi ministrat, cuius uultum frequenter attendis; nam impudici oculi non norunt anime pulchritudinem considerare, sed corporum.

De uestimentis procedit tinea, et a muliere iniquitas uiri: melior est enim iniquitas uiri, quam mulier benefaciens; et mulier confundens in opprobrium . Mulier aut sexum significat, sicut ibi: Misit Deus Filium suum, natum ex muliere . Aut infirmitatem, sicut hic: Homo natus de muliere, breui uiuens tempore, repletur multis miseriis .  uir ergo in hoc loco, fortis et discretus uocatur: mulier mens infirma et indiscreta; et sepe contingit, ut discretus labatur in culpam, infirmus exhibeat operationem bonam; sed indiscretus de bonis suis superbiens, grauius cadit; discretus autem penitens ad discretionis regulam redit; et de cetero, fortius et cautius agit. Sepe enim culpa fortium fit occasio uirtutis, et uirtus infirmorum, occasio peccati: hec mulier confundit in opprobrium, quia res dignas confusione gerit.

Quam desiderabilia sunt omnia opera eius et tanquam scintillam, que est, considerare! . Tanquam scintillam opera Dei consideramus, quia uix paruam notitiam inde percipimus.

Ita ordinauit Deus omnia, ut que sibi uidentur  esse contraria, conueniant, ut elementa, uel quatuor tempora.

Altitudinis firmamentum, pulchritudo eius est, species celi in uisione glorie . Pulchritudo firmamenti per claritatem siderum, potentiam ostendit Creatoris, sed magis decor Ecclesie, in uirtutibus et miraculis sanctorum, excellentiam manifestat Redemptoris, qui splendore suo illustrat credentes et ardore iudicii puniet peccatores. Unde subiungit:

Sol in aspectu annuntians in exitu, uas admirabile, etc. Fornacem custodiens in operibus ardoris . Quia supplicia gehenne preparat peccatoribus.

Tripliciter sol exurens montes . Quia superbos  pro cogitatione, 164 locutione et operatione mala, excruciat eterna flamma.

Et refulgens radiis suis obcecat oculos . Quia mysticis uerbis, superborum ludit intellectum. Unde: uobis datum est nosse mysterium regni Dei .

Magnus Dominus qui fecit illum . Dispensationem scilicet incarnationis, ut superbi confunderentur, humiles scientia Dei exaltarentur.

Et luna in omnibus in tempore suo; ostensio temporis, et signum eui . Postquam de sole disputauit, disputat de luna, quia Christum sequitur Ecclesia, et ab ipso illuminatur, sicut a sole luna. Luna enim non habet natiuum splendorem, sed a sole accipit; sic et Ecclesia a Christo, que in persecutione uidetur  minui, sed in pace clarescit, crescet autem mirabiliter in consummatione.

uas castrorum in excelsis, in firmamento celi resplendens gloriose . Quia in ipsa consistit multitudo fidelium, que in firmamento ueritatis et diuine predicationis, per totum orbem gloriose resplendet.

Species celi gloria stellarum, mundum illuminans in excelsis Dominus . Ornatus Ecclesie sanctorum plenitudo, quos Deus excelsus ordinauit ut predicatione Euangelii illustrarentur. Hi in uerbis sancti, id est in doctrina uere fidei permanentis exspectant iudicium Dei.

uide arcum, et benedic eum qui fecit illum . Scriptum scilicet Noui et ueteris Testamenti, unde:  Arcum suum tetendit, et parauit illum . Hic fidelibus suaue iugum ostenditur, contumacibus arma terribilia.

ualde speciosus est in splendore suo . Quia Scriptura ualde preclara est in sensu suo.

Girauit celum in circuitu glorie sue . Quia de supernis et de infimis narrat.

Manus Excelsi aperuerunt illum . Quando per uirtutem et sapientiam Dei in Christum, uetus et Nouum Testamentum conditum est. Imperio suo accelerauit niuem , id est perduxit frigidos ad iustitie nitorem.

Et accelerat coruscationes emittere iudicii sui , id est terrores iudicii, et uirtutum miracula.

 Et confracti sunt lapides grandinis . Doctores qui terram humani cordis irrigant, tempestatem increpationis in se gerunt, et in tempore fundunt, et confringunt lapides grandinis, increpando scilicet duritiam praui cordis, ne lapident uitale germen.

Laudemus uiros gloriosos, et parentes nostros in generatione sua . Quia plurima moraliter disputando, allegoriamque et anagogem in plerisque tangendo, mysteria diuini sacramenti addidit; nunc de sanctis Patribus narrare incipit.

Homines magni uirtute, et prudentia sua prediti . Quia plures eorum reges scientie, diuitiis abundantes, sed maiori parte se ipsos regentes.

Omnes isti in generationibus gentis sue, gloriam  adepti sunt, etc. . Hec iuxta historiam, de patriarchis et prophetis accipiuntur, quorum semen, id est Isrelite, propter eorum merita et promissiones, sepe de angustiis liberatum est. Unde Moyses pro peccatis populi orans, Abraham, Isaac et Iacob reducit ad memoriam, ut eorum meritis Deus placatus, filiis peccantibus daret indulgentiam. Patris Dauid meritum filiis multo tempore seruauit regnum. Sed sacratiore sensu, uiri misericordie sunt apostoli et predicatores Noui Testamenti, qui uerbo Euangelii et ministerio baptismi, quotidie gignunt filios Dei, qui imitatores parentum suorum, exempla eorum sectantur, quorum corpora in spe resurrectionis quiescunt, quando semen bonorum operum celesti mercede compensabitur.

 Henoch placuit Deo, et translatus est in paradisum, ut det gentibus penitentiam . Non ab Adam qui transgressus est, et de paradiso eiectus, cepit enumerare patres, sed ab 165 Henoch, qui translatus est in paradisum; quia in hoc patet electio sanctorum, qui de erumna seculi transierunt ad quietem regni. Hic creditur uenturus in fine mundi, ut det omnibus consilium penitendi.

Ne inuentus est perfectus, iustus, etc. . Quando, pereunte mundo, reseruatus est, ut penitentiam gentibus predicaret, et exemplo demonstraret, quod, qui Deo deuote seruiunt, ab interitu eterno liberantur. Cum eo Deus pactum statuit, ne ultra perderet aquis diluuii omnem carnem. Significant autem rectores qui inter fluctus seculi,  arcam, id est Ecclesiam Dei regunt, et predicant baptismum penitentie, orationibus et sacrificiis Deum placantes humano generi.

Abraham magnus pater multarum gentium, etc. . Multarum gentium, scilicet in Christum credentium; quia filii carnis non estimantur in semine. Duplex est promissio Abrahe: in arena maris exprimuntur steriles mundi, in similitudine stellarum, fideles christiani, qui resurrectionis lumine coruscabunt sicut astra celi.

Phinees filius Eleazari tertius in gloria est . Phinees filius Eleazari, sicut scriptum est in libro Numerorum , accepit a Domino testamentum pacis, quia zelo Dei Isrelitam et Madianitidam mulierem fornicantes interfecit.

 In quo mystice significatur, quia qui zelo Dei, carnis sue luxuriam et subditorum interficit, meretur a Domino dignitatem etiam sacerdotii, et ad illum sacerdotem pertinet de quo scriptum est: Tu es sacerdos in eternum, etc. .

Ideo statuit illi testamentum pacis, etc. . Significat, quod Dauid in distributione ministrorum Dei , quos in XXIu sortes diuisit, ut per uices Domino ministrarent, gloriam Phinees non minorauit, sed auxit.

Unde in Paralipomenis: Phinees filius Eleazari erat dux eorum coram Domino.

Unde Hebrei tradunt, quod adhuc corpore uixerit, et tabernaculo ministrorum uices ordinauerit.

Sapientia edificauit sibi domum, excidit columnas  septem . Unde: Sapientia ubi inuenitur, et quis est locus intelligentie? nescit homo pretium eius, nec inuenitur in terra suauiter uiuentium . Ecce, timere Deum ipsa est sapientia, et abstinere a malo, prudentia. Ut euidenter appareat que sit illa sapientia que domum edificauit, distinguendum est inter sapientias; est enim sapientia mundi, sapientia carnis, sapientia desursum, et sapientia sursum. De sapientia mundi dicit Apostolus: Sapientia huius mundi, stultitia est apud Deum .

De sapientia carnis, idem ait: Quia prudentia carnis mors est . De sapientia que desursum est, dicitur, quia pudica et pacifica est, etc. . De sapientia sursum, dictum est, quia  attingit a fine usque ad finem fortiter, et disponit omnia suauiter .

Sapientia mundi in uanitate, sapientia carnis in uoluptate, sapientia desursum in ueritate, sapientia sursum ueritas est, eternitas est.

Sapientia ergo que sursum est, et que Deus est, ipsa edificauit sibi domum, corpus uidelicet Domini, in quo habitauit corporaliter. Ibi excidit columnas septem, id est septem carismata Spiritus sancti. Christus enim secundum quod homo, accepit Spiritum septiformem, non ad mensuram, sed ad plenitudinem. Unde Isaias: Requiescet super eum Spiritus Domini, spiritus sapientie et intellectus, etc. . Rursum: Sapientia edificauit sibi domum,  etc. , sanctam scilicet Ecclesiam, ubi etiam excidit columnas septem, quia ipsa Ecclesia accipit 166 Spiritum septiformem. Unde Ioannes: Et nos de plenitudine eius accepimus . Possumus etiam dicere, quia sapientia edificauit sibi domum, beatam scilicet uirginem, in qua excidit columnas septem, id est quatuor cardinales uirtutes, prudentiam, temperantiam, fortitudinem, iustitiam; et tres deificas, id est fidem, spem, caritatem. Sed quoniam legimus: Sedes sapientie anima iusti, in hac domo, id est in anima iusti, possumus etiam inuenire columnas septem, id est septem morales uirtutes, que ibi exciduntur, et cum multo labore mirabiliter expoliuntur. Septem columne, id est septem uirtutes, iste sunt caritas,  humilitas, sobrietas, castitas, obedientia, disciplina, patientia. Et quia omnis, id est perfecta laus in fine canitur, iungamus his perseuerantiam. Iste octo uirtutes et singule diuersorum, omnes simul proprie sunt monachorum. Charitas est forma uirtutum, humilitas sedes uel cathedra uirtutum, sobrietas mensura, castitas ornamentum, obedientia auriga, disciplina schola, patientia clypeus, perseuerantia corona.

Charitas regina uirtutum, humilitas custos, sobrietas ministra, castitas pulchritudo, obedientia directio, disciplina correctio, patientia probatio, perseuerantia conclusio. Charitatem commendat nobis Dominus, dicens: Maiorem caritatem nemo habet, ut animam suam ponat quis pro amicis suis  . Humilitatem docet, dicens: Discite a me quia mitis sum, et humilis corde . De sobrietate: Sobrii estote et uigilate, etc. . De castitate: Sint lumbi uestri precincti . De obedientia: Melior est obedientia quam uictime . De disciplina: Apprehendite disciplinam . Et: Qui abiicit disciplinam, infelix est . De patientia: In patientia uestra possidebitis animas uestras . De perseuerantia: Qui perseuerauerit usque ad finem, hic saluus erit . Charitatem commendat nobis locus et uictus; humilitatem, uilitas habitus; sobrietatem, mensura cibi et potus; castitatem indicit nobis identitas sexus; obedientiam  nostram insinuat, quod inuicem inclinamus; disciplinam, quod magistros habemus; patientiam demonstrat nobis, quod per silentium quasi muti sumus; perseuerantiam, quod claustris includimur. Hec de uirtutibus breuiter dicta sunt pro eo quod Regnum Dei non in sermone, sed in uirtute est , adeoque iuncta sunt uirtus et regnum Dei, ut uirtus ipsa dicatur regnum Dei. Unde Apostolus: Regnum Dei non est esce et potus, sed iustitia, et pax, et gaudium in Spiritu sancto . Et Dominus ait: Regnum Dei intra uos est . uirtus uia est, regnum Dei patria nostra est. Teneamus uiam, ut perueniamus ad patriam. Aggrediamur alacriter arcem uirtutum; curramus uelociter uiam mandatorum, ut perueniamus  feliciter ad Creatorem nostrum, cui est honor in secula seculorum. Amen.

Quam pulchra es, et quam decora, carissima, in deliciis?  uox Christi est, fidelis anime pulchritudinem laudantis et admirantis. Unde non ait pulchra es, sed admiratiue: Quam pulchra es! Est autem gemina pulchritudo, naturalis et artificialis; naturalis a conditione, artificialis a compositione. Anima namque a Deo pulchra est condita, sed ipsa superiectis sibi stercoribus uitiorum, sponte fedata est. Ut ergo naturalem recuperet pulchritudinem, oportet eam dignis penitentie fletibus et fructibus, coniectas sordes abluere. Primo quidem operis, secundo sermonis, tertio cordis. Puritas actionis in tribus consistit, ut sit  scilicet sine iniquitate, sine mollitie, sine leuitate; innocens, munda, grauis.

Puritas quoque sermonis triplex est, ut sit sine mendacio, sine iactantia, sine multiloquio: uerus, humilis, parcus.

167 Et puritas cordis in tribus est, in intentione recta, que nichil moliatur iniquum; in affectione rigida, que nil recipiat otiosum; in cogitatione munda, que nil recipiat sordidum. Ex gemina puritate, operis scilicet et sermonis, potest uocari pulchra ab hominibus, habet enim gloriam apud homines, sed non apud Deum; at ubi puritas cordis adfuerit, non ab hominibus solum, sed ab eo qui cordis inspector est, quam pulchra uocabitur. Sed natiue puritatis reparata specie, oportet alium  omni arti et studio exhibere decorem, id est comparatis coloribus uirtutum, exornare animam, eique uestem facere nuptialem, ut sic placens Sponso specie sua ac pulchritudine sua, mereatur audire, geminato laudis sue preconio: Quam pulchra es, et quam decora! Hunc decorem maxime operatur caritas, que est amor in Deum et proximum. In Deum, tripliciter, quia Trinitas est; ex toto corde, ut solus placeat rationi; ex tota anima, ut solus sapiat uoluntati; ex tota uirtute, ut solus trahat in concupiscentiam sui. In proximum dupliciter, cum duplex superbia sit: primo, secundum animam; deinde, secundum carnem; nam qui solam carnem uel solam animam diligunt, neutrum diligunt.

 Ad utramque sufficiunt illa duo precepta: Quod tibi non uis fieri, alii ne feceris, et: Que uultis ut faciant uobis homines, et uos facite illis . In altero innocentia, in altero beneficentia.  Innocentia est, ut nec ledas, nec ledere uelis, beneficentia est, ut si possis, prosis, si non possis doleas.

Sic audire mereberis: Quam pulchra es, et decora! Ut autem et carissima nomineris, adhibe aliquid quod ipsis uirtutibus maius est, hoc est: Noli altum sapere, sed time . Hec est humilitas, uirtutum nutrix, uirtutum gloria, uirtutum uita, nomen et meritum.

Hac sine, uirtutes non uirtutes dici, nec uirtutes numerari digne sunt. Hanc ergo quecunque es, deuota anima, applica tibi, applica te illi, habe sociam, habe carissimam, et si fueris puritate chara, caritate carior, eris humilitate carissima. uel certe, quia humilitatis tria genera sunt, subesse uidelicet  superiori, pari, inferiori, merito que nullum pretermittit gradum, in primo chara, in secundo carior, in tertio carissima nominatur

Iam ad delicias ueniamus: Charissima, inquit, in deliciis. Si beata est anima que labores manuum suarum manducabit ; que paupertatem, que luctum, que persecutionem patitur propter iustitiam ; quid illa que in deliciis habitat, que deliciis affluit, innixa super dilectum suum?

Et hic gradus aliquot aduertere est. Est anima que in sudore uultus sui uescitur pane suo, que cum operata fuerit terram suam, non dat fructus suos, sed spinas et tribulos germinat ei . Est item que letatur cum bene fecerit, et exsultat in rebus optimis, dicens: Bonum mihi, Domine, quia  humiliasti me, ut discam iustificationes tuas . Est et inuenire  cui uiuere Christus sit, et mori lucrum , que glorietur in tribulationibus, que gaudeat quod digna sit pro nomine Iesu contumeliam pati; quidni eam in deliciis esse, imo et affluere dicam? Prima quippe in spinis est, que laborat in gemitu suo, lamentans et dicens: Miser factus sum et curuatus sum usque in finem, tota die contristatus ingrediebar . Secunda 168 in cibis est, que non sine delectatione uescitur pane illo, de quo pane testatur ipse qui dicit: Meus cibus est, ut faciam uoluntatem Patris mei . Magna que spinas patitur, maior que uescitur cibis Patris sui; at omnium  maxima, que deliciis affluit, et de deliciis ad delicias transfertur, cooperante gratia sponsi Iesu Christi Domini nostri, qui est benedictus in secula seculorum. Amen.





MAGISTRI ALANI DE INSULIS DOCTORIS UNIuERSALIS OPUSCULUM DE SEX ALIS CHERUBIM In quo succincta et sana continetur doctrina de Compunctione, Confessione, Satisfactione, Dilectione Dei et proximi, etc.
Nunc primum integre in lucem editum ex antiquo ms. codice bibliothece S. uedasti, Atrebati.





AD LECTOREM.

169 Non mireris, Lector, si forte opusculum hoc  aliquoties inter Opera S. Bonauenture impressum conspexeris, et nunc Alano attributum uideas; hunc enim uerum illius auctorem esse, preter clarissimos uiros, Antonium Posseuinum, in Apparatu sacro; ualerium Andream, in bibliotheca Belgica; Antonium Sanderum, de Scriptoribus Flandrie; aliosque recentiores plurimos  , asserit etiam Ioannes Trithemius, auctor in ueterum scriptorum cognitione uersatissimus: imo suadet stylus et clare conuincunt plura antiquissima mss. exemplaria, que expresse Alani nomen 170 preferunt  cum e contra, nullum huc usque, antiquum exemplar prodierit, quod Sancti Bonauenture nomen preferret. Adeo, ut quicunque hactenus opusculum illud curarunt imprimi una cum operibus eiusdem Sancti Bonauenture, semper adnotauerint, incertum esse, utrum reuera genuinus esset fetus Seraphici doctoris, an Alani. Testes huius sunt, due exactissime editiones operum ipsius Seraphici doctoris; scilicet, Romana uaticana, anno 1587, iussu Sixti u adornata, et Moguntina anni 1619. In quibus ad calcem tomi uII, reperies opusculum hoc  ad seriem operum incertorum reiectum, cum inscriptione sequenti: De sex alis cherubim tractatus. Qui tamen ab aliquibus Alano adscriptus fuit. Hoc modo prenotatur opusculum istud in omnibus impressis. Alanum autem de Insulis Ioannes Trithemius in suo de scriptoribus ecclesiasticis catalogo, eius auctorem agnoscit, et De sex alis cherubim inscribit. Cuiuscunque uero auctoris sit, breuem et sanam continet doctrinam de compunctione, confessione, satisfactione, carnis munditia, mentis puritate, Dei et proximi dilectione. Hec ibi.

Ad hec, scias etiam uelim, opusculum hoc nunquam adhuc fuisse impressum integre, sed semper mutilum, nam auctor initio ipsius opusculi, expressa seraphini imagine, eam dilucide explanat, iuxta uisionem Isaie uI: uidi Dominum sedentem, etc. quam docte et eleganter exponit. Quia expositione premissa, dicte imagini concinne totum 171 subsequens opusculum appropriat. Hec expositio  in omnibus impressis exemplaribus desideratur; quam nos hic restituimus, ex ms. codice peruetusto  bibliothece uedastine.

Porro, licet attentis, imagine seraphini, eiusdemque explanatione iuxta uisionem Isaie  Libellus hic conuenientius forte inscriberetur: De sex alis seraphim. Nihilominus, quia non solum exemplaria omnia impressa, uerum etiam Trithemius, et antiquum ms. nobis communicatum, illum inscripserunt De sex alis Cherubim, eumdem hic titulum reseruauimus; presertim, quia auctor in fine iam sepius memorate expositionis, asserit se quoque in opusculi concinnatione reflexisse ad uisionem Ezechielis prophete, qui non nisi de cherubinis loquitur, nulla facta mentione seraphinorum. Interim libellus bonus et utilis est, adeoque repetito prelo dignus.


D. Carolus de uISCH prior Dunensis.
 [Figure: [Cherubim mysticus] 107Kb]


DE SEX ALIS CHERUBIM.


 172-173 Ad explanationem huius figure, necessaria uidetur esse discussio huius auctoritatis: uidi Dominum sedentem super solium excelsum et eleuatum . Excelsum est quod situm est in sublimi; eleuatum, quod de inferioribus ad superiora translatum est. Solium ergo excelsum, sunt angelici spiritus; solium eleuatum, sunt anime sanctorum, de huius mundi uoragine translate ad gaudia superne pacis. Et quia utrisque presidet Deus, ideo sedere dicitur super solium excelsum et eleuatum.

Quod uero in sequentibus dicitur: Plena est omnis terra maiestate eius ; per terram, omnis corporea creatura significatur, que plena est maiestate Dei, quia diuina essentia sicut spirituali creature  per cogitationem presidet, ita corpoream creaturam regendo atque disponendo, implet. Quod ergo alibi dicitur: Celum et terram ego impleo ; et rursus: Celum mihi sedes est, et terra scabellum pedum meorum , hoc ibi dicitur: uidi Dominum sedentem, etc. Que sub ipso erant replebant templum . Templum est capacitas intellectus spiritus angelici, et hominum; quod templum impletur ab iis qui sub ipso Deo sunt, quia tanta est operum diuinorum immensitas ut ad ea perfecte comprehendenda, nullius intelligentia sufficiat. Implet cor meum consideratio eorum, non comprehenditur a corde meo immensitas eorum. Quomodo ergo factorem operis comprehendere ualebimus,  qui ipsum factoris opus ad plenum capere non ualemus. Possumus etiam dicere, quod solium hoc excelsum et eleuatum, in quo sedet Dominus, eternitas est deitatis, quod de ipso solo dicitur: Qui habitat eternitatem . Non quod aliud sit Deus, aliud eternitas eius, sed quod solium regnantium est, et ideo, recte in solio eternitatis sedere dicitur: quod sicut essentie eius, ita etiam omnipotentie eius nec principium nec finis inuenitur. Semper fuit, et semper omnipotens, semper in se, et semper a se plenus et perfectus fuit, nec redundauit. Dicit ergo: uidi Dominum sedentem super solium excelsum et eleuatum. uirtute diuinitatis omnem creaturam et eternitate precedit, et dignitate transcendit, potestate disponit. Sequitur:  Ea que sub ipso erant replebant templum. In hoc loco potest intelligi circuitus temporum, et ambitus seculorum: tempora namque dum in cursu suo in se ipsa reuertuntur, quemdam templi ambitum generando circumscribunt. Quod ergo dicitur: Que sub ipso erant, recte sic intelligendum est, quod omnia seculorum tempora plena sunt operibus Dei et omnis generatio horreat mirabilia Dei. uel sic  legi potes: Ea que sub ipso erant, templum replebant, hoc est ea que templum replebant sub ipso erant, quia quidquid temporaliter uoluitur, inuenitur infra eternitatem. Immensitas enim eternitatis, temporales angustias infra se claudit; quia et prior tempore est qui nunquam cepit, et posterior tempore qui finem nescit; et supra tempus est, qui mutabilitatem non recipit. Seraphim stabant super illud . Duo seraphin, duo testamenta sunt. Et pulchre seraphim  diuinam Scripturam significat, que eos quos per cognitionem prius illuminat, per amorem postmodum fortiter ardere facit; etenim, qui non ardet, non incendit. Dum enim menti nostre quod debeat desiderare ostendit, prius eam illuminat, ac deinde ardentem  reddit.

Ardet ergo quia ardentes facit, sicut alibi lucere dicitur, qui illuminat. De hac Scriptura, Petrus dicit apostolus: Habemus firmiorem propheticum sermonem, cui bene facitis attendentes tanquam lucerne lucenti in caliginoso loco, donec dies illucescat et lucifer lux oriatur in cordibus uestris . Et fortassis, secundum similitudinem que ibi Scripture attribuitur ad significandum effectum quem ipsa in cordibus audientium efficit, dictum est: Seraphim stabant super illud; surgit enim cum nos erigit; ambulat, cum nos proficere facit; stat, cum nos in beato proposito figit. Sed inquirendum est, quare Deus super solium sedere dicitur; et super  solium non sedere, sed stare seraphin perhibetur? Et quia superius, hoc solium tribus modis interpretati 174 sumus; secundum utrumque modum expositionem adaptare debemus. Si ergo solium Dei, spirituales creaturas accipimus, recte super solium sedens Deus describitur, quia diuinitas deitatis cum sit super omnia, nec uirtute proficit, nec sapientia crescit; cum nec plenitudo augeri possit, nec eternitas uariari. Mens uero humana, quoties per cognitionem Scripture fuerit illuminata, ad celestia contemplanda subleuatur; si ipsos quoque angelorum choros transcendens, usque ad presentiam sui Conditoris profecerit, super solium quidem ascendit, sed stat et non sedet: quia illuc proficiendo per laborem uenit, ubi per naturam manere non  habuit; stare namque laborantis est, sedere animi quiescentis.

Super solium autem eternitatis, non nisi Deus sedet, nos uero stamus, quia incipimus esse per gratiam, ubi ipse est per naturam; nec ad illud solium, nisi per mortis laborem, peruenire possumus. Attamen, licet ex conditione, serui obnoxii simus; ex adoptione, eternitatis heredes efficimur. Sex  ale uni, et sex ale alteri . Id est uterque sex alas habebat. Uterque duabus alis corpus suum tegebat, non Domini; hoc est primum: par uterque duas alas extendebat: alteram ad tegendum caput, non suum sed Domini; alteram ad tegendum pedes, non suos sed Domini; hoc est secundum par: uterque duabus uolabat alis, alter ad alterum; hoc est tertium par. Si ergo seraphim sacram Scripturam significat, tria paria alarum, tres sunt intellectus eiusdem Scripture, historia, allegoria, tropologia, que singula idcirco bina sunt, quia singula ad dilectionem Dei et proximi, legentium animos accendunt. Due ale que corpus seraphin tegunt, historia est que per uelamen littere mysticos tegit intellectus. Due ale que a capite  Domini usque ad pedes extenduntur, allegoria est, quia cum mysteria diuine Scripture discimus, usque ad ipsius diuinitatis cognitionem, que ante omnia est, per illuminationem mentis penetramus. Sed sciendum est quod ale extense usque ad caput, etiam pedes attingunt, et utrumque tangentes tegunt; quia quoties ad eius eternitatem cogitandam, per excessum mentis rapimur, nullum in eo principium aut finem inuenimus. Alas ad corpus extendimus, dum eum ante omnia fuisse cogitamus; sed his eisdem alis nobis caput eius uelamus, in quantum in eo finem non inuenimus. Tangimus etiam caput eius, dum eum post omnia esse, non tempore sed eternitate, consideramus; sed pedes eius tangimus, quia quanto magis eternitatem  mens humana inuestigare nititur, tanto magis incomprehensibilem eum esse miramur.

Thuribula hinc inde dependentia, orationes contemplatiuorum et aliorum actiuorum, conspectui diuino oblate, officio sanctorum angelorum, habent significare. Quod autem in Isaia scriptum est: uelabant faciem eius , et non caput, eodem modo intelligendum est, quod dictum est ad Moysem: Non poteris faciem meam uidere, non enim uidebit me homo et uiuet , quia plena hec est cognitio diuinitatis, que sanctis in eterna promittitur uita, de qua Apostolus: uidebimus eum facie ad faciem . Et rursum: Tunc cognoscam sicut cognitus sum . In hac enim mortalitate  adhuc degentibus uelata est et abscondita; in illa autem eternitate non uelata, sed reuelata et manifesta, sicut in Euangelio Dominus ait de bonis angelis: Angeli eorum semper uident faciem Patris mei, qui in celis est . Quia ergo ad presentem tractatum pertinet, ut facies nuda remaneat, uerba prophetie non immutantes, sed pretermittentes, ut cum uerum sit, quod in Deo nullum principium comprehendetur, ut stare possit quod dicitur: Angeli eorum semper uident faciem Patris mei, faciem apertam relinquimus. Cetera quoque que haberi aliter dicuntur, non ad prophetiam, sed ad picturam referenda sunt. Duabus alis uolabant . Iste due ale quibus uolabant seraphim, tropologiam significant; quia dum lectione diuine Scripture  ad bona opera instruimur, quasi quibusdam alis ad alta subleuamur, quibus etiam uolamus, Alter ad alterum , dum ad studium bone operationis nos inuicem exhortamur: uolantes autem, Sanctus, 175 sanctus, clamamus, si per bona opera nostra, non nostram sed Patris nostri qui in celis est, gloriam amplificare satagimus. Quid enim est, Sanctus, sanctus clamare, nisi creationis nostre gloriam quam agnouimus intus, in aperto predicare? Restat nunc, ut postquam ostendimus quid sibi uelit, quod caput Domini et pedes eius absconditi esse leguntur, etiam quid de reliquo corpore cogitandum sit demonstremus. Si ergo caput Dei esse dicimus quod fuit ante mundi constitutionem, et pedes eius, quod futurum est post constitutionem  huius seculi; recte per longitudinem corporis eius accipimus, quod inter principium et finem medium est spatium temporis. Caput ergo et pedes teguntur, quia prima et nouissima inuestigare non possumus; corpus apparet, quia ea que medio in hoc presenti seculo geruntur, uidemus. Hoc corpus est Ecclesia, que incepit a primordio mundi, et usque ad finem seculi durabit. Hec est arca que a capite usque ad pedes pertingit, quia a principio usque ad finem, per successionem generationis sancta Ecclesia se extendit, ut corpus Dominicum perfectum, non diminutum generet: etenim si iam perfectum esset, ut ait Apostolus, iam finis mundi adesset. Sed sciendum est, quod sicut in persona hominis, alia sunt circa pedes eius, et nec in corpore, neque de corpore  sunt; alia sunt in corpore, nec tamen sunt de corpore; ita etiam est in corpore Christi, id est Ecclesia, que habitat in medio praue nationis, et dum assultus infidelium excipit, quasi quibusdam fluctibus procellarum a foris arca contunditur; dum uero a falsis fratribus tribulationem sustinet, quasi quibusdam noxiis humoribus intus corpus torquetur. Quecunque ergo corpori contraria sunt, siue intus siue foris sint, non de corpore sunt. Quod autem brachia Domini hinc inde complectuntur omnia, hoc significat, quod sub eius potestate sunt uniuersa, et quia nemo manum eius, uel dexteram ad premium, uel sinistram ad damnationem effugere potest. Cur ergo amplius membra de salute  corporis sunt sollicita, que talem capitis potestatem agnouerunt! Ipse nouit quid corpori suo expediat, qui per compassionem sentit periculum, et per potestatem parat remedium. Ipse qui in mari uiam ponit, et corpus suum, id est Ecclesiam, quasi arcam in diluuio multis modis nouit regere. Hic est Christus gubernator et idem portus, inter procellas huius uite regens arcam, seu Ecclesiam, que est corpus suum, medium per se ducit ad se.

Ut autem exemplar hoc euidentius tibi fiat, totam personam Christi, id est caput cum membris, in forma uisibili depinxi, ut cum totum uideris, que de inuisibili parte dicuntur, facilius intelligere possis; talem uero personam hic tibi exprimere cupio, qualem se Isaias uidisse testabatur  ut persona  pre oculis supposita, cum expositione auctoritatis concordet. Et ne tante materie metam excedamus, hec de pedibus sedentis super solium excelsum, quos seraphim duabus uelabant alis, scriptori, et si non auditori, commemorasse sufficit; qui a facie exorsus sedentis, per medium usque ad pedes, uia duce, secundum Isaie et Ezechielis uisionem perueni.



Ale prime penna prima.

Prima ala est confessio, non laudis, unde: Confitemini Domino quoniam bonus, quoniam in seculum misericordia eius , sed criminis, unde: Confitemini alterutrum peccata uestra . Hec confessio, peccati accusatoria manifestatio est. Hec proprie infirmitatis, et ignorantie, et malitie, compungente  conscientia, lugubris enarratio est. Huius ale penna prima est ueritas, que omnem excludit simulationem; uera namque non ficta, non simulata debet esse confessio.



Secunda penna prime ale.

Secunda penna, integritas est, que decurtationem excludit, et diuisionem. Integra enim debet esse confessio, non decurtata, non diuisa. Decurtatio aliquid occultat; reseruat 176 enim sibi, quod penitet peccasse, sed non omnino; aliud retinet, in quo delectetur. Sed infidelitatis impietas est, ab illo qui iustus et iustitia est, diminutam sperare ueniam. Sed et uulnus unum sufficit ad mortem. Diuisio autem omnia, sed non uni reuelat. Quidam  enim sunt, ut ait B. Augustinus  , quos omnino penitet peccasse, sed uerecundia ducti, diuidunt apud se confessionem ut diuersa diuersis sacerdotibus uelint confiteri, et que uni celant, alii manifestanda conseruant; quod est, quodammodo se laudare, et ad hypocrisim tendere, et semper uenia carere, quam per frusta putant inuenire. Omnia igitur, et uni, presertim criminalia, confessione reuelanda sunt, nec solum actiones praue, sed et circumstantie earum, id est locus, tempus, modus, numerus, persona, et si que sunt similia, non negligenter reticenda, sed diligenter confessione explicanda sunt. Multa namque inter locum et locum, tempus et tempus, modum et modum, personam et personam, distantia est.

 Consuetudinis quoque perseuerantia, que ad tempus respicit, numerique multiplicatio Dei patientiam  exacerbat, diuinamque in se prouocat ultionem. In persona autem, sexus, etas, scientia, conditio, necessitudo, et ordo, studiose pensanda et expresse manifestanda sunt. Qui ergo confitetur, in singulis his immoretur.



Tertia penna ale prime.

Tertia penna est firmitas, quia fortis et firma debet esse confessio. Hec firmitas, decem que confessionem impediunt, expellit. Que sunt illa? Pudor, timor, contemptus presbyteri, desperatio,  presumptio, peruersitas, ignorantia, obliuio, negligentia et necessitas, que sola excusabilis est. Pudori autem fortitudinis uirtus, periculi quod imminet nisi reuelentur peccata, necessitatem pensans, uiriliter resistat. Timorem uero quem pena iniungenda incutit, patientie fructus expellat. Contemptum quoque presbyteri, reuerentia, ueneratio et dilectio Christi uicario debita, penitus euacuet. Desperationem etiam, diuine misericordie benignitas excludat. Presumptionem autem diuine iustitie districta seueritas exstirpet.

Peruersitatem uero fidei ratio exterminet. Sed et ignorantiam prouidentia deuitet. Obliuionis tenebras, morum et operum studiosa perscrutatio, et in memoriam reuocatio illustret. Torporem autem  et negligentie teporem, feruor spiritus euellat et destruat. Necessitatem uero nulla omnino preueniat negligentia.



Quarta penna prime ale.

Quarta penna est humilitas, que typum superbie excludit . Mens humilis, lingua humilis, uultus humilis, debet esse confitentis. Superbis enim Dominus resistit, humilibus autem dat gratiam .



Quinta penna prime ale.

Quinta penna est simplicitas. Hec propriam infirmitatem, propriam ignorantiam, propriam accusat malitiam, nichil defendens, nichil excusans, nichil attenuans. uera igitur, integra, firma, humilis et  simplex, debet esse confessio. uera, sine simulatione; integra, sine diminutione; firma, sine titubatione, hesitatione et desperatione; humilis, sine iactantia, sine presumptione; sine alterius comparatione simplex, sine excusatione et defensione. Hec est prima ala cum pennis suis.



Ala secunda.

Confessionem sequitur satisfactio. Has duas primas alas creat et format compunctio. In omni enim actione penitentie, hec tria necessaria esse comprobantur, compunctio, 177 confessio, satisfactio. Compunctio autem turbat, confessio accusat, satisfactio confortat; compunctio morbi occasionem inuestigat, confessio manifestat, satisfactio curat. Compunctio mala enumerat, confessio condemnat,  satisfactio emendat. Compunctio apostema pungit, confessio saniem exprimit, satisfactio cataplasma apponit. Compunctio uulnus inuenit, confessio aperit, satisfactio sanitatem restituit.

Compunctio autem est cordis contritio, seu, qui alligat contrita, animi dolor; que recolligit diuisa, anime amaritudo: et que mire dulcedinis suauitatem generat. Scriptum est: Scindite corda uestra, et non uestimenta uestra . Et alibi: In cubilibus uestris compungimini .

Compunctionem duplex causa creat, timor scilicet, et spes. Timor causa inchoatiua est, spes consummatiua. Timor, quia quam mire homo a  Creatore suo sit conditus, quam gratuito nutritus, quam in substantia rectus, et ratione in sui conditione ditatus, ceteraque bona que Conditor ei contulerit, et que ipse mala bonis ipsius rependerit, subtiliter enumerat. Sed et districtum iudicem, et suppliciorum minas ostendit, penarum horrore animum ferit, pudore confundit, motus illicitos increpat, et quietem noxie securitatis turbat. Timor igitur culparum modum et numerum examinans, iustitie quoque diuine rigorem, et iudicii futuri districtionem attendens, animum pungit, et pungendo peccatum expellit. Unde hec timori uirtus expulsiua? hanc prestat et corroborat spes confortatiua.

uanus enim timor est quem non fiducia firmat.
 Timentibus Deum nichil deest; si spes defuerit, nichil boni adest. Scriptum est: Quam magna multitudo dulcedinis tue, Domine, quam abscondisti timentibus te! . Nulla tamen erit, nisi a spe fuerit propinata. Est igitur contritio cordis ex timore, fructus autem laboris ex spe. Sed unde spei uirtus confortatiua? Ex promissione diuina. Audi Scripturam: Spera in Domino, et pasceris in diuitiis eius . Item: Spera in eo, et ipse faciet . Item: Non deserit Dominus sperantes in se . Item: Beati omnes qui confidunt in eo. . Si ergo times ut compungaris, spera in Domino ut ei reconcilieris. Si times Deum quia potest perdere in gehennam, spera in eo, quoniam  non uult mortem peccatoris, sed ut conuertatur et uiuat . Si times quia sapiens nouit abscondita cordis ; spera, quia illuminabit abscondita tenebrarum . Si times quia nichil impunitum relinquit; spera, quia redimet Isrel ex omnibus iniquitatibus eius . Quemadmodum igitur timor compunctionis preuenit et comitatur uirtutem; ita spes prouehit, et ad fructum reconciliationis perducit. Per timorem ergo compunctio suscitatur; per spem optate reconciliationis gratia promeretur. Quacunque enim hora ingemuerit, saluus erit . Gemitum tamen timor importat, salutem promeretur spes. Quid sit ergo, et unde sit, et ad quid sit compunctio cordis breuiter declaratum est; nunc de satisfactione,  que ala secunda est, breuiter disseramus.



De satisfactione. Ala secunda.

Satisfactio est, iniuncte penitentie expletiua exsecutio, uel, peccatorum condigna correptio et correctio.

Secundum namque qualitatem uel quantitatem delicti, mensura correptionis uel correctionis pensanda est; Agite, inquit, fructus dignos penitentie . Aliud est enim penitentia, aliud fructus penitentie; sicut, aliud est arbor, et aliud fructus eius, penitentia est dolor preteriti, quando doles te fecisse quod malum est.

Quando ergo improbas et damnas mala tua, penitentiam habes; quando autem satisfactione subsequente,  punis et corrigis mala tua, fructus penitentie habes. Si displicet tibi quod fecisti, penitentiam agis, sed si persequeris et punis quod fecisti, fructus penitentie agis. Penitentia est facti improbatio, fructus penitentie est delicti correctio. Sed quia pro mensura delicti, correctionis mensura pensanda est, ideo fructus penitentie dignos facere oportet. Si in correctione minor est afflictio quam in culpa delectatio fuerit, non est dignus fructus penitentie tue. Sed dicis mihi: quomodo scire possum quando 178 condigna sit penitentia mea? Quia hoc scire non potes, ideo, necesse habes semper penitere. Satisfacere potes, nimis facere non potes, melius est ut plus facias quam minus. Idcirco sollicitus esto, satage, da operam, studium  impende, ut culpa sit cum fine, deuotio sine fine. Tamen ut aliquando peccatrix conscientia consoletur, positus est modus et mensura penitentie exterioris, ut illa expleta uel perfecta fiduciam habere incipias, et sana quadam presumptione, in spe misericordie diuine, de indulgentia et remissione peccatorum confidere; et tanto uerius, quanto utique sincerius iniunctam penitentiam expleueris.



Ale secunde penna prima.

Prima penna huius ale est peccati abrenuntiatio, que ianuam claudit diabolo. Peccatis abrenuntiare, est a malo declinare. Declina, inquit, a malo , a quo malo? a malo uanitatis, a malo iniquitatis, a malo malignitatis, a malo impietatis.  Non sedi, inquit Psalmista cum consilio uanitatis, et cum iniqua gerentibus non introibo: odiui ecclesiam malignantium, et cum impiis non sedebo . Hec quatuor uitia, quatuor generant affectiones, scilicet amorem sui, amorem mundi, fraternum odium, et remissum amorem Dei. Prima affectio uanitatem, secunda iniquitatem, tertia malignitatem, quarta generat impietatem. uanitas in se reciprocatur, iniquitas reflectitur in proximum, malignitas in fratrem retorquetur, impietas in Deum extenditur. uanus et uecors est, qui querit que sua sunt; iniquus, qui, ut in multitudine diuitiarum suarum glorietur, et auaritie saccum impleat, que proximorum sunt, qui et dolo sibi acquirit; malignus, qui etiam cum non possit  nocere, cupit; impius, qui Deum uel non credit, uel si credit, contemnit.

Secunda penna est lacrymarum effusio. Hec peccatorum uulnera lauat et mundificat.

Tertia penna est carnis maceratio. Hec uulnera lota tergit et siccat.

Quarta penna est eleemosynarum largitio. Hec alligat contrita, fracta consolidat, omnia sanat.

Quinta penna est orationis deuotio. Hec sanata conseruat.



Ala tertia.

Tertia ala est carnis munditia. Caro munda est, quam nulla coinquinat luxuria: luxuria omnium uirtutum eradicat germina.

Huius ale penna prima est, uisus pudicitia. Hec  petulantiam excludit. Hec circumcidit oculum, ne concupiscat alienum, ne uideat ad concupiscendam mulierem. Cuius enim erga feminarum formas lasciuus et curiosus oberrat aspectus, iste et mente est impudicus.

Secunda penna est auditus castimonia. Caste sunt aures que uocem non recipiunt obtrectantis, maledici et blasphemi uerba non audiunt, falsis criminationibus, mendacio, irritationi, impudicis cantilenis, et theatralibus non opitulantur, et clause sunt, ne iudicium sanguinis audiant, nil obscenum recipiunt, sed ab omni ceno corruptionis auerse sunt.

Tertia penna est olfactus modestia. Si quis odorem capit bonum, et operibus misericordie odorem  suauitatis requirit, huius modesta est odoratio. Qui uero primis unguentis delibutus incedit, huius odoratus non uirtutis, sed fetoris spirat odorem; huius enim suauitatis odor, immanissimi uitii fetor est.

Quarta penna est gustus temperantia. Hec gule et ebrietatis subruit immoderantiam. ue illis, quorum deus uenter est, et gloria in confusione eorum qui terrena sapiunt . Unde Gregorius: »Dum uenter a satietate non restringitur, per concupiscentiam carnis simul omnes uirtutes obruuntur.« Unde legitur , quia princeps cocorum destruxit muros Ierusalem: muros Ierusalem princeps cocorum destruxit, quia uirtutes 179 anime, dum uentri indulgetur, periclitantur.  De crapula et ebrietate Dominus ait: uidete ne forte grauentur corda uestra in crapula et ebrietate, et superueniat in uos dies repentina . Ebrietas est parens litium, furoris mater, et petulantie deformis est magistra. Hanc qui habet, se non habet; hanc qui habet, homo non est; hanc qui habet, peccatum non facit, sed ipse peccatum est. Ebrietas est demon blandus, uenenum dulce, rabies uoluntaria, illecebrosa honestatis et pudoris iniuria. Hanc nullus nouerit Christianus.

Quinta penna est tactus sanctimonia. Peccati sordes ne contrectet manus Christiani, nichil immundum tangat caro eius, si tetigerit, immunda erit. Si singula membra in officiis mandatorum Dei  deseruiant, munda dicenda sunt, si uero ultra prescriptas siue diuinitus datas leges luxuriant, immunda dicenda sunt, uel reputanda; et hec pudenda sunt. Et hoc puto esse, quod Apostolus dicit: Sicut enim exhibuistis membra uestra seruire iniquitati ad iniquitatem; ita nunc exhibete membra uestra seruire iustitie in sanctificationem . Sit ergo oculus pudicus, auris casta, odor modestus, gustus sobrius et tactus sanctus.



Ala quarta.

Ala quarta est puritas mentis. Huius ale penna prima est affectus sinceri rectitudo. Affectus desiderii tui sit rectus et sincerus. Rectus erit, si id appetas quod appetere debes; sincerus uero, si eo modo quo honestatis uirtus suadet. Amnon sororem  suam dilexit ; affectus amoris rectus fuit, sed quia non eo modo quo debuit sororem dilexit, ideo affectus iste sincerus non fuit.

Secunda penna est mentis in Domino delectatio. Scriptum est: Delectare in Domino, et dabit tibi petitiones cordis tui . Hanc pennam creat et format uirtus contemplationis. De hac, Dominus dicit: Maria optimam partem elegit que non auferetur ab ea .

Tertia penna est, munda et ordinata cogitatio. Nihil immundum mens concipiat, sed et mundam conceptionem loco et tempori accommodet discretio.

Quarta penna est uoluntatis sanctitudo. Angeli  pacem de celo detulerunt hominibus bone uoluntatis. Non est pax impiis, dicit Dominus . Pax multa diligentibus legem tuam, et non est illis scandalum . O quam desiderabile est nomen pacis! Quam firmat religionis Christiane stabile fundamentum: bene autem cum diceretur: Gloria in excelsis Deo, adiunctum est: Et in terra pax hominibus bone uoluntatis . Quia cum illis angeli societatem habere festinant, quorum mentibus puritatem bone uoluntatis inesse considerant. Illos secum post absolutionem carnis, ad contemplationem uere pacis subuehere letantur, quos in carne commorantes, omnia que agunt aut loquuntur, de radice bone uoluntatis proferre conspiciunt. Tales namque, etsi infirmitas forte aliquando  uel ignorantia a perficienda bona operatione quam cupiunt, retardat, tamen ante summi arbitri oculos, integritas quam corde tenent bone uoluntatis, eos excusat.

Quinta penna est simplex et pura intentio. De hac Dominus dicit: Si oculus tuus fuerit simplex, totum corpus tuum lucidum erit . Per oculum, intentionem, per corpus significat actionem; locus enim iste Euangelii sic intelligendus est, ut nouerimus omnia opera nostra tunc esse munda, et placere in conspectu Dei, si fiant simplici corde, id est intentione superna, siue oculo caritatis; quia plenitudo legis dilectio caritas . Oculum igitur debemus hic accipere, ipsam intentionem,  qua facimus quidquid facimus, que si simplex et pura fuerit, et illud aspiciens quod aspiciendum est, omnia opera nostra, que secundum eam operamur, necesse est ut bona sint. Que opera omnia, totum corpus appellauit; quomodo et Apostolus uocat membra, quedam opera que improbat, et mortificanda precipit: Mortificate ergo membra uestra que sunt super terram, fornicationem, immunditiam, auaritiam , et cetera talia mala. Non ergo quid quisque faciat, sed quo animo faciat considerandum est; fructus 180 enim operis totus consistit in simplicitate intentionis. Quidquid igitur gerendum esse cogitatio nostra suggerit, omni scrupulo retractantes, atque in nostri pectoris trutina collocantes, equa et iustissima  libratione perpendamus, an plenum sit honestate communi, an Dei timore sit graue, an integrum sensu, an humana ostentatione, aut aliqua uoluntatis presumptione sit leue, an meriti eius pondus inanis cenodoxia non imminuerit, uel arriserit gloria? et sic ad examen publicum trutinantes, id est ad prophetarum et apostolorum actus et testimonia conferentes, uel tanquam integra et perfecta, compensatione digna teneamus; uel tanquam imperfecta et damnosa, nec illorum ponderi consonantia, omni cautione atque diligentia refutemus.



Ala quinta.

Quinta ala est dilectio proximi. Huius penna prima est, nulli nocere uerbo uel opere. De hac scriptum est: Quod tibi non uis fieri, alteri ne facias  . Hanc pennam format uirtus innocentie. Innocens est, qui etiam cum possit, nulli uult nocere. Quis ascendet, inquit, in montem Domini? Innocens manibus, etc.  Quis innocens manibus? Qui non fecit proximo suo malum. Ad nichilum deductus est in conspectu eius malignus  Quis est iste malignus, nisi diabolus? Qui nulli uult nocere, tempore excluso, motum primum iam sentit amoris.

Secunda penna est, omnibus prodesse, uerbo et opere. Frater fratrem adiuuans, ciuitas munita et fortis . Hanc pennam suscitat, et prouehit in culmen perfectionis, uirtus misericordie. Beati, inquit, misericordes . Qui omnibus studet prodesse, uiuum calorem ueri spirat  amoris.

Tertia penna est, rerum propter amicum consumptarum detrimenta non tantum non deflere, sed uere liberalitatis fortitudine, non sentire; de beneficiorum in usus fratrum collatorum magnitudine semper gaudere in corde. Qui sentit, computator est, non largitor; qui non gaudet, dolet. De hac penna scriptum est: Qui negligit damnum propter amicum, iustus est; iter autem auari decipiet eum .

 In hoc intellige amicum amoris.

Quarta penna est, animam pro fratre ponere. Quid est, animam pro fratre ponere? Pro temporali etiam proximi salute, propriam uoluntatem deserere, et in articulo necessitatis, pro eterna salute fratris, mortis discrimina libenter subire. De hac scriptum est: Maiorem hac dilectionem nemo habet, quam ut animam suam ponat pro amicis suis . Maior non ebulliet feruor amoris.

Quinta penna est, in his perseuerare. Hanc perficit uirtus perseuerantie. Finis, non pugna coronat. Qui perseuerat, cessare nescit.



Ala sexta.

Ala sexta est dilectio Dei. Hec, ut alie, quinque pennas habet.

 Primam harum habet, qui aliud quam Deum non concupiscit. Hoc est mobile huius amoris.

Secundam pennam habet, qui propter Deum sua distribuit, qui partem retinet, partem uero tribuit. Hoc est calidum huius amoris.

Tertiam pennam habet, qui propter Deum nichil sibi reseruat, sed omnia relinquit. Hoc est acutum huius amoris.

Quartam pennam habet, qui propter Deum se ipsum abnegat. Se ipsum abnegat, qui suam deserit, ut Domini solam faciat uoluntatem. Hoc est feruidum huius amoris.

Quintam pennam habet, qui in his perseuerat. Quia, qui perseuerauerit usque in finem, hic saluus erit . Hoc est incessabile huius amoris.

 He sunt ale de quibus Psalmista ait: Sub umbra alarum tuarum protege me, a facie impiorum qui me afflixerunt . Item: In umbra alarum tuarum sperabo, donec transeat iniquitas . He sunt penne de quibus idem Psalmista ait: Quis dabit mihi pennas sicut columbe, et uolabo, et requiescam! . uolabo, inquit, terrena deserens, celestia appetens, et requiescam uera libertate, eterna fruens beatitudine. Amen.





MAGISTRI ALANI AB INSULIS LIBER PeNITENTIALIS SIuE METHODUS DIGNE ADMINISTRANDI ET SUSCIPIENDI SACRAMENTUM PeNITENTIAE.





AD LECTOREM PRAEFATIO.

181 Ioannes Trithemius, Lib. De Scriptoribus, Antonius Posseuinus in Apparatu sacro, altique plures, opera recensentes Magistri Alani de Insulis, inter ea referunt Libros quatuor de Penitentia, ad Bituricenses  quorum initium sit: Dei gratia Bituricensi, etc. Huius uero libri non meminerunt. At, prius quidem opus per celebriores quasque totius Belgii bibliothecas, insuper et aliquot externarum prouinciarum, studiose quesitum, reperire nequiui; hoc autem presens  pluribus in locis offendi: nam in primis, bibliothecam eximii domini Georgii Coluenerii, in alma uniuersitate Duacensi S. Theolog.  primarii professoris, idem illum continere, testatur eiusdem bibliothece catalogus, quem nuper mihi transmissum, breui impressum exhibebit tertia pars bibliothece Ms. Belgice, Antonii Sanderi, Iprensis canonici  .

Aliud exemplar reperi in domestica nostra Dunensi bibliotheca ms. perantiquum, in pergameno exaratum. Tertium ex bibliotheca Sancti Gisleni, ordinis Sancti Benedicti in Hannonia mihi  perhumaniter submisit reuerendus dominus Simon Guillemot, eiusdem cenobii bibliothecarius, plane uetustissimum, et nichilominus, cum Dunensi nostro per omnia conueniens, exceptis paucis hinc inde uerbis que in marginibus adnotaui.

182 Porro, utrum Alanus hoc opusculum a se primo conscriptum, postea auxerit, uel aliud ab hoc omnino diuersum composuerit, quod Bituricensi archiepiscopo dedicauerit, me latet. Interim, opere pretium duxi, pro confessariorum et penitentium instructione, opusculum hoc publici iuris facere ascriptis in margine locis sententiarum sacre Scripture, que in eodem citantur; quippe, quod bonam et succinctam continet methodum, digne administrandi et suscipiendi penitentie sacramentum; ideoque doctissimorum uirorum iudicio luce dignum. Circa quod tamen premonitum uolui lectorem, Magistrum Alanum dum agit de circumstantiis peccatorum in confessione explicandis, illam sequi sententiam, que asserit, confitendas esse circumstantias aggrauantes intra eamdem speciem, etiam subinde non ualde notabiliter aggrauantes; cuius contrariam licet iam fere communiter moderna sequatur praxis, Alani tamen sententiam plurimi olim docuerunt auctores antiqui, et etiamnum defendunt recentiores non pauci, uiri doctrina clarissimi, quos magno satis numero citat Diana, parte prima, tract. sexto, res. prima. Quinimo doctissimus Franciscus Syluius, in Comment. ad quest. 9. Supplementi diui Thome, articulo secundo quest. 1. materiam hanc pertractans bene demonstrat, utiliter etiam subinde in confessione exprimi non solum circumstantias aggrauantes, uerum etiam minuentes. Lege illum, et non miraberis si in Alano nostro similia reperias.


F. Carolus de uISCH. P. Dunensis.


ANAGRAMMA.


ALANUS:---Lauans.


Qui docet effusis lacrymis peccata LAuARE
   Hic merito nomen iure LAuANTIS habet.



INCIPIT LIBER PeNITENTIALIS.

 183 A, a, a, Domine Deus, quoniam puer ego sum, et nescio loqui . Si Ieremias ab utero sanctificatus, a Domino propheta electus, a criminali macula alienus, diuina inspiratione edoctus, timens officium predicationis assumere, et uerba Dei resonare, se confessus [1 1Kb] est puerum, se confessus est blesum; quomodo nostri temporis homines ab utero immundi, a Domino reprobati, criminalibus nodis impliciti, a diuina uisitatione deserti, audent sacerdotii culmen ascendere, arcana celestia balbutire, cum non tantum sint infantes sapientia, et pueri sapiendo, sed senes desipiendo? cum non sint tantum blesi ad predicandum, sed muti ad loquendum? [2 1Kb] . Si Ieremias qui eloquens erat, ad predicandum Deum, se mutum confitetur, quomodo sacerdos  mutus, ad loquendum de Deo se eloquentem fatetur [3 1Kb] ?

Sacerdotes nostri temporis senes sunt et pueri,  de quibus dicitur: »Maledictus elementarius senex [4 1Kb] .«

Et alibi: Maledictus [5 1Kb] puer centum annorum . Senes quidem, morum desipientia, pueri lasciuia; senes animi imbecillitate, pueri animi instabilitate; senes diuini caloris defectu, pueri adulterini caloris effectu. Si tales ad ordines paupertas impellit, Ecclesie necessitas astringit, superiorum auctoritas cogit, clament A, quia impellit paupertas; clament, A, quia Ecclesie necessitas astringit; clament, A, quia superiorum auctoritas cogit. Ante sustineant paupertatis insultum, quam periculose aggrediantur sacerdotii onus. Si tamen necessitas ingruit, si rationabiliter superioris auctoritas iniungit, se ad ordines dignos preparent, et  dignis moribus se decenter adornent [6 1Kb] , ut sic sacerdotii onus suscipiant, ut honorem honori impendant; seque reputantes indignos, clament cum Ieremia:  A, a, a, Domine Deus, quia sumus pueri, et nescimus loqui; quia ad sapiendum infantes, blesi ad loquendum, claudi ad operandum.

Sacerdotum quidam sunt blesi, alii taciturni, alii muti.---Et uere, quidam sacerdotum nostrorum sunt blesi, quidam taciturni, quidam muti. Blesi sunt, qui male uerba formant; hi sunt, sacerdotes qui diuina predicant, sed uim predicationis sue in terrenorum emolumentum inclinant. Taciturni sunt, qui raro loquuntur; hi sunt, sacerdotes a quibus rarius arcana celestia predicantur; quos aut negligentia retrahit, aut amor auertit, aut timor repellit. Hos negligentia facit torpentes, amor desipientes, timor pusillanimes. Muti uero sunt, qui aut predicare nesciunt, aut scire contemnunt. De quibus  dicitur: ue uobis, canes muti non ualentes latrare . Non ualentes, quia nescitis; non uolentes, quia contemnitis. Omnes isti clament: A, a, a, quia infirmi ad operandum, quia fragiles ad sciendum, quia tepidi ad diligendum. Iste enim tres miserie sacerdotibus congruunt; he tres imbecillitates sacerdotes istos inuadunt; scilicet impotentia in bene operando, ignorantia in sciendo, negligentia in Deum diligendo.

Muri inter Deum et sacerdotes, sunt, impotentia, ignorantia, negligentia.---Impotentie murus perfoditur quatuor modis.---Idem de muro ignorantie.---Murus quoque negligentie quatuor modis perforatur.---Muri predicti totaliter subinde destruuntur.---Isti  tres muri sunt inter sacerdotes et Deum positi, ne Deum uidere possint per cognitionem; ne ad Deum possint gradi per bonam operationem: et ne ad Deum peruenire queant per caritatem. His tribus muris quidam inclusi clauduntur, a quibus iidem muri perforantur; quidam plenarie muros destruunt; quidam celesti scala transcendunt. His muris impediuntur, qui ad bene operandum, tardantur impotentia; ad Deum cognoscendum, impediuntur ignorantia; ad Deum diligendum, offenduntur negligentia; 184 hi, ligatis manibus et pedibus, proiicientur in tenebras exteriores, ubi erit fletus, et stridor dentium . Quidam muros perforant, quia conantur infirmitatem infirmare, ignorantie tenebras expellere, negligentie torporem excutere.  Isti quadruplici machina murum impotentie perfodiunt, et in eo quatuor fenestras constituunt, dum per eleemosynarum largitionem, per ieiuniorum austeritatem, per uigiliarum continuationem, per orationis deuotionem, quasi per quatuor fenestras sic Deum respiciunt, ut eos respiciat, sic ad Deum orant, ut eos Deus exaudiat; sic ad eum ueniunt, ut ipse adueniat. De his fenestris legitur in Cantico amoris: Ecce, sponsus stat post parietem, aspiciens per fenestras, respiciens per cancellos . Iste tamen fenestre aliquando ab allophilis obturantur, id est predicte operationes per quas respicimus  Deum, a uitiis impediuntur; dum eleemosynam exstirpat auaritia, ieiunium crapula, uigiliam somnolentia, orationem acedia. In secundo muro, scilicet ignorantie, quatuor sunt fenestre, dum per creaturas Deus agnoscitur: per ea enim que facta sunt, inuisibilia Dei comprehenduntur . Dum ratio ad Deum intelligendum [7 1Kb] mouetur; dum homo inspiratur [8 1Kb] diuina inspiratione, dum diuina Scriptura disquiritur: dum sic quadruplici inuestigatione homines Deum inquirunt, quasi per quatuor fenestras eum aspiciunt. Sed he fenestre frequenter obturantur, dum in creaturis Creator non legitur, dum homo a diuina illustratione [9 1Kb] deseritur, dum ratio sensualitati ancillatur, dum sacra Scriptura contemnitur. Tertius uero murus scilicet,  negligentie, quadruplici fenestratur foramine; dum Deum diligimus supra nos, proximum iuxta nos, corpus infra nos, animam intra nos. Sed has fenestras obturamus, dum Deum postponimus, nosque ipsos negligimus, proximos contemnimus, dum corpora nostra nimis delicate nutrimus. Predictos uero muros plenarie destruunt, qui iam in eterna tabernacula recepti, eternaliter uiuunt, qui nec impotentia curuantur, nec ignorantia turbantur [10 1Kb] , nec caritatis negligentia laxantur.

Muros hos quidam transcendunt.---Illi uero hos muros celesti scala transcendunt, qui quamuis in carne positi, tamen septiformi gratia prediti, ad diuinam contemplationem euadunt, ubi potentia in  interna operatione, scientia in contemplatione, caritas in deuotione. Hi muri sacerdotes nostros impediunt, iter concludunt, uisum impediunt, intentionem offendunt.

Sacerdotes comparantur pueris.---Clament igitur sacerdotes nostri; A, a, a, Domine Deus, nescimus loqui, quia pueri sumus, et nescimus solidioribus cibis uti. He enim tres imbecillitates humane, imminent pueritie, pueri namque gradi nequeunt, loquendo balbutiunt, solido cibo uti non possunt. In hoc ergo sacerdotes nostri sunt pueri, quia in gradiendo, id est in bene operando aut retrogradi fiunt, dum ad posteriora, id est ad terrena respiciunt, uel ad scandalum criminalium peccatorum offendunt, uel in abyssum obstinationis ruunt. Loqui  uero nesciunt, quia aut fatua eructant, aut terrena plusquam celestia commendant, aut uera tacent [11 1Kb] , aut plenarie silent.

Corpus Dominicum cibus est quibusdam salubris, aliis insalubris.---Solidiori uero cibo uti non possunt, quia ad deglutiendum uel masticandum infirmi sunt. Cibus solidus et grandium, est corpus Dominicum, quod paruulos sensibus enecat, prouectos uiuificat, grauiter egrotantibus est ad ruinam, sanis ad sanitatis tutelam. Cibus tamen iste, egrotantibus est medicina, si sumatur cum debite considerationis cautela, ut egrotus culpa, ducatur [12 1Kb] penitentia  ut celesti medico promittat obedientiam, morbi uitare causa. Idem cibus, sanis est refectio, id est iustis prouectio. In hoc ergo sacerdotes nostri pueris sunt comparabiles, quia sicut pueri cibo solido non ualent uti, quia manus habent inualidas ad tenendum, os ad manducandum, stomachum ad recipiendum; sic, sacerdotes manus habent inualidas ad tractandum celestes escas, quia manus 185 quas iniuste porrigunt ad pecuniam, consequenter extendunt ad eucaristiam; manus quibus illicita palpant, diuina mysteria pertractant.

Os etiam habent inualidum et immundum ad capiendum celestem cibum. Indignum enim est, ut os celesti pane saginetur, quod multorum ciborum crapula suffocatur. Indignum certe est, ut in os  illud intreat ueritas, per quod eructatur falsitas. Stomachus etiam mentis terrenorum appetitu refectus, celestes respuit apparatus, et mens amplectens terrenorum cibum, celeste respuit [13 1Kb] uiaticum. Malo ergo sacerdoti ingruit predicta uox lamentationis, A, a, a, etc.; bono uero sacerdoti congaudet illa uox exsultationis. Euge serue bone, et fidelis, quia super pauca fuisti fidelis, sapientiam dispensando, supra multa te constituam , Deum diligendo. In die uero iudicii, imminebit malis sacerdotibus uox illa timenda et tremenda. ue, ue, ue, quia pueri fuimus, et loqui nesciuimus. Et uere nescierunt loqui in predicando, predicationem retorquentes in terrena. Nescierunt  loqui in orando, orantes indebita; nescierunt loqui subditis consulendo, loquentes incongrua [14 1Kb] . Quos enim debent mundare a uitiis, male consulendo, magis deturpant; quos debent ad superna erigere, magis in terrena incuruant: quos debent sanare, profundius uulnerant.

Sacerdotes sunt spirituales medici.---Peccator spiritualis egrotus est.---Quomodo ad confessionem inducendus.---Sacerdos etenim debet uicem gerere spiritualis medici, subditus debet uicem gerere spiritualis egroti; sicut enim materialis physicus accedens ad egrotum, primo uerbis mulcet egrum, compatiens egroto, se conformat infirmo, uerbis blanditur, salutem pollicetur, ut eger confitenter morbi detegat quantitatem, doloris acredinem; percepta  uero morbi quantitate, doloris acredine, consequenter inquirit tempus, quando morbus inceperit, locum ubi morbus eum arripuerit; etatem cuius etatis sit. Disquirit quoque causam morbi, et originem, morbi diuturnitatem, minuendi consuetudinem [15 1Kb] , persone statum, pulsus impetum, corporis gestum, faciei habitum. Bene cognitis morbi circumstantiis, accidentibus infirmitatis, medicus secundum quantitatem morbi, dietam magis aut minus attenuat, quosdam cibos uetat, alios imperat;  egro uero peiora promittit, nisi iniuncta custodiat; consequenter, contraria contrariis curat. Sic sacerdos quasi spiritualis medicus, dum ad eum accedit peccator spiritualis egrotus, primo debet peccatorem uerbis allicere, blandimentis mulcere, ut facilius detegat morbum, detegat peccatum ut melius post peccati detectionem, cum prius preposuerit blandimenti uerba, concludat satisfactionis uerba: monens ne erubescentia ductus, suos diffiteatur reatus; ne coram homine fateri crimina uereatur, quia non homini sed Deo confitens loquitur. Nec apud iudicem poli confessus pro condemnato tenebitur, sed pro absoluto habebitur: hoc ostendens auctoritate multiplici, quod reatus deletur confessione peccati. Ait enim Auctoritas:  Confitemini alterutrum peccata uestra . Et alibi Dixi confitebor, etc., et tu remisisti impietatem peccati mei . Item Christus decem leprosis sanatis precepit ut se ostenderent sacerdotibus . Per quod significatur, quod ille qui laborat lepra spirituali debet se ostendere sacerdoti per confessionem delicti. Preterea, docens, quod peccatum illud quod in presenti detegitur, in die iudicii tegetur; quod uero in presenti uelatur, in futuro reuelabitur. Consequenter, ut reus minus uereatur confiteri peccata, si sacerdos uidet eum duci erubescentia, inquirat ab eo in generali utrum hac uel illa laborauerit culpa? ut reus inquisitus, confiteatur quod primum dicere  uerebatur, uerbi gratia: Querit utrum illicito coitu laborauerit, uel furto, uel rapina? et sic de aliis.

In peccatis carnis non debent inquiri nimis minuta.---Si uero confessus fuerit, se coitu illicito laborasse, querat de specie, utrum fuerit fornicatus, uel adulteratus, uel incestu laborauerit, uel in peccato contra naturam exorbitauerit? Sed non debet ad minutias descendere, quia descendentem ad indiuidua peccatorum, iubet Christus 186 quiescere, ne peccati incogniti inquisitio, det peccandi occasionem, quia qui nimis emungit, elicit sanguinem . Et cum iam in omnem terram exierit sonus predicatorum, huiusmodi minutias inuestigare, dicimus otiosum; cum huiusmodi inquisitio soleat esse erroris occasio; quia,

 Nitimur in uetitum semper, cupimusque negata.
Unde et de lege ueteri dicitur: Lex subintrauit ut abundaret delictum . Cui per legis traditionem quedam esse peccato innotuerunt, et tunc magis homines in ea exarserunt. Cesset ergo nimis subtilis inquisitio. Exempli causa: Si quis confiteatur se aliquam cognouisse, non queram utrum eam cognouerit ante uel retro uel huiusmodi. Similiter de aliis inquirendum est.

 Bene cognito morbo, detecto peccato, inuestigare  debet tempus, utrum scilicet sit perpetratum peccatum in die festo quando specialiter feriandum est a seruili opere, id est peccato. Grauius enim est quod fit diebus festiuis.

Preterea utrum hora deputata orationi peccauerit, uel alia? grauius enim errat, qui uacat amplexibus tempore orationi deputato, quam alio.

Similiter, circumstantie temporis considerande sunt circa alia peccata, per quas aggrauantur uel minorantur culpe  .

Status quoque loci considerandus est, utrum subditus peccauerit in loco sacro, an profano? in loco publico, an secreto: grauius enim errat, qui in oratorio peccat, quam in loco profano, similiter, qui in loco publico, quam secreto.

 Inquirenda est quoque etas, utrum reus sit senex an puer? grauius enim peccat senex, qui rerum habet experientiam, quam puer qui nullam. Considerandus est et sexus, utrum scilicet sit uir uel mulier; quia secundum hoc quod sexus est magis firmus, uel imbecillior, est culpa minor uel grauior.

Preterea, confitenda est origo peccati, et causa, ut si forte fornicatus fuerit reus, inquirendum erit, utrum deceptus fuerit pecunia, uel peccati dulcedine, uel ebrietate; grauius enim peccat si odore lucri, uel dulcedine blandimenti, quam si ebrietate decipitur. Simili modo, de causa et origine alterius peccati inquirendum est.

 Peccati quoque diuturnitas consideranda est, quia secundum hoc quod peccatum magis durauit uel minus graue est uel grauius.

Debet quoque considerari consuetudo uiuendi, utrum reus sit detentus uitio praue consuetudinis.

Considerandus etiam quandoque est persone status, utrum peccator diues fuerit uel non; nam magis peccat diues, si furetur, quam pauper, quia maiorem causam habet impulsiuam pauper ad furtum, quam diues.

Debet quoque considerari conditio, utrum laicus sit, uel clericus, utrum maioris ordinis sit, uel minoris; quia secundum quod gradus est altior tanto casus grauior.

 Complexio etiam consideranda est, secundum quod signis exterioribus perpendi potest; quia secundum diuersas complexiones, unus magis impellitur ad aliquod peccatum, quam alius, quia si cholericus est, magis impellitur ad iram, si melancholicus, magis ad odium; si sanguineus, uel phlegmaticus, ad luxuriam.

Considerandum quoque est, utrum reus passus sit recidiuum in aliquo peccato; quia si quis contritus fuerit de aliquo peccato, et iterum incidat in illud, grauius tenetur quam prius.

uultus animi figura.---Considerandus est etiam corporis gestus, uel faciei habitus, ut per exteriora  comprehendantur interiora, utrum nimirum intensus sit motus mentis ad continendum, uel remissus; quia cum uultus sit quasi animi signaculum, et figura, per uultum, utcunque, potest perpendi que sit uoluntas interna; quia si uultus est in terram demissus, fletibus irriguus, internas contritionis signat cruciatus: si uero facies fuerit erecta, et nulla uestigia gerens tristitie minor uidetur esse penitentia.

Peccata corporalia et spiritualia.---Spiritualia grauiora sunt corporalibus.---Non solum peccantis considerandus est status, uerum quoque peccati. Considerandum enim est utrum peccatum sit corporale, an spirituale, utrum scilicet sit natum ex infirmitate carnis an ex uitio anime. 187 Corporalia  autem dicuntur peccata, que ex infirmitate carnis nascuntur, ut, luxuria, crapula, etc. Spiritualia uero, que ex uitio anime nascuntur, ut, inuidia, auaritia, superbia. Ceteris autem circumstantiis relegatis, grauius est peccatum spirituale, quam corporale. Ut etenim testatur Gregorius: »Peccatum carnale est maioris infamie, et minoris culpe; peccatum Spirituale maioris est culpe, et minoris infamie.«

Considerandum est quoque, utrum peccatum sit de genere uenialium, uel mortalium, quia secundum hoc, maior uel minor satisfactio iniungenda est.

Preterea, inquirendum est, utrum scienter factum  sit, uel ignoranter; quia scientia culpam aggrauat, ignorantia alleuiat; et, cui datum est donum maioris scientie, transgressor maiori subiacebit culpe.

Inuestigari quoque oportet, utrum peccatum sit tantum uoluntatis, an uoluntatis et operis? grauius est enim peccatum uoluntatis et operis, quam uoluntas tantum. Item, utrum peccatum sit tantum in delectando, an etiam in uolendo.

Preterea, attendendus est diuersus status rei in quam reus peccauit, uerbi gratia: si cognouit aliquam, utrum fuerit soluta uel non, aut ille qui cognouit, coniugatus, uel non: Si coniugatus non est, minus peccatum est; si coniugatus, maius. Si uero coniugatus aliam alii copulatam cognoscat,  grauissime peccat; si uero solutus solutam cognouerit, inquirendum est, utrum eam deflorauerit, an non, quia grauius peccauit, si eam deflorauerit, quam si eam cognouerit corruptam. Inquirendum etiam est, quoties eam cognouerit. Preterea, utrum ui oppresserit eam, uel non, quia magis delinquit qui ui opprimit, quam qui spontaneam cognoscit.

Oportet quoque inuestigare, utrum eius sit consanguinea, uel affinis. Item, utrum sit simplex, uel astuta; grauius enim peccat qui decipit simplicem, quam qui astutam,

Similiter obseruandum est, utrum peccauerit peccato contra naturam, uel non; quia simplici  fornicatione grauius peccatum est adulterium, adulterio incestus, incestu peccatum contra naturam

Peccata contra temperantiam.---Eodem modo, si in cibo uel potu peccauerit, inquirendum est, utrum in abstinentia ductus, tempus comedendi preoccupauerit? uel immoderantia seductus, in appetendo cibum uel potum, mensuram excesserit; uel inhonestate deceptus, nimis delicata fercula exquisierit, et eis operam dederit.

De mendacio.---Utrum etiam inuerecundia fractus, in turpia uerba proruperit? Utrum mentitus sit, et si mendacium locutus est, utrum ioco mentitus sit, uel naturali pietate ductus, ut obstetrices que mentite sunt Pharaoni , ad conseruandam  uitam filiorum Isrel; uel ita, ut nulli profuerit, et alicui obfuerit, uel decipiendi libidine, uel placendi cupiditate, quia secundum hos status, maiora uel minora sunt mendacia.

De homicidio.---Similiter, si quem interfecerit, utrum ex subitaneo ire motu, uel rancore animi inueterato, uel uindicta, uel spe pecunie, uel uim ui repellendo, uel iniurias sibi illatas uindicando, uel repellendo, uel timore uel alterius prece, aut amore? he et alie circumstantie, circa res in quibus, uel in quas peccauimus, sunt considerande.

Et hec de circumstantiis dicta sufficiant. Prudentis enim lectoris erit, ex his alias coniectare.

 Confessarii prudentia in satisfactionibus iniungendis.---Hoc modo a peccatore detectis morbis, spiritualis medicus pro diuersis peccatis, diuersas debet iniungere satisfactiones, quasi diuersas medicinas, et diuersas dietas, primo ostendens comminando et terrendo, in quantis peccatis reus iacebat; quanteque pene debeantur iis, si cum eis decederet; a quantis liberabitur, si per penitentiam doleat: afferens in exemplum, Dauid, qui per contritionem cordis a peccato est liberatus homicidii et adulterii . Mariam Magdalenam per penitentie lamenta, a septem demoniis liberatam . Latronem, cui in cruci pendenti dictum 188 est: Hodie mecum eris in paradiso . Deus enim non uult mortem peccatoris, sed ut  conuertatur et uiuat . Et alibi: Quacunque hora ingemuerit peccator, omnium iniquitatum eius non recordabor amplius .

Contritio excitanda.---Praxis excitande contritionis.---Moneat quoque, ut uera sit contritio, et non sophistica, nec sophistice sint lacryme, sed a fonte cordis manantes, docens quod tria debeant esse in cordis contritione, cordis contritio, oris confessio, operis satisfactio. Moneat quoque ut peccator scrutetur angulos conscientie, ut nullum peccatum quod non confiteatur, pretermittat, quod in memoria habeat; quia non ualet particularis confessio, sicut nec contritio. Si uero confiteatur reus peccata, sed se nolle penitere dicat, nec posse a peccato abstinere, multipliciter eum admoneat,  multipliciter absterreat, ostendens, quomodo peccatores Deus non solum in futuro, sed etiam in presenti puniat; ostendens quomodo humanum sit peccare, sed diabolicum perseuerare. Pene acredinem ante oculos eius proponat, que ipsos impenitentes exspectat, ut sic saltem seruili timore compunctus, ducatur ad penitentiam; et tunc, seruilis hic timor introducat caritatem, quasi seta filum.

Peccatum peccato punitur.---Doceat quoque quomodo uiscus praue consuetudinis, hominem in peius trahat, quia crimina criminibus uindicantur. Iustum enim est, ut qui in sordibus est, sordescat adhuc : et peccatum quod per penitentiam non diluitur, suo pondere ad aliud trahit. In  exemplum ponendo Saul, qui per peccatum inobedientie, de quo non penituit, in idololatriam et auaritiam incidit . Iudas, quia de proditione non penituit, laqueo se suspendit . Debet quoque sacerdos uultum compatientis reo exhibere, ut sic reus saltem uerecundia ductus, ad penitentiam inuitetur. Lacryme admonentis, lacrymas excitent penitentis.

Reus impenitens quomodo tractandus.---Instruere quoque debet reum nimis de misericordia Dei confidentem, ne peccet in spe; quia hoc est peccare in Spiritum sanctum, et maledictus homo qui peccat in spe. Si uero reus nullo modo penitentia duci uelit, eum sacerdos suo consilio omnino priuare non  debet, imo admonere debet, ne a piis precibus, eleemosynis, et ieiuniis desistat, ut sic Deus cor illius ad penitentiam conuertat. In hoc tamen quodammodo sine consilio debet eum relinquere, ut nec admoneat eum in tali proposito corpus Christi sumere, nec iniungat abstinere; sed in hoc eum instruat, quod si in hoc statu manens, sumpserit, iudicium sibi manducabit . Si uero in tali statu permanens reus ad sacerdotem accedat ut Eucaristiam sumat, exactorem admonere debet, prohibere non potest.

Satisfactio ordinarie semper iniungenda.---Si uero reus, prout sacerdoti uidebitur, sufficienter peniteat, iuxta peccati statum satisfactionem iniungat. Posset tamen perpendi tanta contritio, quod nulla  deberet sequi satisfactio; sicut Christus uidens in Maria Magdalena contritionis quantitatem, et in latrone penitentie uirtutem, illi dixit: uade, et amplius noli peccare . Huic uero: Hodie mecum eris in paradiso .

Contritio autem aliquando est sufficiens, quando sufficit ad deletionem culpe, et non pene.

Contritio subinde per se sufficiens est ad culpe deletionem, imo et pene.---Satisfactio commensuranda est culpe.---Aliquando plena, ut quando delet et penam et culpam; aliquando uero abundans, quando non solum deletur pena et culpa, sed augetur quoque corona. Raro tamen relaxanda est pena, nisi immense contritionis manifesta sint exterius signa, ne peccator facilius relabatur in culpam, cum nullam  sentiat satisfactionis uindictam; quia in augmenta facinorum, impunita solet redundare iniquitas. Ideo etiam maxime contrito iniungenda est satisfactio, ad cautelam, et humilitatem conseruandam; quia sicut iuxta quantitatem morbi, dispensanda est dieta, et iuxta uires egri, adhibenda est medicina; ita secundum quantitatem peccati, mensuranda est satisfactio, iuxta infirmitatem et facultatem rei, minuenda uel augmentanda pena, eaque iuxta quantitatem contritionis commensuranda. 189 Quanto enim grauius fuerit peccatum, tanto magis debet excedere [16 1Kb] satisfactionis augmentum; quanto culpa leuior, tanto satisfactio minor. Quando autem necessarium erit satisfactionem iniungere maiorem, moneat reum ne penitentie grauitatem abhorreat,  ostendendo quod grauitas peccati maiorem exigat penitentiam, sed commensurare uelit eam iuxta humane fragilitatis impotentiam. uerbi causa: Si satisfactionem uult iniungere pro peccato luxurie, quamuis magnam infligat satisfactionem, ne scandalizetur peccator, debet ei significare quod maior debeatur satisfactio tali culpe, sed remittendum sit de pena, considerata humane fragilitatis impotentia. Unde consequenter significare debet, quod maximum sit peccatum luxuria, et quammaxime uitandum; quia corpus eneruat, inficit, et exanimat [17 1Kb] , nominem infamat, animam uitiat, et eternaliter damnat. Sic etiam pro aliis peccatis penitentias iniungendo, significare debet,  que pene talibus peccatis debeantur; ne peccator scandalizetur pro quantitate satisfactionis.

In satisfactionibus iniungendis, considerari subinde debet status persone.---Iuxta uires quoque ipsius rei, debet pena [18 1Kb] compensari, ut si reus potens est ad sustinendum, austeritates ieiuniorum, et labores uigiliarum; si uero imbecillis est ad hos labores sustinendos, redimat hoc remedio orationum; ut, si ieiunare non potest, saltem oret, orationes quoque condiat eleemosynis. Si uero pauper est, ad orationes confugiat, limina sanctorum, si potest, uisitet peregrinando, sicque uicaria necessitudine substituantur sibi operationes bone. Ut, si deest eleemosyna, succedant ieiunia; si deest ieiunium, oratio suppleat defectum. Quanquam ne aliquis ab  eleemosyna se per paupertatem excuset, Deus non attendit quantum, sed, ex quanto. Tantum immisit [19 1Kb] uidua ponens duo minuta in gazophylacium , quantum diuites, qui ex abundantia multa offerebant. Unde Dominus ait: Qui potum dederit uobis calicem aque in nomine meo  amen, amen dico uobis, non perdet mercedem suam . Unde Apostolus ait, ne quis se paupertate excuset: Nolite errare, Deus non irridetur, quod enim seminauerit homo, hoc et metet ; nec solum iuxta quantitatem morbi conformanda est pena, sed etiam iuxta qualitatem,  ut sicut medicina uel materialis medicus, contrariis contraria curat; sic spiritualis medicus, contrariis contraria excludat. Ut, si reus peccato crapule irretitus fuerit, iniungantur ei ieiunia, ut per ieiunium [20 1Kb] deleatur reatus peccati. Si seductus ebrietate per uinum, inuitetur ad aque potum.

Quia uero consanguinee sunt, crapula et luxuria  sicut ieiunium facit contra crapulam, ita militat contra luxuriam. Unde pro luxurie peccato, reus affligendus est ieiunio, quia ieiunium corpus castigat, et in seruitutem redigit .

Iuxta ergo quantitatem contritionis, iniungatur pena satisfactionis; ut quod minus est in contritione, plus sit in satisfactione; uel quod plus est in  contritione, minus sit in satisfactione.

Reus quomodo excitandus ad penitentie admissionem.---Sed caueat sacerdos, ne uel odio ductus satisfactionem augeat, uel amore tractus, debitam minuat; uel pecunia illectus, penitentiam remittat. Moneat quoque peccatorem, ut si digne de peccatis aliquando penituerit, et satisfactionem fecerit, et postmodum in aliquod eorum inciderit, confiteatur non solum illud, sed etiam preterita de quibus contritus est, quia clamare uidetur sacra Scriptura , quod peccata ratione contemptus redeunt; securius est ergo confiteri, quam non confiteri. Si confiteatur illa, sacerdos non debet ei iniungere tantam penitentiam, quantam, si in actu  eorum esset, iniungeret.

Usurariis et furibus quid iniungendum.---Si uero reus confessus fuerit peccatum usure, consulat ei sacerdos, ut ea que per usuram rapuit, restituat, 190 si restituendi facultas adsit; aliter enim non esset ei salus. Auctoritas: »Quia non datur uenia, nisi restituantur ablata.« Si uero facultatem restituendi non habeat, uoluntatem offerat, quia sufficit affectus, ubi deest effectus, iis autem spiritualiter reddat quibus rapuit; si desunt, eorum proximis, si nec proximi inueniantur, erogetur pauperibus. Eleemosyna tamen de rapina facta, si supersint ii quibus rapuit, et reddere noluerit, non ualet. Qui enim de rapina pauperis sacrificium Deo offert , ut ait auctoritas, idem facit, ac si  uictimet filium in conspectu Patris. Abominabilis est nempe Deo, impiorum oblatio .

Similiter si per falsum patrocinium in causa, uel per falsum iudicium, si per uiolentiam, uel qualemcunque exactionem uiolentam, uel qualemcunque negotiationem fraudulentam, aliqua extorscrit, ea reddat, quia sine eorum solutione non est salus

Simoniaci de quibus admonendi.---Similiter, si Simoniace aliqua acquisierit, ordinans uel ordinatus, ea reddere tenetur. Sed prelatus, si aliqua Simoniace a subditis extorserit, soluere tenetur; at non  iis a quibus habuit, sed potius ecclesie relinquantur, uel pauperibus erogentur; subditus uero qui Simoniace prebendam acquisiuit canonicam, eam relinquat, et de Simonia penitentiam agat, et ususfructus, si potest, Ecclesie reddat. Si uero infra annos discretionis de canonica inuestitus fuerit Simoniace, interuentu pecunie amicorum, cum ad annos discretionis uenerit, et hanc Simoniam intellexerit, canonice abrenuntiet, et usum fructum reddat, si potest, Ecclesie.

Sed quia de pena [21 1Kb] fecimus mentionem, uideamus quare antiqui Patres tam onerosas satisfactiones pro peccatis iniunxerint, et utrum temporibus nostris de rigore illo antiquo aliquid remittendum sit, iuxta statum peccatorum, et diuersitates peccantium;  an idem rigor sit retinendus, qui ab antiquis patribus est ordinatus.

Penitentie olim multo rigidiores iniungebantur quam modo.---Districtionis ratio.---In primitiua Ecclesia, cum maiori caritate fideles quodammodo astringerentur, si quis incidebat in mortale peccatum, ad maiorem cautelam, in penitentie iniunctione districtus rigor tenebatur, ut peccatores districtione pene arctati, cautius sibi prouiderent in euitatione peccati. Sicut imperator, cum primum legem promulgat, ut populus in obseruatione cautior sit, transgressoribus legis districtiorem penam infligit; sic imperator celi et terre, in prima legis sue promulgatione, uoluit transgressores dicte legis  grauius puniri, ut sic sollicitiores [22 1Kb] essent ad cauendas transgressiones precepti.

Unde, et in presentia Petri, Ananias cum Saphira morte percussus fuit , quia partem possessionis sue retinuit, ut sic alii magis timerent, et a simili peccato cauerent. Sed multiplicata Ecclesia Dei, inualuerunt peccatorum morbi, et quia numerus defendit eos, oportuit remitti de pene districtione, ne pene districtio potius esset in offensam, quam medicinam.

Penitentie modo temperande.---Remittendum ergo fuit de pena, ut uocarentur per indulgentie pietatem, qui reuocari non poterant per rigorem. Unde, cum quidam modernorum, ieiunia et uigilias ferre non possent, iniuncte sunt oblationes, orationes,  peregrinationes. Ideo quoque remittendum est de rigore penitentiarum antiquitus iniunctarum, quia olim natura humana robustior erat ad ferendum penitentie onera, quam modo, et ideo temperanda est penitentia. Sicut materialis physicus, potiones antiquitus excogitatas, cum homines robustiores erant, modo nature temperant, propter imbecillitatem infirmitatis humane.

Penitenti acquiescendum in penitentie iniunctione.---Temperande ergo sunt penitentie, ut si penitens maiora ferre non possit, uel de iniunctis nulla  ferre uelit uel implere possit, queratur 191 ab eo, quid ferre ualebit, et secundum eius responsionem sacerdos penitentiam iniungat, nec illum omnino sine penitentie consilio relinquat; quia ex tanta caritate poterit adimplere minora, nec succumbet minori sarcine, qui premeretur maiori onere. Sacerdos ergo tanquam bonus dispensator, cibaria discrete distribuat, ut iuxta uerbum Apostoli, qui infirmus est, olus manducet .

uidendum ergo, que fuerint satisfactiones antique, et quomodo secundum tempus modernorum, et status peccantium, uideatur de rigore remittendum aliquid.

»Canon penitentialis, de homicidio uoluntario.---Legitur in penitentialibus quod si quis, homicidium  fecerit uoluntate, et non ex necessitate, non in hostem, sed per suam cupiditatem, quadraginta dies peniteat continuos, quod uulgus carenam uocat, ita, ut consuetudo est, in pane et aqua ieiunans, et septem annos sequentes sic obseruans; primum annum post illos XL dies, totum deducens sine potu qui inebriare possit, a carne abstinens et sanguine et caseo, et ab omni pingui pisce, nisi illis festis diebus qui in illo episcopatu [23 1Kb] a cuncto populo celebrantur; et nisi sit in magno itinere, uel in tali comitatu, ut abstinere non possit, uel aliqua infirmitate detentus, tunc liceat ei, uno denario, uel pretio unius denarii, aut tres pauperes pascendo, tertiam feriam [24 1Kb] , et quintam, et Sabbatum redimere,  ut uino uel medone, aut cereuisia utatur; ita tamen, ut postquam domum uenerit, et sanitati fuerit restitutus, nullam habeat licentiam redimendi.

»Completo anni circulo, in ecclesiam introducatur, et pacis ei osculum concedatur. In secundo autem anno, et tertio similiter ieiunet, nisi quod tertia feria, et quinta, et Sabbato, potestatem redimendi prenominato pretio, ubicunque sit, habeat. Cetera omnia diligenter obseruet ut in primo anno.

»Canon alius rigidior.---Per singulos quatuor annos qui remanent, tres quadragesimas per legitimas ferias debet ieiunare, primam ante Pascha, cum ceteris Christianis. Aliam, ante festum Sancti Ioannis  Baptiste, et si aliquid remanet, post festum impleatur. Tertiam ante natiuitatem Domini. Quibus temporibus a uino et ab omni alio potu qui inebriare possit, et a carne, et caseo, et pinguibus piscibus abstineat. Et ut non sit sine penitentia quandiu uiuat, in omni uita sua, omnes sextas ferias in pane et aqua peniteat, et si redimere uoluerit, potestatem habeat uno denario redimendi, uel pascat tres pauperes. Hoc secundum misericordiam uidetur concedi, non secundum canonicam censuram; quia canones sic precipiunt. Si quis per industriam et  cupiditatem, homicidium fecerit, seculum relinquat, et ingrediatur monasterium, et ibi Deo iugiter seruiat.«

Ecce, una istarum penitentiarum uidetur iniungi ex rigore, alia ex mansuetudine: Utraque tamen temporibus nostris, nimium uidetur afferre rigorem.

Ut ergo magis elucescat, quomodo penitentie aut remittende sint, aut augende [25 1Kb] , uidendum est primo, quot modis dicatur penitentia? secundo, in qua acceptione hic teneatur? tertio quot sint modi penitentiarum? [26 1Kb] quarto, quare sub septenario numero frequentius penitentie iniungantur? quinto, quomodo secundum diuersos status exaggerande uel remittende sint penitentie?

 Penitentie uarie acceptiones.---Penitentia interior. Penitentia exterior.---Penitentia aliquando dicitur, cordis contritio, qua quis deflet delicta, nolens amplius iterare commissa. Secundum hoc, dicit auctoritas, quod penitere est peccata deflere, et nolle amplius deflenda committere. Penitentia etiam dicitur, satisfactio penitentiam comitans; que dicitur penitentia, quasi pena tenens hominem. Hec dicitur exterior, predicta uero interior. De interiori dicit 192 Petrus in Actibus apostolorum : Penitentiam agite, et baptizetur unusquisque uestrum. De exteriori uero penitentia Ambrosius ait, super Epistolam ad Romanos: Gratia Dei in baptismate non requirit gemitum uel planctum.

Penitentie ciuiles, solemnes, priuate, ecclesiastice.---De  carena. Casuum reseruationem approbat.---Carena non est infligenda clericis.---Penitentiarum alie sunt ciuiles, alie ecclesiastice; ciuiles sunt, que hominibus infliguntur iuxta ciuilium legum decreta, quarum alie sunt solemnes, alie priuate. Solemnes sunt, que pro maioribus flagitiis publice infliguntur; priuate uero sunt, que secreto infliguntur. He autem penitentie ciuiles, diuersis de causis uel emolliuntur, uel exasperantur, et potius dicende sunt pene, quam penitentie. Satisfactiones ecclesiastice, proprie penitentie dicuntur, quia ex interiori penitentia frequenter procedere solent. Ecclesiasticarum autem, alia solemnis, alia priuata. Solemnis est, que pro maioribus criminibus, uel  notoriis, uel pro his criminibus que quis confessus est, uel de quibus quis conuictus est, infligitur, que carena solet appellari: et sicut est de maioribus criminibus, sic ad maiores prelatos Ecclesie pertinet hanc infligere. Quamuis enim minores sacerdotes habeant potestatem ligandi atque soluendi, tamen specialiter ad eos pertinet pro minoribus ligare uel soluere, sed maioribus prelatis tanquam peritioribus et dignioribus, maiora reseruantur. Et, nota quod illa solemnis penitentia que carena dicitur, et laicis infligitur, clericis non est infligenda,  propter clericalis status dignitatem, et quia maxime peccata clericorum sunt uelanda, ne promulgata laicis sint in exemplum, et in scandalum, ne propter eos, nomen Dei [27 1Kb] blasphemetur inter gentes. Quedam tamen publica penitentia clericis pro maioribus et publicis peccatis infligenda est, sed non talis qualis laicis, sed, ut non sint in choro cum aliis psallentibus, nec in mensa cum prandentibus. Illa uero solemnis penitentia que laicis infligitur, iterari non debet, propter ipsius penitentie solemnitatem; ne ex iteratione uilipendatur. Unde, Augustinus ad Macedonium, dicit: »Caute et subtiliter [28 1Kb] prouisus est [29 1Kb] locus illius humillime penitentie, ut semel in tantum ecclesia concedatur, ne medicina uilis minus utilis esset egrotis, quia  tanto magis salutaris est, quanto minus contemptibilis fuerit,« etc.

Absoluendus est qui solis nutibus absolutionem petiit.---Etiamsi tempore absolutionis usu sensuum careat.---Hi autem qui solemni penitentia penitent, solent a sacramento altaris tempore penitentie arceri, et a quibusdam aliis. Si tamen articulus mortis ingruit, nulla iis negari debent, imo, circa eos solemniter omnia celebrari. Quin etiam, si quis in criminali peccato existens, si instante necessitate presidium penitentie postulauerit, impetrare debet quod petit, nec ei denegetur penitentia, nec communionis gratia, etiamsi amisso uocis officio, certis nutibus querere probetur [30 1Kb] . Unde Leo episcopus ait: »His qui tempore necessitatis, et periculi urgentis  instantia, presidium penitentie, et mox reconciliationem implorant, nec satisfactio interdicenda est, nec reconciliatio deneganda, quia misericordie Dei mensuram non possumus ponere, nec tempora diffinire, apud quem nullas patitur moras uenie concessio.« Ita ergo necessitati auxiliandum est, ut nec illi actio penitentie, nec communionis gratia denegetur, si quis eam, amisso uocis officio, per indicium integri sensus querere comprobetur. Quod si ita aliqua egritudine fuerit aggrauatus, ut quod paulo ante poscebat, sub presenti signare non ualeat, testimonium illi fidelium circumstantium prodesse debet, similiterque beneficium penitentie et reconciliationis consequetur.

 Quales penitentie infirmis iniungende.---Ecce, habemus quod in periculo constituto, non debet penitentia denegari, non tamen simpliciter et precise 193 ei penitentia iniungenda est, sed hoc modo ei penitentia est pretaxanda, ut eam adimpleat, si Deus uite spatium ei concesserit. Ipsi etiam egrotanti, quasi pro penitentia iniungendum est, ut cum patientia et animi deuotione sustineat flagellum Dei Patris. Unde et illis qui ad penam trahuntur pro delictis, pro penitentia iniungendum est, deuote sustinere supplicium. His tamen communionis gratia,  uel Eucaristia solet denegari; non propter reatum peccati, sed propter dignitatem sacramenti.

Quod autem in solemni penitentia constituto, si necessitas ingruit, Eucaristia denegari non possit, ostendit Nicolaus papa, de matricida loquens: »Latorem presentium matricidam esse cognouimus, cui precipimus, ut sub iugo penitentie permaneat, ita ut per annum integrum ecclesiam non ingrediatur, sed ante fores basilice stans, orans et deprecans Deum, perseueret. Completis autem trium annorum circulis, sacre communionis gratia illi concedatur. Si autem ante annum tertium finis uite illius appropinquauerit, corporis et sanguinis Domini particeps fiat.«

Ex premissis patet etiam quibus de causis detur  solemnis penitentia, et quibus; et, que sit penitentia solemnis, et que publica, non tamen penitentia solemnis est, que et clericis et laicis infligi potest.

Penitentiarum diuersitas pro eodem peccato. Ex his etiam liquet, que sit penitentia priuata, que pro minoribus et occultis peccatis infligitur. Cum ergo in penalibus reperiatur penarum pro simili peccato diuersitas, intelligimus illam diuersitatem, secundum quod uni solemnis, alii priuata, alii publica iniungitur penitentia; uel hanc intelligamus datam ex rigore, illam ex mansuetudine; uel secundum diuersum statum Ecclesie, uel peccati, uel persone.

Queritur autem, quomodo intelligendum sit,  quod dicitur de iniunctione solemnis [31 1Kb] penitentie; fac tres annos in pane et aqua, et [32 1Kb] fac tres quadragenas in singulis annis; an intelligendum sit, quod ieiunare debeat omnem diem, uel inter diem et diem?

Ad hoc, sic respondemus, non altiori intellectui preiudicantes, quod canonice censure rigor ostenditur, quando in pane et aqua ieiunare per tres annos precipitur, quod a quibusdam sic intelligitur [33 1Kb] , ut per tres annos non tota hebdomada comedatur panis et aqua, sed tantum per tria illa ieiunia supra dicta. Quod dicitur, fac tres quadragenas in singulis annis, id est in tribus illis ieiuniis; non sic dicitur, quod pariter abstinendum sit in illis tribus ieiuniis   sed quod in illis tribus ieiuniis, et sua scelera confiteri debeat sacerdoti, et iuxta arbitrium sacerdotis, secundum quantitatem culpe, quantitatem satisfactionis recipere.

Penitentie arbitrarie sunt sacerdoti, confessiones audienti. Est enim semper, ut diximus in arbitrio sacerdotis, penitentie modus rationabilis statuendus. Unde Hieronymus: »Mensuram temporis in agenda penitentia idcirco non satis aperte prefigunt canones pro unoquoque crimine, ut de singulis  dicant quomodo emendandum sit, sed magis in arbitrio sacerdotis intelligentis relinquendum statuunt; quia apud Deum non tantum ualet mensura temporis, quantum doloris, nec tantum abstinentia ciborum, quantum mortificatio uitiorum.« Quidam tempora penitentie pro fide et conuersatione penitentium abbreuianda precipiunt, et pro negligentia protelanda existimant. Tamen pro quibusdam culpis, modi penitentie sunt positi.

Ecce, habes quod penitentie arbitrarie sunt. Sed nota, quod ait: »Sacerdotis intelligentis.« Si enim sacerdos minus discretus fuerit, ut nesciat discernere inter lepram et lepram, id est inter peccatum et peccatum, nec inter medicinam et medicinam, id est penitentiam et penitentiam, sacerdos  debet ad peritiorem recurrere, eumque consulere, uel confitentem ad peritiorem mittere.

Septennis penitentia cur olim communis? Notandum uero quod frequenter septennis iniungitur penitentia; non 194 statuerunt sancti Patres ex proprii arbitrii electione, sed potius ex sententia diuini iudicii [34 1Kb] . Nam legitur quod Maria soror Aaron, prophetissa, dum dissensionis [35 1Kb] aduersus Moysen incurrisset delictum, illico lepra percussa est ; cumque peteret Moyses ut emundaretur, precepit eam Deus extra castra egredi septem diebus, et post emundationem rursus intra castra admitti.

Ad imitationem quoque illius Dominice sententie, Dauid de homicidio et adulterio reprehensus  , unius hebdomade ieiunium in satisfactionem commissi, Deo legitur obtulisse. Hinc quoque ecclesiastice consuetudinis iura statuunt, ut maiorum criminum penitentia, annorum septem spatio concludatur. Nisi uel officii excellentia, uel criminum magnitudo uulgarem consuetudinem excellens [36 1Kb]  premissum spatium transcendere cogat.

Septem modis fit remissio peccatorum. Ideo quoque septennis penitentia iniungitur, quia septem modis fit peccatorum remissio: scilicet baptismo, eleemosyna, martyrio, conuersione fratris, remissione iniurie  peccantis in nos, fletu, satisfactione pro peccato, et communione corporis et sanguinis Domini. uel, quia per septiformem gratiam deletur quidquid in septenario huius uite committitur.

Confessarius suam complicem audire non debet. Penitentie pars est erubescentia. Sed quamuis hoc ita sit, penitentia tamen augeri uel minui debet secundum predictas circumstantias, ne uel infirmum grauior deprimat, uel nimis laxa ad contemptum moueat contumacem. Summopere autem sacerdoti  cauendum est, ne si ipse parochianam suam uel aliam cognouerit, et illa ei confiteri uelit, eam audiat, sed moneat eam ut ad alium sacerdotem accedat, ut ei confitendo peccatum suum magis erubescat.

Pars enim penitentie est erubescentia de confessione. Cum enim aliis de causis instituta sit peccati confessio, propter hoc quoque est instituta, ut cedat in penam erubescentia pro peccato.

Religiosi seculares audire non possunt. Si uero alterius sacerdotis parochianus ad alium accedat, ille ad quem accedit, si hoc sciat, ad proprium sacerdotem remittat; si uero cognoscat eum proprio sacerdoti confessum fuisse, eius confessionem non respuat. Claustralibus autem non licet parochianorum  audire confessiones, nec penitentias iniungere, nisi alicui per parochie ministrum, aut a maiori prelato specialiter fuerit iniunctum.

Post iniunctam penitentiam, pro penitente sacerdos tenetur orare. In his tribus consistit spiritualis potestas soluendi quam habet sacerdos: quod absolutionem impendat a peccato, quod teneatur pro penitente orare, et quod potest remittere de pena.

Conscientia quomodo examinanda. Huc usque dictum de officio sacerdotis, quomodo se gerere debet consulendo peccatori; restat agere, de statu penitentis, quomodo scilicet debeat confiteri peccata sua. Sicut materialis egrotus causas doloris sui, et  locum pro posse suo disquirere debet, ut accedenti medico, de statu suo sciat respondere; sic peccator tanquam spiritualis egrotus, antequam accedat ad medicum suum, id est sacerdotem proprium, scrutari debet angulos conscientie sue, que peccata in angulis eisdem lateant, inquirens quomodo se habuerit in singulis etatibus suis, in pueritia, ad adolescentiam, et aliis etatibus suis; in uno loco et in alio; in hac societate, et in alia: quid a conuictu illorum uel aliorum contraxerit, et sic, in quo secundum diuersos status, Deum offenderit, disquirere debet.

Si autem in nullo conscius sibi fuerit, ut cum Apostolo dicere possit: Nihil mihi conscius sum , oret Deum, dicens: Domine Deus, nichil  mihi conscius sum, sed tamen, delicta quis intelligit? ab occultis meis munda me, Domine .

Nullius peccati conscius, ad confessarium accedere debet in Paschate. Et quamuis in generali confessione occulta peccata remittantur, tamen 195 consilium est, ut ad sacerdotem accedat, ne regulam ecclesiastice institutionis pretermittere uideatur, dicens sacerdoti se nullius peccati conscium sibi esse, sed quia in multis offendimus omnes , et iustus septies cadit in die , se miserum et peccatorem dicat, poscens a sacerdote alicuius satisfactionis iniunctionem, qua purgentur peccata, etsi non aperta, tamen occulta si  que sint. Si autem ea nulla purgentur peccata, cum nulla sint, tamen satisfactio ad maioris corone meritum ualebit.

Confiteri nemo debet que non fecit. Sed caueat ne ex falsa humilitate se dicat esse reum huius peccati quod non est, quia ex hoc ipso se reum eiusdem peccati constituit, quod eo se irretitum dicit.

uenialia disponunt ad mortale. Ad confessionem tria requiruntur. Si item quis se peccatis uenialibus tantum impeditum cognouerit, non nimium de uenia confidat, quia aliquando uenialium multitudo proxime disponit ad criminale; quare sacerdotem super his consulat. Attamen frequenter in generali confessione delentur, quia sepe a memoria elabuntur. Peccator ergo peccata sua memorando colligens,  et de singulis penitendi et non relabendi animum habens, ad sacerdotem accedat, et cum multo dolore et lacrymis et gemitu confiteatur suos excessus; quia si manet in uoluntate peccandi, fatur quidem, sed non confitetur. Ad hoc enim ut sit confessio, tria concurrunt; cordis contritio, oris confessio, non relabendi intentio. Si autem aliquod istorum defuerit, si adesse potuerit, non erit uera confessio. Quod enim oporteat de peccato dolere, et atteri, probatur auctoritate multiplici. Ait enim Augustinus, in libro De penitentia: »Penitentia est quedam dolentis uindicta, puniens in se quod dolet commisisse.« Idem Augustinus: »Penitentiam agis: genua flectis [37 1Kb] , et rides? subsannas  patientiam Dei: si penitentiam agis, penites; si non penites, penitens non es.«

Contritio interior necessaria. Ecce habes quod ad hoc ut sit uera penitentia concurrit mentis contritio, nec sufficit exterior contritio, uel crebra lacrymarum perfusio, nisi ex fonte procedat. Unde Isidorus: »Quosdam accipere lacrymas ad penitentiam cernimus, sed affectum penitentie non habere quia inconstantia mentis, non recordatione peccati lacrymas fundunt.«

Confessionis necessitas. Confessio prefigurata . Oportet quoque confiteri peccatum, quia non sufficit cordis attritio, nisi sequatur confessio, si tempus habeat confitendi. Ad ostendendum enim quod de plenitudine penitentie est confessio, insinuat  Dominus qui precepit leproso sanato ostendere se sacerdoti , per quod significatur quod spiritualis leprosus, id est peccator, debeat peccata [38 1Kb] sacerdoti per confessionem declarare. Quod confessio ad deletionem culpe [39 1Kb] concurrat, a principio humani generis argumentum sumere licet. Primi enim parentes post culpam a Domino sunt requisiti de culpa ut peccatum quod transgrediendo commiserant, confitendo delerent . Serpens autem requisitus de culpa non est, quia per confessionem non reuocatur ad uitam. Cain autem cum prime preuaricationi addidisset fratricidium, similiter a Domino requisitus est de culpa,  dum dicitur: Ubi est frater tuus?  sed quia superbus noluit peccatum suum confiteri, sed potius negando Dominum fallere conatus est, dicens: Nunquid custos fratris mei sum ego?  indignus uenia iudicatus est. Augustinus etiam ait super illum locum: Non absorbeat me profundum: »Puteus, profunditas humane iniquitatis est, in quem si cecideris non claudet super te os suum, si tu non claudas os tuum [40 1Kb] ; ergo, confitere et dic: De profundis clamaui ad te, Domine .« Unde Propheta: Introite portas eius in confessione .

Satisfactio contritionem firmat. Quod etiam exterior satisfactio ad contritionem ualeat, multiplex auctoritas insinuat. Quamuis enim sacerdos confitenti  penitentiam non iniungeret, uel quia indiscretus, uel naturali pietate ductus, uel quia superabundantem in confitente coniectauit contritionem, deberet tamen adhuc penitens redimere peccata sua eleemosynis, ieiuniis, uigiliis, 196 orationibus. Et si parochianus sacerdotem suum scit esse indiscretum, licentia ab eo accepta, peritiorem consulat, uel prius sacerdoti suo confitens, consequenter peritiorem consulat. Satisfactionem autem exteriorem ualere, ostendit Ioannes in Euangelio, ubi ait: Facite fructus dignos penitentie . Niniuite quoque quos Dominus in Euangelio commendat, penitentiam egerunt in predicatione Ione , et ex misericordia Domini indulgentiam  consecuti subuersionis interitum euadere [41 1Kb] meruerunt. Euidentius autem nobis testimonium dat rex ille  qui sui sceleris immanitate perturbatus, penituit, et cilicio circumdatus, facinus suum fleuit, atque ita erga se misericordiam Dei prouocauit, ut a cunctis eum absolueret peccatis. Sic enim ait Dominus ad Eliam: uidisti quomodo compunctus est Achab a facie mea? et quia fleuit in conspectu meo, non inducam mala in diebus eius . Pro minoribus ergo peccatis, minor requiritur satisfactio, pro maioribus maior.

Per orationem dimittuntur uenialia peccata. Quod autem pro uenialibus satisfaciat oratio, insinuat Augustinus, ita inquiens in Enchiridio: »De quotidianis et leuibus peccatis, sine quibus hec uita  non ducitur, quotidiana fidelium oratio satisfacit; eorum enim est dicere: Pater noster qui es in celis. Delet hec oratio minuta et quotidiana peccata. Delet etiam illa quibus uita fidelium est scelerate gesta, sed penitendo in melius commutata descendit [42 1Kb] .«

Eleemosyna est, ignoscere iis qui nos leserunt. Ut autem ueraciter dicatur: Dimitte nobis debita nostra, sicut et nos dimittimus debitoribus nostris ,  fiat quod dicitur; quia hoc ipsum eleemosyna est, scilicet penitentibus ueniam concedere.

Contritio requiritur etiam pro uenialibus. Ex his iam facile est intelligere, que pro uenialibus exhibenda sit satisfactio; sufficit enim Dominica oratio cum ieiunio aliquo, et eleemosynis; sic tamen ut precedat contritio aliquantula, et addatur confessio si adsit facultas. Pro grauioribus uero peccatis, hec etiam in satisfactione adhibenda sunt, sed multo uehementius, atque districtius; quia ut ait Augustinus: »Ad agendum penitentiam, non sufficit mores in melius commutare, et a malis factis recedere, nisi et de his que facta sunt, satisfaciat Deo per penitentie dolorem, per humilitatis gemitum, per contritionem cordis [43 1Kb] .«

 Ex premissis liquet, quomodo tria concurrunt ad ueram penitentiam, scilicet, contritio, confessio et satisfactio, ac propositum non relabendi; quia penitentia est, peccata deflere, et nolle amplius committere. Unde Pius papa: »Nihil prodest homini ieiunare et orare, et alia opera religionis facere, nisi mens ab iniquitate reuocetur.« Item Isidorus: »Irrisor est et non penitens, qui adhuc agit quod penitet; nec uidetur Deum poscere subditus, sed subsannare superbus.«

Igitur, cum penitens teneatur peccatum confiteri, studeat peccatum reuelare sacerdoti, et ita per sacerdotem Deo; quia sacerdotibus concessit Deus potestatem ligandi atque soluendi, et ideo, quibus  ipsi dimittunt, et Deus dimittit [44 1Kb] . Si tamen desit sacerdos, proximo uel socio facienda est confessio, studiose tamen requirendus est sacerdos. Unde Augustinus [45 1Kb] : »Tanta uis confessionis est, ut si desit sacerdos, confiteatur laico.« Etsi enim ille cui confitebitur, potestatem absoluendi non habeat, sit tamen penitens dignus uenia ex sacerdotis desiderio. Mundati enim sunt leprosi, dum irent ostendere se sacerdotibus . Caueat autem confitens, ne ita confiteatur de uno, quod non de alio; ne ita unum confiteatur, quod aliud abscondatur, quia huiusmodi penitentia sophistica est, et non uera.

Sicut enim a Deo non potest fieri semiplena 197 remissio, ita non ualet semiplena contritio. Unde  Gregorius: »Penitere, est anteacta peccata deflere, et deflenda non committere; nam qui sic alia deplorat, ut alia iterum committat, adhuc penitentiam agere aut ignorat, aut dissimulat.« Quid enim prodest, si peccata luxurie defleat, et adhuc auaritie estibus anhelat? Ait enim Augustinus: »Sunt plures quos penitet peccasse, sed tamen omnino reseruantes sibi quedam in quibus delectantur, non animaduertentes Dominum similiter mutum et surdum  a demonio liberasse; per quod docet nos nunquam nisi de omnibus sanari.« Item: »Quedam impietas est infidelitatis, ab illo qui iustus et iustitia est, dimidiam sperare ueniam.« Preterea cauendum est peccatori, ne diu in peccato iaceat, sed cito de peccato peniteat, ne quasi quatriduanus iacens in praua consuetudine, feteat; ne uisco praue consuetudinis detentus, difficilius resurgat. Quia ut dicit auctoritas: »Peccatum quod non statim abluitur penitentia, suo pondere ad grauiora trahit; crimina enim criminibus uindicantur; iustum namque est, ut qui in sordibus est, sordescat adhuc .« Quod autem repentina post peccatum debeat esse contritio, nobis penitentia Dauid in exemplo sit, qui repentine, postquam peccatum  adulterii et homicidii recognouit, ad penitentie remedium se contulit, et de solio descendens, in cinere et cilicio sedit .

Eleemosyne sine penitentia peccata non remittunt. Eleemosynarum uaria genera. Nec blandiantur sibi peccatores in crimine manentes, uolendo peccata sua redimere per eleemosynas, quia non ualent eleemosyne ad consecutionem uenie, nisi interuentu penitentie. Non diffiteor tamen, quin eleemosyne peccantibus ualeant, ut cetera bona opera, ut citius conuertat Deus cor eorum ad bonum, uel ut tolerabilius sit damnatorum supplicium, non tamen per eas fit peccati remissio, nisi adsit cordis contritio. Unde Augustinus: »Sunt quidam qui scelerate uiuunt, nec curant talem uitam moresque  corrigere, et inter ipsa facinora, eleemosynam frequentare non cessant; sed frustra sibi ideo blandiuntur, quia Deus ait: Date eleemosynam et ecce omnia munda sunt uobis , hoc enim cum late pateat, non intelligunt.« Multa enim genera sunt eleemosynarum, que cum facimus, adiuuamur. Non enim solum qui dat esurienti cibum, potum sitienti, et huiusmodi, sed etiam qui dat ueniam petenti, eleemosynam dat; et qui emendat uerbere, in quem potestas datur, uel cercet aliqua disciplina, aut orat ut ei aliquod peccatum dimittatur, eleemosynam dat, quia misericordiam prestat. Multa enim bona inuitis prestantur, quando eorum consulitur utilitati, et non uoluntati. Sed hec maior  est, qua ex corde dimittimus, quando in nos quisquam peccauit: maxima autem, erga eum etiam esse beneuolum, qui multum mali tibi fecit.

Peccata dimissa per contemptum redeunt. Dubia confitenda tanquam dubia. Cogitet etiam peccator, utrum passus sit recidiuum in aliquo peccato, quia ut multiplex ait auctoritas, peccata dimissa per contemptum redeunt; dum autem quis frequenter  in idem relabitur, uidetur pro preteritis ratione contemptus teneri. Tutius est ergo peccata ante acta confiteri, quam non confiteri. Unde Ambrosius ait: »Donate inuicem si alter in alterum peccat, alioquin Deus repetet dimissa.« Si enim in his contemptus fuerit, sine dubio, sententiam reuocabit; sicut in Euangelio de seruo nequam legitur , qui conserui sui misertus non fuerat. In quod Rabanus: »Nequam seruum tradidit dominus tortoribus, quoad uniuersum redderet debitum, quia non solum peccata que post baptismum homo egit, uerum etiam peccata originalia que in baptismo sunt dimissa, repetit.« Si quis uero incertus sit, utrum hoc uel illud peccatum alias adhuc fecerit, disquirat apud se diligenter,  utrum fecerit uel non; si uero certificari non possit, in dubitatione permanens, non dicat sacerdoti se hoc fecisse, sed se dubitare utrum fecerit uel non. Secundum hoc autem sacerdos dispensat de penitentia, ut aliquantulam iniungat satisfactionem.

Cautum quoque sit apud peccatorem, ne peccata sua reuelet sacerdoti, cuius notorium est crimen, confitentium sibi peccata reuelare; sed si suus sacerdos sit, cum eius licentia accedat 198 ad alium. Si uero crimen occultum sit, sufficit uni soli reuelare; si autem notorium est, ut publica laboret infamia, potest pluribus reuelare, ut maiori puniatur uerecundia.

Innocentem accusatum quomodo iuuare debeat is  qui culpabilis est. Si peccator uideat aliquem infamia criminis laborare, quo ipse irretitus sit, non ille; omnibus modis debet illum ab infamia liberare, non tamen se accusare. Si uero quis irretitus sit aliquo flagitio, pro quo accusetur ante iudicem, et cogatur ad iudicium monomachie, consilium est, ut peccatum prius confiteatur, quam iudicium ingrediatur, quia in omni confessione non est periculum anime, sed salus; in iudicio uero, et anime damnatio, et uite temporalis est periculum. Si autem sacerdos parochianum accuset de aliquo crimine quo ipse parochianus irretitus est, consilium est ei non confiteri, sed alteri. Si uero parochianam suus sacerdos cognouerit, consilium est, ut alium  consulat. Si fur, uel fenerator fuerit, uel huiusmodi raptor, consilium est, ut ea que rapuit, reddat, si potest, quia sine hoc uera penitentia esse non potest. Si uero Simoniacus sit, uel in dando, uel in accipiendo, datum reddat, acceptum relinquat. Et hec de officio spiritualis medici, et modo spiritualiter curandi egrotum, dicta sufficiant.



[CONTRA HAERETICOS.]





AD LECTOREM BENEuOLUM DE SUBSEQUENTI LIBRO.

199 Statueram, primo hoc operum B. Alani nostri tomo, non nisi moralia et parenetica proferre; uerum, cum nuper ad manus meas deuolutum esset sequens opus, De fide catholica, Parisiis anno 1612 impressum, sed omnino incorrectum et mutilum, punctis sepius, loco uerborum, aut aliis uerbis, et non nunquam integris sententiis substitutis, quibus etiam, pluribus in locis, genuinus auctoris sensus totaliter deprauatur, et in contrarium detorquetur, non sine insigni auctoris iniuria: ut sileam, innumeros, prope modum, typographicos errores, qui uel soli Lectoribus quibuscunque nauseam mouere possent, opere pretium fore iudicaui, si et hoc etiam opus recognoscerem, emendarem, ac perfectioni sue restitutum, una cum aliis eiusdem auctoris operibus, publico rei litterarie bono, luci darem. Hinc ad diuersa mox cenobia litteras misi, que illustrioribus manuscriptorum codicum bibliothecis instructa cognoui; in quibus unicum reperi exemplar, uetustate sua satis commendabile, et correctum; in celeberrima nimirum abbatia Parcensi iuxta Louanium, quod, cum eiusdem loci uenerabilis abbas perhumaniter mihi transmisisset, sedula ipsius collatione, exemplar impressum correxi, operique perfectionem illam restitui, quam hic  percipere 200 poteris. Porro, quanquam auctor in Prologo suo, dicat opus hoc distinctum esse quatuor libris, quorum primus sit scriptus, contra hereticos; secundus contra Waldenses, tertius contra Iudeos, quartus contra paganos; nichilominus, quartum nusquam reperire potui, quantumuis studiose quesitum; tertium uero reperi in codice ms. Parcensi, sed ita succinctum, ut uix libri nomen mereatur, meritoque dubitare liceat, utrum reuera integer sit liber, prout ab auctore scriptus est, an solummodo fragmentum. Interim, quia in dicto exemplari Parcensi, titulo Libri honoratur, sub eodem etiam hic, illum adiunxi. Quoad primum librum, contra hereticos, scriptus quidem ab auctore est, contra diuersos sui temporis hereticos , specialiter tamen contra Albigenses, quorum secta tunc temporis mire inualuerat, in tantum, ut  breui temporis spatio, plus quam mille ciuitates infecerit, et nisi gladiis catholicorum fuisset repressa, timendum erat, ne totam Europam peruaderet, cum tamen errores doceret absurdissimos; utpote ex Manichei, Nouati, Tertulliani, Origenis, aliorum ueterum heresiarcharum antiquatis laciniis consarcinata, ut docet etiam citatus Cesarius, l. u Dial., c. 21, ubi precipuos omnes ipsorum Albigensium errores recenset  , qui idem sunt, quos Alanus noster toto suo libro primo refutat. Librum autem secundum, scripsit idem Alanus contra Waldenses  , quia ex Waldensibus prodierant ipsi Albigenses, cum quibus in multis adhuc conueniebant. Ceterum, opus est doctrina refertum solida, et auctore suo dignum. Quod tu quoque, Lector, mecum fateberis, ubi illud studiose euolueris. uale.


F. Carolus DE uISCH, P. Dunensis.





ALANI DE INSULIS DE FIDE CATHOLICA CONTRA HAERETICOS SUI TEMPORIS, PRAESERTIM ALBIGENSES, LIBER QUATUOR.





PROLOGUS. AD PRINCIPEM MONTISPESSULANI.

 201 Amantissimo [46 1Kb] domino suo Willelmo, Dei gratia Montispessulani principi, quem non solum generosi generis titulus insignit, uerum etiam generosior  mentis generositas preinsignit, Magister Alanus in omnibus et per omnia suus, opus suum.

Cum inter uniuersos huius mundi principes te  uideam specialiter indutum armis fidei Christiane, nec nauiculam Petri inter tot tumultuantes huius seculi procellas deserere; hoc De fide catholica scriptum, tue discretioni deuoueo consummatum.

Quamuis fides catholica non solum diuinarum rationum, uerum etiam humanarum fundamentis innixa prefulgeat, et auctoritatibus theologicis uelut irrefragabilibus maximis inuicta consistat [47 1Kb] , tamen propter nouos hereticos nouis, imo ueteribus et nouissimis heresibus debacchantes, philosophicis [48 1Kb] speculationibus deditos, sed sensuum speculis destinatos; cogor disertis rationibus de fide rationabili reddere rationem [49 1Kb] , qui in hoc ab antiquis hereticis differunt, quod illi humanis rationibus fidem nostram expugnare conati sunt; isti uero nulla  ratione humana uel diuina freti, ad uoluntatem et uoluptatem suam, monstruosa confingunt. Olim uero diuersi heretici diuersis temporibus, diuersa dogmata et aduersa somniasse leguntur, que generalis Ecclesie publicis edictis damnata noscuntur: nostris uero temporibus, noui heretici, imo ueteres et inueterati, ueterantes dogmata, ex diuersis heresibus,  unam generalem heresim 202 compingunt, et quasi ex diuersis idolis unum idolum, ex diuersis monstris unum monstrum; et quasi ex diuersis uenenatis herbis unum toxicum commune conficiunt.

Sed quia antiqua sunt dogmata, non nouis elaborandum est inuentis, sed rationibus obuiandum authenticis, que impia dogmata a preclari ingenii uiris, et in omni disciplina exercitatis, deleta fuisse traduntur, ut ab Augustino, Hilario, Hieronymo, et ceteris Patribus orthodoxis. Sed quia eadem heresum semina pullulant rediuiua, eisdem antiquorum Patrum sunt obiicienda munimenta, et si noua aliqua emerserit heresis, infirmanda orationibus firmis [50 1Kb] . Et quia te, princeps strenuissime, specialem fidei filium et defensorem intueor, tibi hoc opus  deuoueo, et a te huius operis examen exspecto. Hoc autem opus quatuor uoluminum distinctionibus separatur [51 1Kb] ; quorum primum contra hereticos; secundum, contra Waldenses; tertium, contra Iudeos; quartum, contra paganos editum esse cognoscitur.



LIBER PRIMUS.



203 CAPUT PRIMUM. De collatione gentilium et Christianorum, in materiali et spirituali strenuitate.


Sicut in antiquorum tractatibus legitur, quod proci et proceres gentium, humanam uenantes gloriam, generose diuersa monstrorum genera deleuerunt; ut Hercules Antheum, Theseus Minotaurum, Iason Taurum igniuorum, Meleagre inestimabilem Aprum, Chorebus stygiale monstrum, Perseus Marinum portentum [52 1Kb] ; sic generosi sancte Ecclesie proceres diuersorum hereticorum et heresum monstra leguntur armis spiritualibus expugnasse. Et sicut Antheus resumptis a terra uiribus, fortior factus est; hydra damno capitum facta locupletior [53 1Kb] ; sic exstirpatis antiquis et antiquatis heresibus, eedem in  nouitate repullulant. Sed in hoc magna est differentia; quod Anthei fortitudo deleta, hydra funditus exstirpata; sed non sunt inter modernos, qui innouatis heresibus obuient, repullulantes exstirpent. Ego tamen inter filios Iesse minimus de post fetantes assumptus, tentabo Goliam proprio gladio trucidare, et Aegyptium Hebreis insultantem occidere.



CAPUT II. Quibus auctoritatibus muniti heretici, dicunt esse duo rerum principia.


Aiunt heretici temporis nostri quod duo sunt principia rerum, et principium lucis, et principium tenebrarum.

Principium lucis dicunt esse Deum, a quo sunt spiritualia, uidelicet anime et angeli; principium tenebrarum, Luciferum, a quo sunt temporalia. Hoc autem nituntur probare auctoritatibus et rationibus; auctoritatibus sic: Arbor bona non potest facere fructum malum, nec arbor mala fructum bonum . Ergo cum Deus summe bonus sit, mala ab ipso non sunt; sed cum mala sint, et ab ipso Deo non sint; ergo ab alio sunt quam ab ipso  Deo. Ergo cum Deus sit principium bonorum, aliud est principium malorum. Item in principio Geneseos legitur quod tenebre erant super faciem abyssi , et sic mundus habuit initium a tenebris. Mundi itaque creator fuit principium tenebrarum, et sic malus fuit auctor mundi, qui [54 1Kb] sue creationis initium cepit a tenebris. Item: Christus ait in  Euangelio: uenit princeps mundi huius, et in me non habet quidquam . Ibi Luciferum uocat principem mundi potius quam se, et ita potius erat auctor mundi quam Christus. Et alibi dicitur: Nemo potest duobus dominis seruire , scilicet Deo et mammone. Ibi Christus uocat se et mammonam, id est diabolum, dominos; sed Christus non dicitur Dominus, nisi ratione creationis; ergo et diabolus 204 dicitur dominus a simili ratione creationis. Item ait: uos ex patre diabolo estis . Item Apostolus: Non ego operor illud, sed qui habitat in me, id est in carne mea, peccatum . Si peccatum habitat in carne, et a carne est, et caro sine peccato esse non potest, caro malum est, et ita a Deo non est. Item: Sentio aliam legem  in membris meis, repugnantem legi mentis mee, et captiuantem me in lege peccati, que est in membris meis .

Si lex carnis lex peccati est et mortis uidetur caro mala esse, et ideo a Deo non esse. Item idem ait: Caro pugnat aduersus spiritum, spiritus autem aduersus carnem . Si caro semper rationi contradicit, caro mala est, et sic a malo est.



CAPUT III. Quibus rationibus muniti heretici dicunt esse duo rerum principia.

His etiam rationibus opinionem suam probant heretici: Si Deus ista uisibilia fecit, aut ea incorruptibilia facere potuit, aut non; si non potuit, impotens  fuit; si potuit et noluit, inuidus fuit. Item: Si causa immutabilis, effectus immutabilis; sed constat ista corporalia mutabilia esse, ergo causa eorum mutabilis. Item: Cum multa in mundo agantur casu, non uidentur agi diuina ordinatione. Item: Cum caro hominis in peccato et per peccatum generatur, a bono principio esse non uidetur. Item: Quedam creature sunt, que in nullam utilitatem cedunt [55 1Kb] ut serpentes, musce, aranee, sed in multiplicem perniciem: ergo cum ad malum sint parata, et non ad bonum, a malo sunt, et non a bono.



CAPUT Iu. Solutio catholicorum ad predictas auctoritates hereticorum de duobus principiis.

His auctoritatibus respondentes, dicimus, quod  illa auctoritas: Arbor bona, etc.  intelligenda est de intentione bona uel mala, ex bona enim intentione non procedit nisi opus bonum, ex mala intentione non nisi malum. Dicimus etiam, quod hoc nomen, malum, aliquando supponat actionem malam, aliquando ipsius actionis deformitatem; ut cum dicitur: Non est malum in ciuitate quod Deus non faciat; id est non est actio mala, quam fieri non sinat, ipsam uero malitiam, id est actionis deformitatem, secundum quod dicitur malum,  nichil est, nec ipse facit. Ipsa enim deformatio actionis, que actio dicitur mala, nichil est. Prout ergo hoc nomen supponit actionem malam, malum dicitur esse aliquid, et esse a Deo, non in eo quod est malum, sed in eo quod est. Prout uero supponit malitiam, nec esse aliquid, nec esse a Deo dicetur; potius enim notat priuationem esse, quam rei positionem [56 1Kb] . Dicimus etiam quod hoc nomen, tenebre, potius notat lucis carentiam, quam rei existentiam, et ideo mundus initium non habuit a tenebris. Sed est sensus: Tenebre erant super faciem abyssi , id est non erat lux. Diabolus etiam non dicitur princeps mundi, quia mundum 205 creauit, sed princeps mundi, id est mundanorum hominum, quia in cordibus eorum principatur,  et regnat per appetitum terrenorum. Eadem ratione dicitur dominus mundi. Quod autem mundus dicantur mundi amatores, in Ioanne legitur, ubi dicitur: Et mundus eum non cognouit , id est mundi amatores. Et alibi in Euangelio: Regnum meum non est de hoc mundo , id est amatores huius mundi non sunt regnum meum; id est in eis non regno, diabolus autem dicitur pater hominum, non ratione creationis, sed ratione imitationis, quia per praua opera eum imitantur [57 1Kb] . Peccatum autem dicitur habitare in carne hominis, id est fomes peccati, seu concupiscentia, que in carne habitat non ratione substantie, sed ratione circumstantie. Ex quo enim  Adam peccauit, facta est caro prona ad concupiscendum, id est homo ex infirmitate carnis. Quamuis ergo concupiscentia maneat in carne occasionaliter, non tamen caro est mala, id est uitiosa, sed uitiata, seu infirma, nec ideo minus est a Deo. Sicut homo, quamuis infirmus sit, tamen a Deo existentiam habet.

Simili modo sequens exponitur auctoritas; quamuis enim lex peccati et mortis, id est concupiscentia in membris et a membris fit occasionaliter, id est ex infirmitate membrorum, tamen ipsa membra quamuis uitiata, id quod sunt, a Deo sunt, sed uitiata, id est infirma, a Deo non sunt.

Quod autem caro dicatur pugnare aduersus spiritum, non est intelligendum de ipsa carne sed de  carnis carnalitate: caro enim, id est carnalitas, semper contradicit spiritui, id est rationi.



CAPUT u. Refelluntur rationes hereticorum, de duobus principiis.

Ad rationes sic respondetur: Quamuis Deus mundum potuerit facere immutabilem actu et non fecit, inuidus non fuit; bonitatis enim summe fuit quod mundum fecit, sapientie uero, quod mutabilem esse permisit, ut per mutabilem in immutabilem  mutaremur. Omne enim mutabile insinuat aliquid esse immutabile; omne mobile insinuat aliquid esse quietum [58 1Kb] . Ideo dico, immutabile actu, quia non potuit facere aliquid quod esset immutabile natura; quia omnis res creata, ex eo quod creata est, habet principium sue existentie: eadem ratione finem habet actu uel natura, omnis enim res duobus clauditur terminis. Preterea non sequitur, quod si causa sit immutabilis, effectus sit immutabilis. Alia est causa efficiens, alia formalis. Efficiens causa est, que mouet et operatur ad hoc ut res sit; ut artifex est causa efficiens operis sui, illudque mouet, et operatur ad hoc ut sit; nec tamen sequitur, quod si aliquid predicatur de artifice, quod etiam de eius opere uel contra. Contingit  enim opus esse diuturnum, et non artificem. A simili, cum Deus sit summus artifex omnium rerum, et efficiens causa, ipse immutabilis est, non tamen res ab eo create immutabiles sunt; imo impossibile est res ab eo creatas non esse mutabiles; quia quidquid habet principium, naturaliter habet finem.


Omne quod est genitum, tendit ad interitum.

De formali autem causa, uerum est, ut si ipsa sit immutabilis, effectus sit 206 etiam immutabilis, et contra, ut si albedo sit mutabile, album etiam sit mutabile. Sic quia humanitas que est natura substantialis hominis, et causa formalis, mutabilis est, mutabilis est et effectus eius, id  est facere hominem. Cum ergo Deus non sit causa formalis, sed efficiens, quamuis ipse sit immutabilis, non ideo res immutabiles [59 1Kb] .

Et quamuis multa in hoc seculo casu agi uideantur, tamen contra Dei ordinationem non fiunt [60 1Kb] , qui nouit quomodo et qualiter singula fiant. »Nulla« namque »res est,« ut dicit philosophus, »cuius ortum legitima causa et ratio non precedat.« Unde Christus in Euangelio ait, quod nec unus passer cadit in terram sine Deo .

Sequenti rationi hec datur responsio: Multa sunt que in peccato fiunt, et mediante peccato, et tamen peccata non sunt, et a Deo sunt; ut scientia quam iste acquirit mala intentione, scilicet intuitu fauoris humani, uel terreni emolumenti,  mediante peccato habetur ab isto, et tamen est a Deo. Similiter, potestas quam iste acquirit Simoniace, in peccato et per peccatum acquiritur, et tamen a Deo est. Similiter pecunia que per usuram acquiritur, in peccato et per peccatum habetur.

A simili quamuis caro humana occasionaliter originem habeat ex peccato, id quod est a Deo est.  Preterea, nulla creatura est que ad aliquam utilitatem creata non sit; quedam namque creata sunt a Deo in esus hominum, quedam in alios usus, ut iumenta. Quedam ad humiliandum, ut animalia uenenosa, ut homo considerans quod hec muta animalia usque ad mortem sibi nocere possunt, humilietur sub manu creatoris Dei et quid et a quo sit recognoscat. Quedam ad intelligendum Creatorem, ut per ea que facta sunt inuisibilia Dei intellecta conspiciantur; quedam ad puniendum, ut pene gehennales, et alie puniendi cause instrumentales, quedam ad exercitium, ut quedam nociua per que homo excitatur ad bonum per patientiam, quedam ad delectandum. Nihil ergo in hoc mundo creatum est, quod ad aliquem  bonum usum creatum non sit.



CAPUT uI. Quibus auctoritatibus probatur, quod Deus bonus creauit mundum.

Post auctoritatum determinationem [61 1Kb] et rationum infirmationem, quibus heretici suum uidentur confirmare errorem, ad auctoritates et rationes que eis obiiciantur [62 1Kb] stylum uertamus. Ait enim de Christo Ioannes: Omnia per ipsum facta sunt . Hec uniuersitas, aut colligit simul uisibilia et inuisibilia, aut non [63 1Kb] ; si non omnia, aut uisibilia tantum, aut inuisibilia, aut quedam uisibilia, et quedam inuisibilia; quod ipsi non concedunt. Si inuisibilia tantum, quare potius inuisibilia quam  uisibilia, cum maior sit multitudo uisibilium quam inuisibilium, que potius spectant ad uniuersitatem. Unde sequitur: Et sine ipso factum est nichil . Id est nulla res facta est sine ipso.

Fortasse dicent heretici, quod hoc nomine, nichil, designatur res corporalis que corrumpitur, et ad nichilum tendit; sed multa corporalia sunt que nec corrumpuntur, nec ad nichilum tendunt, ut sol, et alie stelle; de terra autem dicitur, quod in eternum stat. Si dicant, quod stelle uariantur secundum ortum et occasum, secundum augmentum et 207 detrimentum luminis; eadem ratione anime uariantur, et ad nichilum tendunt; mutantur enim secundum dolorem et gaudium, secundum ignorantiam et scientiam, secundum peccatum et  iustitiam.

Qua ergo ratione hoc nomine, nichil, designatur omne corporale quia uariabile, eadem designabitur omnis spiritus, quia uariabilis [64 1Kb] . Item in eodem Euangelio: In propria uenit, et sui eum non receperunt . Que per propria designantur, nisi ista uisibilia et mundana, in que uenit Christus, per assumptam humanitatem? que dicuntur propria  Christi, non tam ratione possessionis, quam ratione creationis et auctoritatis. Si dicunt, propria esse Christi ratione possessionis, ergo possessio diaboli possessio etiam est Dei; quia si sint creata a diabolo, potius possidentur ab ipso quam a Deo, et tamen nulla est coniunctio Christi ad Belial . Item in eodem Euangelio: In mundo erat, et mundus per ipsum factus est . Item in apostolico Symbolo, legitur: Creatorem celi et terre. Item Christus in Euangelio: Nonne duo passeres asse ueneunt, et unus ex illis non cadit in terram sine Patre uestro?  Quid est, passerem non cadere super terram sine Patre uestro, nisi passerem esse sub Dei potestate? Item in Euangelio ait, quod Deus uestit lilia agri ; quid est Deum uestire  lilia agri, nisi eis dare elegantem naturam, et ita naturam lilii a Deo esse? Item Apostolus in Epistola ad Colossenses , ait de Christo loquens: In quo uniuersa condita sunt, uisibilia et inuisibilia. Item in Epistola ad Hebreos : Multifarie, multisque modis, olim Deus loquens patribus in prophetis, nouissime diebus istis locutus est nobis in Filio, quem constituit heredem uniuersorum, per quem fecit et secula. Item in eadem Epistola, auctoritate Dauid, probat Deum creasse celum et terram, in hunc modum: Initio tu, Domine, terram fundasti, et opera manuum tuarum sunt celi . Item in Actibus apostolorum , Paulus ait Atheniensibus: Hunc Deum ignotum cui hanc aram fecistis, nuntio uobis: Hic est Deus qui fecit hunc  mundum, et omnia que in eo sunt, in quo uiuimus, mouemur et sumus. In Luca  etiam ubi texitur Christi genealogia, legitur: Qui fuit Seth, qui fuit Adam, qui fuit Dei. Adam autem dicitur fuisse filius Dei ratione creationis, et ita fuit a Deo, et non a diabolo. Item Christus in Euangelio ait ad Iudeos: uos inhonorastis me, Pater autem meus glorificat me [65 1Kb] , de quo dicitis, quia Deus uester est . Si ergo Iudei dicebant Deum Patrem esse Deum suum, diabolum non credebant esse Deum suum. De iis hereticis contra quos loquimur, ait Apostolus ad Timotheum: Spiritus dixit, in extremis temporibus recedent quidam a fide, intendentes spiritibus erroris, et doctrinis demoniorum,  in hypocrisi loquentium mendacium; prohibentium nubere, et abstinere a cibis quos Deus creauit . Nonne prefati heretici in ultimis temporibus recedunt a fide; a fide, inquam, quam tenet generalis Ecclesia? Non enim a fide Iudeorum recedunt, quia fidem non habent, nec a fide Saracenorum, quia fide carent; a fide ergo Christianorum recedunt. Hi sunt qui intendunt doctrinis demoniorum, et fingentes se iustos esse, in hypocrisi  loquuntur mendacium. Ipsi prohibent nubere, quia nuptias damnant; ipsi iubent abstinere a cibis quos Deus creauit. Item in Mattheo introducitur Dominus loquens in hunc modum: Qui fecit hominem ab initio, masculum et feminam fecit eos ; et alibi: Sic Deus dilexit mundum, ut Filium suum unigenitum daret . Paulus etiam in Epistola ad Corinth. ait: Posuit Deus membra, unumquodque eorum in corpore sicut uoluit . Item Petrus: Deus Abraham, Deus Isaac, Deus Iacob, suscitauit Filium suum Iesum .



208 CAPUT uII. Quibus auctoritatibus probatur quod Deus omnipotens mundum creauit.

Auctoritatibus etiam gentilium philosophorum,  errores predicti confunduntur [66 1Kb] ; dixit enim Apostolus, quod per ea que facta sunt, inuisibilia Dei conspiciuntur , a philosophis; quia per rerum magnitudinem intellexerunt philosophi Dei potentiam, per rerum pulchritudinem eiusdem sapientiam, per earumdem ordinem, diuinam bonitatem. Unde Plato de Deo loquens ait: Genitorem uniuersitatis tam inuenire difficile est, quam inuentum digne profari [67 1Kb] . Betius etiam in libro Consolationis ait:

O, qui perpetua mundum ratione gubernas,
Terrarum celique sator.



CAPUT uIII. Quibus rationibus probatur, quod Deus omnipotens fuerit creator tam uisibilium quam inuisibilium.


Idem uariis rationibus asseritur: Si diabolus est auctor uisibilium, queritur an initium habuerit an non? Quod initium habuerit, Christus insinuat dicens, »Hic ab initio homicida fuit [68 1Kb] ,« ergo initium habuit . Si ab eterno fuerit [69 1Kb] , duo fuerunt auctores rerum ceterni; et ita duo ceterni rerum creatores; et per consequens, duo dii, cum omnis scriptura ueteris et Noui Testamenti clamet, unum solum Deum esse. Item cum diabolus mutabilis sit et uariabilis, aliqua est in eo [70 1Kb] compositio, saltem proprietatis ad subiectum; cum mutatio nichil aliud sit, quam accessus unius proprietatis ad subiectum alterius, et recessus alterius; omne autem compositum habet sue existentie principium.

 Item, si duo sint rerum principia, aut unum fuit imperfectum, aut alterum superfluum.

Item diabolus aut malitia ductus mundum creauit, aut bonitate; sed bonitate non, quia auctor mali et summe malus, non potest facere aliquid nisi ex malitia; sed si ex malitia mundum creauit, quomodo ita singula ordinauit, ut ipsa sic eleganter succederent [71 1Kb] , luna et stelle deseruirent nocti, sol diei, cum potius elucescat in istis [72 1Kb] summa bonitas  quam malitia? Item, si diabolus ab eterno fuit, scilicet Lucifer, queritur, utrum alii demones fuerint ceterni uel non? Si dicant quod non fuerit nisi unus solus demon [73 1Kb] scilicet Lucifer, conuincuntur auctoritate euangelica testante, quod diabolus respondens Christo querenti, quod esset nomen eius, dixit: Legio est nomen mihi , quasi dicat: Non est hic unus solus demon, sed plures. Et alibi legitur de Christo dixisse Iudeos: In Beelsebub, principe demoniorum, eiicit demonia . Queritur ergo, utrum alii demones fuerint Lucifero ceterni, si ceterni fuerint, ergo multa fuerunt Deo ceterna. Item, cum boni spiritus et mali sint eiusdem nature; sicut boni spiritus habuerunt initium, ita et mali [74 1Kb] . Item, si  alii demones fuerint Lucifero ceterni, queritur, utrum potuerint creare mundum sicut Lucifer, cum essent eiusdem nature cum eo. Si uero alii demones initium habuerunt, queritur, a quo? manifestum est enim quod neque 209 se composuerunt, neque casu esse potuerunt [75 1Kb] . Sed si a Lucifero initium habuerunt, Lucifer non solum auctor fuit corporalium, sed etiam spiritualium. Sed si a Deo, Deus fuit auctor eorum. Item, cum omnes creature sint mutabiles, oportet unam causam esse immutabilem, a qua omnia mutabilia procedant; cum ergo Lucifer mutabilis sit, ab immutabili, scilicet Deo, est. Si a Deo est, aut malus fuit a Deo creatus, aut bonus; sed  absit quod malus, quia mala natura a Deo non est; quia nulla creatura in eo quod est, mala est. Et ita Lucifer a Deo creatus est bonus, et si postea fuit malus, per peccatum malus esse incepit. Sed si a Deo creatus est, et post creationem, uisibilia ab eo facta sunt; aut existens malus ea creauit, aut existens bonus. Sed si existens bonus ea creauit, creatura creaturam creauit; sed quomodo genitum a genito creari potuit, uel creatum a creato? necessarium etenim est, quod illud quod creat, increatum sit: si enim ab alio crearetur, aut illud esset creatum aut non; si creatum esset, creaturarum occurreret infinitas. Oportet ergo Creatorem increatum esse; nec est ratio quare una potius creatura creet aliam, quam alia aliam. Si uero  malus existens, ex malitia mundum creauit, sicut dictum est, inordinate potius omnia essent facta, quam ordinate. Liquet ergo omnia esse facta a Deo, et non a Lucifero; quia si duo essent rerum principia, et alterum esset principium bonorum, alterum malorum. Sicut principium bonorum esset summe et summum bonum; ita principium malorum esset summe et summum malum. Sicut ergo in summo bono nulla malitia est, ita in summo malo, nulla bonitas. Item, si diabolus creauit corpus hominis, Deus uero animam, queritur,  qua auctoritate anima sit coniuncta corpori, et corpus anime? Si dicunt diabolum et Deum ad hoc conuenisse, aliqua fuit conuentio Christi ad Belial. Absit etiam ut dicamus Deum animam ad hoc creasse, ut uniret eam male nature, quia secundum hoc, posset anima causam peccati sui ad Deum retorquere.



CAPUT IX. Opinio quorumdam hereticorum, qui dicunt quod non sunt in corporibus humanis alie anime, nisi angeli apostate, qui de celo ceciderunt [76 1Kb] .

Quidam autem predictorum hereticorum sue ignorantie querentes auxilium, negant singulis diebus animas creari, et corporibus infundi; asserentes solos angelos apostatas qui de celo ceciderunt  [77 1Kb] corporibus humanis infundi Dei permissione, ut ibi ualeant penitentiam agere. De quibus etiam dicunt, quod unus spiritus potest successiue octo corporibus infundi, ut si penitentiam non egit in uno, agat in alio. Preterea dicunt, quod nullus alius est spiritus hominis, nisi angelus apostata, et quod in celo non sunt spiritus, quia omnes spiritus qui in celo erant, cum Lucifero ceciderunt. Hoc conantur illi probare hac auctoritate: Non sum missus nisi ad oues que perierunt domus Isrel . Domum Isrel uocant conuentum angelorum, qui in celo creati sunt, ad hoc ut uiderent Deum, sed per peccatum lapsi sunt. Alia etiam auctotarite dicunt, quod Nemo ascendit in celum,  nisi qui de celo descendit, Filius hominis qui est in celo .



210 CAPUT X. Quibus rationibus et auctoritatibus probatur, quod anima est in corpore humano, et non demones.

Iuxta hanc opinionem, cum Christus eiiciebat spiritum malignum a corpore humano, cum nullus alius spiritus esset in eo corpus remanebat exanime. Item, si corpus hominis a diabolo, et spiritus hominis diabolus, homo totus quasi essentialiter malus est, et ita bonum agere non potest, nec mereri uitam eternam.

Item, uarie clamant auctoritates, animam esse in homine non angelum. Ait enim Christus: Nolite timere eos qui occidunt corpus, animam autem  non possunt occidere; sed potius eum timete, qui potest corpus et animam mittere in gehennam . Et alibi ait: Quid prodest homini si lucretur uniuersum mundum, anime uero sue detrimentum patiatur?  Item idem ait: Qui odit animam suam in hoc mundo, in uitam eternam custodit eam .

Forsitan obiiciet hereticus, quod in Actibus apostolorum, angelus spiritus hominis dicitur, ubi fideles in uno loco congregati, Petro pulsante, dixerunt: Angelus eius est , id est angelus  qui spiritus eius est; quasi dicant: Spiritus Petri est et non Petrus.

Ad quod dicimus, quod ibi uocatur angelus Petri, angelus deputatus Petro ad custodiam; frequenter namque angeli deputati hominibus ad custodiam, in eorum specie apparuisse leguntur, uel animam Petri uocauerunt angelum Petri, putantes Petrum esse occisum, et animam eius apparere, et aliquid de Petro uelle nuntiare, ergo quia nuntiantis gerebat officium, angelum uocauerunt; angelus enim interpretatur nuntius.



CAPUT XI. Qua ratione dicunt heretici, demones in corporibus humanis puniri.

Dicunt etiam predicti heretici, quia angeli peccauerunt  in spirituali natura, uoluit eos Deus punire in corporali substantia, et ibi penitentiam agere; non enim est eis ablata, ut dicunt, libertas arbitrii, nec potentia penitendi; aliter, iniuste ageretur cum eis.

Ad hoc dicendum quia ex superbia peccauerunt, et ut dicit auctoritas, ita indurati sunt, ut penitere non possint et hoc est ex eorum indurata malitia, non ex Dei iniustitia; sicut boni angeli per gratiam confirmati peccare non possunt. Item, si demones diuersa intrant hominum corpora ut penitentiam agant, cur usque ad uIII et XuI corpora conceditur illius introitus, et non amplius? Preterea, qui hoc asserunt in errorem Pythagoricum  cadunt, qui asseruit animam hominis merito peccati post mortem intrare in corpus alterius hominis uel bruti animalis.

Item, si demones uolunt saluari, unus uult salutem alterius, aliter bonam uoluntatem non haberet, nec saluari uellet [78 1Kb] . Sed diabolus non uult salutem proximi sui; quia suggerit malum spiritui hominis, et ita inter se demones diuersi sunt, et sic desolabuntur: Omne enim regnum, ut ait Christus, in se ipsum diuisum, desolabitur .



211 CAPUT XII. Quibus auctoritatibus et rationibus probatur, quod demones non saluabuntur [79 1Kb] .

Quod autem demones [80 1Kb] damnabuntur, uidetur Dominus insinuare in Euangelio ubi ait: Ite, maledicti,  in ignem eternum, qui paratus est diabolo et angelis eius . Item qua ratione aut auctoritate dicunt heretici demones esse spiritus hominum, uel intrare corpora diuersa ubi agatur ab eis penitentia? Ubi autem nec adest auctoritas, nec ratio, non est probabilis opinio. Item qua ratione dicunt alios demones [81 1Kb] humanis corporibus infundi, coguntur asserere ipsum Luciferum, ut peniteat, alicui corpori debere uniri.

Fortasse dicent infundendum corpori Antichristi,  iuxta illam auctoritatem que ait, quod Lucifer corporaliter habitabit in Antichristo. Sed hoc non ad essentiam, sed ad potestatis plenitudinem refundendum est, ut sit sensus: habitabit in eo corporaliter [82 1Kb] , id est plenarie possidebit eum, ad omnem uoluntatem suam explendam. Item si ueritas humane nature in hoc consistit, scilicet in corpore et spiritu maligno [83 1Kb] , Christus uerus homo non fuit, quia nec spiritum malignum habuit, nec sibi uniuit; sed uerus homo fuit ex eo quod corpus et animam habuit, ergo uel alii homines ueri homines non sunt, uel corpus et animam habent [84 1Kb] .



CAPUT XIII. Quibus auctoritatibus probatur, quod aliqui spiritus angelici remanserint in celo.

 Quod autem aliqui spiritus angelici remanserint in celo, insinuat Ioannes in Apocalypsi dicens, quod draco traxit secum tertiam partem stellarum . Draconem uocat Luciferum; stellas, angelos in empyreo celo creatos. Non autem omnes traxit, sed tertiam partem. Fuerunt enim inter angelos quidam superbientes, ut Lucifer et alii quidam maiores; alii, praue eorum uoluntati consentientes; alii non contradicentes, et omnes istos Lucifer traxit ad se ipsum, per prauum consensum.

Dominus etiam in Euangelio de paruulis loquens, ait quod: Angeli eorum in celis, semper uident faciem Patris uestri qui in celis est . Hoc de  malis angelis intelligi non potest, uidere enim faciem Patris, est diuina uisione perfrui, quod malis angelis conuenire non potest; de bonis ergo intelligendum est. Sed ubi sunt qui uident faciem Patris nisi [85 1Kb] in celo? ergo aliqui spiritus sunt in celo. Item: Angelus Domini descendit de celo, et accedens reuoluit lapidem, et sedebat super eum . Item Apostolus ait: Si angelus de celo uobis aliter dixerit, uel predicauerit, anathema sit .



212 CAPUT XIu. Quibus rationibus probatur quod non omnes angeli ceciderint de celo.

Eadem ratione sic probatur: Angeli omnes a Deo creati fuerunt in celo; si ergo omnes per peccatum  lapsi essent de celo [86 1Kb] iniustitie posset redargui Dominus uel impietatis, si sciens omnes angelos esse lapsuros, eos creasset. Opportunum fuit, ut sicut in auersis [87 1Kb] apparuit Dei iustitia, ita appareret in conuersis Dei misericordia.

Sed forte obiicient aduersarii: Si plures angeli remanserunt in celo, non uidetur homo esse factus ad supplendum numerum angelorum.

Ad quod dicimus: Etiamsi angelus non cecidisset, tamen homo creatus fuisset, quia plures saluabuntur  homines, quam sint angeli qui ceciderunt; et ita, non propter supplendam ruinam tantum, sed potius ad celestem Hierusalem exornandam, et ex diuersorum graduum ciuibus, quasi ex diuersis parietibus, componendam, homo creatus est. Decens enim fuit, ut tam corporea quam incorporea natura diuine bonitatis particeps fieret, et ea frueretur, et feliciter uiueret [88 1Kb] . Forsitan dicent, quod quidam angeli boni sunt, sed de celo cum aliis lapsi sunt; sed quomodo passi sunt lapsum, qui non sunt lapsi in peccatum?



CAPUT Xu. Opinio hereticorum, qui dicunt quod anime sanctorum, cum Christo non ascenderunt in celum, et quod Christus non descendit ad infernum.


Eadem ratione dicunt, quod anime sanctorum cum Christo ascendente, in celum non ascenderunt, quia manifeste hoc ex Euangelio non habent. Dicunt etiam Christum ad inferos non descendisse, nec animas ab inferno liberasse; quia asserunt animas omnium illorum qui ante aduentum Christi decesserunt, eternaliter damnatas esse. Sed in hac contrarii sibi esse uidentur, quia dicunt Ioannem Baptistam ideo damnatum, quia dubitauit de aduentu Christi ad infernum. Unde mittens duos discipulos ad Christum ait: Tu es qui uenturus es, an alium exspectamus ? quasi diceret: Descendes tu ad inferos? ut sim preco tui in inferno, sicut fui in mundo? Forsitan dicent,  Ioannem non super [89 1Kb] hoc dubitasse, sed utrum Christus esset ille mittendus in mundum ad redimendum genus humanum.



CAPUT XuI. Quibus auctoritatibus et rationibus probatur, quod Christus descendit ad inferos, et quod animas sanctorum ab inferis liberauit.

Contra hanc opinionem ait Ioannes: Ecce Agnus Dei, ecce qui tollit peccata mundi . Et alibi: Qui post me uenit, ante me factus est . Sed [90 1Kb] qui dicunt Ioannem damnatum esse, 213 obuiant uerbis Christi qui de Ioanne ait: Inter natos mulierum non surrexit maior Ioanne Baptista . Et alibi: Quid existis in desertum uidere? Arundinem  uento agitatam? Sed quid existis uidere? Prophetam? imo plus quam prophetam . Sed et ipse pro defensione iustitie, capitalem subiit sententiam. Ipse etiam in utero matris exsultauit in aduentu uirginis. Ipse etiam in utero sanctificatus, prius propheta quam natus fuit. Merito cuius, et mater prophetauit, et loquela patri restituta fuit. Nec dubitauit de Christo, quia Dei Filius esset, uel utrum ad inferos descensurus esset, cum hoc in prophetis legisset. Sed discipuli eius dubitauerunt, quos  ad Christum misit, ut certificarentur de Christi aduentu.

uel Ioannes sub forma dubitationis, expressit affectum pietatis et compassionis, cum ait: Tu es qui uenturus es? , quasi dicat: Tu qui talis ac tantus es, iam te humiliasti, ut nostram infirmitatem [91 1Kb] assumeres, et ad inferos descensurus es. Manifestum est ergo Christum ad inferos descendisse et animas sanctorum ab inferis liberasse. Unde Christus in Euangelio ait: Cum fortis armatus custodit atrium suum, in pace sunt ea que possidet, cum autem fortior superuenerit, et uicerit eum, uniuersa arma illius auferet [92 1Kb] et distribuet . Item in Symbolo apostolorum legitur: Descendit ad inferos. Item Apostolus ad ostendendum Christum  animas ab inferis liberasse, utitur auctoritate Dauid dicentis: Captiuam duxit captiuitatem, dedit dona hominibus . Et alibi dicit Christum descendisse ad inferiores partes terre .

Item alibi dicit, quod ille qui dubitando ait descendit, reuocat Christum ab inferis.

Sed si descendit ad inferos, ad quid descendit, nisi ut captiuos liberaret? non enim gratia sui meriti descendit, sed ad liberandum eos quos diabolus in inferno iniuste detinebat. Item auctoritas dicit, quod multa corpora sanctorum qui dormierant, surrexerunt . Nonne et illi cum Christo ascenderunt? quia si postea iterum incinerati sunt, ueri testes resurrectionis esse non uidentur  [93 1Kb] . Item, anime ille que ab inferis liberate sunt, si cum Christo ascenderunt, ubi remanserunt? In terrestri paradiso? non, quia ille locus est corporalium, non spiritualium.



CAPUT XuII. Qualiter intelligenda sit hec auctoritas: »Non sum missus nisi ad oues que perierunt domus Isrel .«

Quod autem dicunt de angelis malis esse intelligendum quod dicitur: Non sum missus nisi, etc., stare non potest. In sacra enim Scriptura, per domum Isrel, non solet intelligi nisi Synagoga, per generationem descendens a Iacob, qui dictus est Isrel; uel Ecclesia nunc uidens Deum per speculum [94 1Kb] in futuro uisura per speciem. Item, quomodo  [95 1Kb] Christus uocare potest domum Isrel, conuentum malignorum spirituum, cum maligni spiritus longe relegati sunt a uisione Dei? Item, si mali angeli saluandi sunt, quomodo homo creatus est ad supplendam ruinam angelorum, si lapsus angelorum in ipsis est reparandus? Item ex ipso sensu uerborum potest intelligi, quod Christus per domum Isrel intellexerit Iudeos, non angelos. Mulier enim Chananea, que gentilis erat, clamabat post ipsum; ipse autem respondit: Non sum  missus nisi ad oues que perierunt domus Isrel ; quasi dicat: Principaliter missus sum, ut primo predicem Iudeis, et eos ad fidem conuertam, inter eos miracula faciam, infirmos eorum sanem.



214 CAPUT XuIII. Qualiter intelligatur hec auctoritas: »Nemo ascendit in celum, nisi qui, etc. «

Quod autem Christus de se ait: Nemo ascendit in celum, etc., sic intelligendum est, quod terminus exclusionis adiunctus nomini totius, non excludit partem; ut si dicam: Solus Socrates uester, non excluditur corpus Socratis. Unde, si dicam: Socrates est rationalis, non excluditur anima eius. A simili, si dicitur: Nemo ascendit, etc., quod de  solo Christo dicitur, quod ascendit in celum, non excluditur eius corpus spirituale [96 1Kb] , id est eius Ecclesia; est enim sensus: Ego solus qui descendi per assumptam humanitatem, ascendam in celum, per humane nature glorificationem, qui sum in celo per diuinitatem, et fit suppositio pro persona, non pro natura. In qua suppositione, non excluditur Ecclesia, que unum cum Christo est [97 1Kb] . Item si corpus est opus diaboli, homo bene facere non potest, quia arbor bona non potest facere fructum malum, nec arbor mala fructum bonum . Item, si quodlibet corpus est opus diaboli, Filius Dei corpus non assumpsit, quia opus diaboli sibi non uniuit; et ita uerum corpus non habuit, nec uerus  homo fuit. Quod quidam heretici concedunt.



CAPUT XIX. Opinio hereticorum qui dicunt Christum non assumpsisse uerum corpus, nec comedisse aut bibisse.

Dicunt etiam quidam heretici, Filium Dei presentasse hominibus umbram humane nature, non ueritatem, sicut legitur in Euangelio, discipulis suis apparuisse in alia effigie, et se in monte Thabor transfigurasse , representando glorificatam naturam, quam non habebat. Item, si corpus habuit, quomodo clauso utero de uirgine exiuit? quomodo siccis pedibus super mare ambulauit?  Dicemus etiam, Filium Dei uere mortuum esse, et dolorem sustinuisse in cruce [98 1Kb] ,  cum tamen Hilarius dicat, quod nulla passio, nullus dolor fuit in Christo. Apostolus etiam de Christo ait: Habitu inuentus ut homo ; non ait: Habitu inuentus est homo. Quem dixit esse Deum, non ut Deum, eumdem dixit esse ut hominem; non, esse hominem. Ut ibi ueritatem diuinitatis, hic umbram humanitatis insinuaret [99 1Kb] . Item, cum Christus legatur corpus suum dedisse discipulis, si  uerum corpus fuit, quomodo eis ad comedendum dedit? Eadem ratione nec uere comedit, nec uere bibit, nec uere crucifixus fuit, nec uere a mortuis resurrexit. Dicunt etiam quidam heretici, nec uere ipsum natum de uirgine, nec conceptum.



215 CAPUT XX. Solutio premissorum, et quod Christus uerus homo fuerit.

Ad has obiectiones respondentes, dicimus quod Christus non apparuit in alia effigie, sed uidebatur discipulis quod appareret in alia effigie [100 1Kb] forte percussi erant aurisia [1 1Kb] , id est quadam specie cecitatis, qua ab eis non uidebatur quod oculis presentabatur.

Naturam autem humanam uere glorificatam ostendit  discipulis Christus in monte Thabor, non eius similitudinem. Potuit enim Deus miraculose glorificationem corporis ostendere in corpore suo. A simili miraculose factum est, quod uerum corpus Christi de utero uirginis clauso, et quod siccis pedibus super mare ambulauit.

Ipse etiam uere dolores nostros tulit, unde Apostolus ait: Christus pro nobis passus est, uobis relinquens exemplum, ut sequamini uestigia eius . Et alibi: Si tamen compatimur; ut et conglorificemur . Nisi ergo uere Christus passus esset, non recte diceremur compati. Et alibi: Christus factus est pro nobis obediens Patri usque ad mortem, mortem autem crucis . Et  ipse Christus demonstrans suum sanguinem, ait: Hic est sanguis qui pro multis effundetur . Quomodo autem in medium afferunt auctoritatem Hilarii, cum auctoritatibus sanctorum Patrum fidem non habeant? Possumus tamen dicere, quod Hilarius hoc retulit non ad penam, sed ad pene causam, id est culpam [2 1Kb] . Christus enim non habuit in se causam passionis, uel mortis, id est culpam. Tamen Claudianus, in libro De anima, de Hilario ait: Pictauensis Hilarius inter nobilissima disputationum [3 1Kb] suarum genera in duobus errasse dicitur [4 1Kb] : in uno, quod dixit animam esse, ex aliquo [5 1Kb] ; et in hoc quod asseruit Christum nullum dolorem sensisse in patibulo; qui quamuis in uita sustinuerit reprehensionis stylum, in morte tamen  penitentia ductus, non sensit detrimenta meritorum.

Sequenti obiectioni hec datur responsio quod hec coniunctio, ut, non semper est nota improprietatis, uel similitudinis, sed aliquando est expressiuum ueritatis, ut ibi, ut putabatur filius Ioseph . Et hoc aduerbium, quasi, aliquando est nota proprietatio aliquando similitudinis, aliquando  expressiuum ueritatis, ut ubi: Et uidimus gloriam eius, gloriam quasi unigeniti a Patre . Similiter, hec coniunctio, ut, hic expressiua est ueritatis, ut sit sensus: Habitu inuentus ut homo , id est uerus homo. Christus etiam corpus suum mortale dedit discipulis suis, hoc autem miraculosum fuit, quod per angustiam oris, corpus spatio diffusum intrauit. Hac autem ratione asserunt Christum [5* 1Kb] non bibisse, nec comedisse, quia non decebat Filium Dei ad consueta nature secedere, quoniam ipse ait: Omne quod in os intrat, in secessum emittitur . Sed nos malumus esse cum Hieronymo agrestes catholici, quam cum Manicheo, curiales heretici. Fides autem catholica astruit, Christum omnes defectus  humane nature assumpsisse, preter ignorantiam et peccatum; decuit enim illum assumere nostros defectus, qui nos a defectibus erat liberaturus.



216 CAPUT XXI. Quibus auctoritatibus et rationibus probatur, quod Christus ueram carnem assumpsit.

Quod autem [6 1Kb] ueram carnem Filius Dei assumpsit, multiplex ostendit auctoritas et ratio. Ait enim Apostolus in Epistola ad Romanos, de Christo: Qui factus est ex semine Dauid secundum carnem . Item in Mattheo legitur, de conceptione gloriose uirginis: Antequam conuenirent, inuenta est in utero habens de Spiritu sancto . Et angelus ad Ioseph ait: Quod enim in ea natum est, de Spiritu sancto est . Et in Luca legitur , quod  angelus ad Mariam ait: Ecce concipies in utero. Et Ioannes  ait: uerbum caro factum est. Si ergo in uirgine aliquid conceptum est, quid conceptum est, nisi corpus humanum?

Rationibus probatur idem in hunc modum: Christus in hoc quod in humana natura apparuit, humanam naturam redemit: ergo, si uere naturam humanam redemit, uere naturam humanam assumpsit. Oportuit enim ut sicut per hominem facta est humani generis perditio, ita per hominem fieret eiusdem redemptio. Ergo per hominem facta est hominis liberatio; purus autem homo redimere non potuit; si enim purus homo esset, tabe humane nature infectus esset. Oportuit ergo ut Deus  esset et ratione diuinitatis purus esset, et peccare non posset.

Sic ergo oportuit ut Deus homo fieret, hoc ut modo hominem redimeret. Si autem Christus corpus non habuit, eadem ratione et anima caruit. Sed ipse in Euangelio ait: Potestatem habeo ponendi animam meam, et iterum sumendi eam . Et alibi in Euangelio legitur: Tristis est anima mea usque ad mortem . Item: Si Christus uerus homo non fuit, nec uere resurrexit; et si  uere non resurrexit, nec nos uere resurgemus. Sed auctoritas dicit, quod Christus fuit primitie dormientium . Et Paulus ait: Christus resurgens ex mortuis, iam non moritur, mors illi ultra non dominabitur .



CAPUT XXII. Quod Christus uere comederit et biberit.

Quod autem Christus comederit et biberit, multiplex probat auctoritas. In Mattheo legitur: uenit Ioannes neque comedens neque bibens, et dicunt: Demonium habet: uenit Filius hominis comedens et bibens, et dicunt: Ecce homo uorax et potator uini . Et alibi: uespere autem facto, discumbebat iehsu cum discipulis suis, et edentibus illis dixit:  Amen dico uobis, quod unus uestrum me traditurus est: et contristati ceperunt singuli dicere: Nunquid ego sum, Domine? At ille respondens ait: Qui intingit mecum manum in paropside, hic me tradet [7 1Kb] . Et Lucas : Extollens uocem quedam mulier de turba dixit illi: Beatus uenter qui te portauit, et ubera que suxisti.

Item alibi: Factum est autem cum intraret in domum cuiusdam principis Phariseorum, Sabbato manducare panem, et ipsi obseruabant eum [8 1Kb] . Et alibi: Cum facta esset hora, discubuit, et duodecim apostoli cum eo [9 1Kb] , et ait illis: Desiderio desideraui hoc pascha manducare uobiscum antequam patiar .

Et post resurrectionem: Habetis hic aliquid quod  manducetur? at illi obtulerunt ei partem piscis assi, et fauum mellis. Et cum manducasset coram eis sumens reliquias dedit eis .



217 CAPUT XXIII. A quo glorificabuntur corpora sanctorum in die iudicii.

Preterea queritur a predictis hereticis, si omne corpus humanum a diabolo est, a quo glorificabuntur corpora sanctorum in die iudicii? a diabolo non, nec etiam, ut apparet, a Deo, Deus enim malam naturam non glorificabit; et ita uidetur quod sancti non resurgent in corporibus glorificatis [10 1Kb] . Si dicant quod in corporibus alterius generis resurgent,  que a Deo benigno nouiter creabuntur, aliis corruptibilibus incineratis; Christus in Euangelio obuiat, dicens: Capillus de capite uestro non peribit ; quasi dicat: Etiam capillus resurget [11 1Kb] . Et Paulus ait: Corruptibile hoc induet incorruptionem .



CAPUT XXIu. Quibus rationibus probatur quod corpora nostra resurgent.

Rationibus idem probatur: Anima que mortaliter  peccauerit, eternaliter punietur; eadem ratione et illa caro in qua, et per quam ipsa peccauerit: iniustum namque esset, ut noua caro crearetur, que puniretur, et in qua anima puniretur, et non illa [12 1Kb] resurgeret, in qua et secundum quam anima peccauit, ut in illa puniretur. Eadem enim ratione qua noua caro, creabitur et nouus spiritus. Apostolus enim probans resurrectionem, hac utitur similitudine: Stulte, non uiuificabitur quod seminatur, nisi prius moriatur ; a simili, corpus hominis nisi prius moriatur, per resurrectionem non uiuificabitur. Item, cum corpus et anima sint principales partes hominis, quare, si homo non resurgat in illis principalibus partibus ex quibus constat, uidetur quod nullus homo resurget. Quod  fortasse quidam concedent, consentientes heresi Sadduceorum. Contra hanc heresim multe clamant auctoritates. Ait enim Christus in Euangelio: Nolite mirari hoc, quia uenit hora in qua omnes qui in monumentis sunt audient uocem Filii Dei, et qui audierint uiuent . Item Paulus in Epistola ad Corinthios: Si autem Christus predicatur quod resurrexit a mortuis, quomodo dicunt quidam in uobis, quod resurrectio mortuorum non est? Si autem resurrectio mortuorum [13 1Kb] non est, nec Christus resurrexit. Si autem Christus non resurrexit, inanis est predicatio nostra, inanis est et fides nostra . Item Apostolus: Omnes quidem resurgemus . Item: Et mortui resurgent incorrupti . Et si omnes mortui resurgent, ergo et Petrus et  alii apostoli in carne resurgent, quia scilicet spiritu non obierunt. Item Christus in Euangelio ait: De resurrectione autem mortuorum, non legistis quod dictum est a Deo dicente uobis: Ego sum Deus Abraham, Deus Isaac, et Deus Iacob? et non est Deus mortuorum, sed uiuorum . Item: Nisi breuiati fuissent dies illi, non fieret salua omnis caro; sed propter electos breuiabuntur dies illi . Item in Symbolo apostolorum legitur: Carnis resurrectionem.

Huic articulo fidei de resurrectione mortuorum, et carnis proprie resurrectione, alia possumus afferre argumenta. Legitur Christus in Euangelio [14 1Kb] corpora suscitasse et illa que prius animata fuerant,  postea [15 1Kb] priuata sunt anima. Qua ergo ratione illa suscitata sunt, et nostra corpora a quibus separabuntur anime, in die iudicii 218 suscitabuntur. Particulares enim suscitationes, generalis resurrectionis sunt testes.

Legitur etiam, quod multa corpora sanctorum que dormierant, surrexerunt . Christus etiam, cuius resurrectio nostre resurrectionis est testis, in proprio corpore resurrexit [16 1Kb] . A simili, sancti in proprio corpore resurgent.



CAPUT XXu. Quibus auctoritatibus et rationibus probent heretici, quod caro illa que redigitur in cinerem, non resurget.


Hunc fidei articulum heretici uariis auctoritatibus et rationibus expugnare conantur: Sic ait Apostolus: Caro et sanguis regnum Dei non possidebunt , ergo caro nostra non glorificabitur. Item, dicit Ioannes: Ecce noua facio omnia . Si omnia fient noua in die iudicii, ergo et caro humana. Item legitur: Celum et terra transibunt . Eadem ratione et corpus humanum. Si enim firmiora desinent esse, quod iterum non incipient esse, multo magis et corpora humana, que omni corruptioni sunt obnoxia. Et  alia auctoritas ait: uidi celum nouum, et terram nouam . Item Christus in Euangelio: In resurrectione neque nubent neque nubentur, sed erunt sicut angeli in celo . Et ita non erunt corporales, sed spirituales.

Preterea, cum caro semper appetat mala, et non bona, quomodo ergo glorificabitur? Et illud quod incineratum est, quomodo in effigie corporis humani iterum formabitur? Item: Corpus hominis post dissolutionem omnino desinit esse, et si remaneat, manet in cinere. Ergo cum in die iudicii corpus humanum formabitur, in multis dissimile erit ab isto, et omne quod in singulari numero desinit esse, non potest iterum incipere [17 1Kb] . uidetur quod illa corpora que erunt in die iudicii, non  erunt illa que sunt incinerata. Quod possumus probare per simile: Ecce albedo desit esse in Socrate, et post decem annos quedam albedo incipiet esse in Socrate, dicemus quod ita sit uel possit esse illa que a decem annis desiit esse in Socrate? absit! Preterea, per similitudinem quam affert Apostolus  ad probandum resurrectionem, de grano mortificato, possumus dicere, aliud esse corpus quod incineratur, aliud quod in die iudicii animabitur. Sicut enim granum quod in terra mortificatur, non est idem cum eo quod ex illo egreditur, seu nascitur, sic corpus quod incineratur non erit illud quod in die iudicii suscitabitur.



CAPUT XXuI. Responsio ad predictas auctoritates et rationes. Et quod uere caro illa resurget.


Ad predicta hec datur responsio: Dicimus quod Apostolus cum ait: Caro et sanguis regnum Dei non possidebunt , non intellexerit de substantia carnis et sanguinis, sed de circumstantia, id est de corruptione, ut sit sensus: Caro et sanguis regnum Dei non possidebunt, id est corruptio carnis et sanguinis. Unde in consequentibus ait: Neque corruptio incorruptionem [18 1Kb] possidebit .

 Quod autem legitur, quod Deus in die iudicii omnia faciet noua, sic intelligendum est: omnia innouabit, quia et tempora innouabuntur, et terra innouabitur, quantum scilicet ad exteriores qualitates, quia terra erit marmore planior et crystallo clarior. 219 Sic cetera elementa erunt noua, id est innouata; sicut pannus dicitur nouus, quando per reparationem est innouatus. Et homo dicitur filius nouus per penitentiam innouatus [19 1Kb] . A simili, caro nostra erit noua, id est per glorificationem innouata.

Eodem modo intelligendum est quod dicit Ioannes in Apocalypsi: uidi celum nouum et terram nouam , id est terram innouatam, et erem innouatum. Hic enim nomine celi intelligitur er,  iuxta illud: Aues celi comedent illud . In die autem resurrectionis, er non alterabitur amplius secundum diuersas qualitates, sicut modo alteratur. Quod autem dicitur: Celum et terra transibunt , intelligendum est de transitu accidentali, non de substantiali: non enim intelligendum est, celum et terram ita transitura, quod desinant esse, uel [20 1Kb] mutentur in aliud; qui transitus substantialis est; sed transibunt secundum exteriores qualitates, ut iam dictum est.

Quod autem Christus ait: In resurrectione non nubent neque nubentur , non est sic intelligendum, quod sancti futuri non sint corporales, sed solum spirituales, sed ratione incorruptionis hoc intelligendum est, [21 1Kb] omni relegata corruptione;  non enim in corporibus sanctorum poterit esse aliqua corruptio, uel ueneris [22 1Kb] uel uulneris uel alterius passionis.

Rationibus etiam ita respondemus: Dicimus quod caro ex sui natura non sit prona ad malum, sed potius ex sui infirmitate, quam contraxit ex peccato Ade. Ante peccatum enim Ade, caro non pugnabat aduersus spiritum, nec spiritus contra carnem. Ergo in die iudicii caro resurget in sui substantia, non in sui circumstantia; ipsa enim corruptio que impellit ad peccandum, non resurget.

Ad sequentem obiectionem, dicimus, quod ille qui omnia creauit ex nichilo, et, corpus humanum plasmauit de limo, corpus incineratum in pristinum,  imo in meliorem statum potest reformare; sicut figulus ollam male formatam et fractam, reducit in terram, et eamdem ex eadem materia reformat in statum meliorem. Argentarius etiam ex terra immunda et feda, multiplici decoctione elicit argentum, non mutata tamen terre materia. Sic generalis ignis purgabit terram et era. Summus uero artifex sua auctoritate in meliorem statum reformabit  humana corpora. Dicimus etiam quod illud singulare corpus quod est incineratum, resuscitabitur, quia et materia corporis remanet, et substantia ipsius. Quamuis enim corpus humanum exuat humanam effigiem, tamen non desit esse substantiale corpus [23 1Kb] nec aliud substantialium que ad corpus pertinent amittit [24 1Kb] . Et ita, illud singulare corpus in die iudicii glorificabitur, et humanam recipiet effigiem, quod modo redactum est in cinerem; cum nec materia pereat nec substantia. Similitudo autem que affertur de albedine, non ualet, albedo enim omnino desinit esse, quia ipsa nec materiam habet nec formam, nec in materia remanet nec in forma. De grano autem mortificato in terra, dicimus, quod ex illo diuersa producuntur  grana, non unum quod sit illud; nec substantia grani tota transit in substantiam alterius grani, sed partim in substantiam ariste, partim in substantiam stipule, partim in substantiam folliculorum et radicum, sed totum illud corpus humanum quod incineratum est, erit illud totale corpus quod in die iudicii resurget. Totum dico, secundum ueritatem humane nature.



220 CAPUT XXuII. Responsio hereticorum, qui dicunt quod anima perit cum corpore.

Hi autem uolunt dicere, ideo resurrectionem non futuram, quia anima perit cum corpore, sicut nostri temporis multi falsi Christiani, imo heretici dicunt. Multe rationes et auctoritates eis contradicunt;  quamuis errorem suum auctoritatibus et rationibus conentur asserere. Ait enim, ut inquiunt, Salomon: Unus est interitus hominis et iumentorum, et equa utriusque conditio . Sicut homo moritur, ita et ipsa moriuntur.

Hic uidetur uelle Salomon, quod totaliter perit homo sicut iumentum: unde sicut in bruto anima perit cum corpore, ita in homine pereat. Moyses etiam dicit animam esse in sanguine; et sic uidetur, quod pereunte sanguine, pereat anima; et quod existentia sanguinis sit existentia anime. Alia etiam auctoritas dicit, quod: Spiritus hominis est uadens, et non rediens , uadens in morte, et non rediens ad uitam [25 1Kb] .

 Rationibus idem probatur hoc modo: Spiritus bruti animalis, aut corporalis est aut incorporalis [26 1Kb] . Si incorporalis est, sicut spiritus humanus, qua ratione perit cum corpore, et non spiritus hominis? Qua enim ratione aut ui conseruabitur potius anima humana in corpore, quam anima bruti [27 1Kb] ? Quod autem spiritus bruti incorporeus [28 1Kb] sit, multipliciter probatur; hoc genus substantia diuiditur in hec duo  genera, corpus et spiritus; hec autem differentia, corporeum, adiuncta huic generi, substantia, faciet hoc genus, corpus: similiter, hec differentia, incorporeum, adiuncta huic generi, substantia, faciet hoc genus, spiritus [29 1Kb] . Igitur, cum hec differentia, incorporea, sit constitutiua huius generis, spiritus, omnis spiritus incorporeus est. Ergo spiritus bruti non est spiritus aut incorporeus est. Quod autem spiritus sit, sic probatur; habet omnes uires spiritus, ut potentiam percipiendi sensibilia, potentiam imaginandi; que potentie et a spiritu sunt, et in spiritu sunt.

Betius etiam hanc ponit diuisionem spirituum, alius rationalis, et alius irrationalis; et sic spiritus bruti est species generis, spiritus [30 1Kb] . Quis enim  spiritus est irrationalis nisi spiritus bruti? Igitur incorporeus est. Item, omne corpus habet qualitates perceptibiles aliquo sensu, sed qualitates anime non sunt tales; ergo anima non est corpus. Item, corpus subiacet sensui uel sensibus, non autem sic anima. Item, omne corpus animatum uel inanimatum est; si autem est animatum, tunc ab aliqua alia anima est, sic est anima habens animam, et ita in infinitum. Si autem corpus est inanimatum, ergo non uiuificat, nam quod non uiuit, uiuificare non potest. Item si brutum animal constat ex spiritu qui sit corpus in suo proprio corpore, illa duo corpora ad quem communem tertium copulantur [31 1Kb] ? Item, spiritus bruti totus est in singulis partibus corporis,  sicut spiritus hominis, ergo incorporeus est; hoc enim incorporei est, et non corporei. Alio etiam modo probatur animam hominis perire cum corpore: sicut post mortem bruti nullum apparet uestigium anime, ita post mortem hominis, nullum uestigium anime remanet.



221 CAPUT XXuIII. Solutio ad predictas auctoritates et rationes, ostenditur quod anima non perit cum corpore.

Contra predictas auctoritates, hanc damus solutionem: Quod Salomon ait: Unum esse interitum hominis et iumenti , referendum est ad spiritum physicum, non ad spiritum rationalem.

Est namque in homine duplex spiritus, spiritus  rationalis et incorporeus, qui non perit cum corpore; et alius qui dicitur physicus siue naturalis, quo mediante anima rationalis unitur corpori, et hic spiritus est subtilior ere, et etiam igne [32 1Kb] , quo mediante fit sensus et imaginatio: et ille perit cum corpore. Talis spiritus naturalis est in corpore bruti animantis, et illud uegetat, et perit pereunte  corpore. Et secundum hoc ait Salomon, quod unus est interitus hominis et iumentorum, quantum ad corpus et spiritum physicum [33 1Kb] . Quod autem anima dicitur esse in sanguine, non ad animam referendum est, sed ad uitam animalem [34 1Kb] , hic enim sumitur hoc nomen, anima, in designatione uite temporalis, que penes sanguinem consistit. Unde et in Euangelio legitur: Maiorem caritatem nemo habet, quam ut animam suam ponat quis pro amicis suis  [35 1Kb] . Quod autem dicitur: Spiritus hominis uadens et non rediens , sic intelligendum est, uadens in peccatum per se, et non rediens ad bonum per se.

Rationibus ita respondemus: Dicimus quod spiritus bruti animalis corporeus est et penes corporalitatem  corruptio; spiritus uero rationalis qui est in homine, incorporeus est, et ideo incorruptibilis, quia penes incorporeitatem incorruptio, sicut in sequentibus ostendetur. Quod autem spiritus bruti animalis sit corporeus, multipliciter probatur; ut naturalis testatur ratio, spiritus bruti animalis originem habet ex secunda digestione que sit in hepate, et nichil aliud est quam tenuis fumus qui ex illa digestione nascitur, qui dicitur naturalis in hepate, uitalis in corde, animalis in capite. Preterea, eo [36 1Kb] mediante, anima rationalis unitur corpori hominis. Oportet ergo quod spiritus ille habeat aliquam affinitatem cum anima rationali, quoad subtilitatem scilicet et agilitatem, cum corpore,  corporeitatem [37 1Kb] . Preterea, ad spiritum incorporeum propter subtilitatem et perspicacitatem, pertinent quinque potentie, ut, sensus, imaginatio, ratio, intellectus et intelligentia. In spiritu uero bruti [38 1Kb] , non habent locum nisi due potentie, que circa corporalia uersantur [39 1Kb] . uidetur ergo quod et ipse spiritus sit corporalis, cum in eo non uigeant nisi potentie percipiendi corporalia. Item, si duo spiritus incorporei sint in corpore hominis [40 1Kb] , uidetur quod corpus sit animatum duabus animabus, uel quod alter superfluat spiritus.

Dicimus etiam quod alia significatione illud quod uegetat corpus bruti dicitur spiritus, scilicet a spiratione, in corporea subiecta; in incorporea autem substantia dicitur spiritus a spiritualitate, quia  spiritualis nature est. Spiritus uero bruti dicitur spiritus, quia est spirantis nature, quia brutum animal facit spirare. uegetabile etiam, quo corpus bruti uegetatur, sub hoc genere spiritus continetur, quia spiritualis nature non est; et quamuis quedam potentie spiritus conueniant illi uegetabili, non tamen sequitur 222 quod idem sit spiritus. Sic multe  proprietates bruti animalis conueniunt homini, ut grossibilitas, mortalitas, etc., non tamen ideo brutum animal est homo, uel humane nature est.

Cum autem Betius hanc ponit diuisionem spirituum, ut alius sit rationalis, alius irrationalis, non sumit hoc nomen, spiritus, in designatione spiritualis nature, sed potius, uegetabilis, que facit spirare, ut sit sensus: Spirituum, id est uegetabilium spirare facientium; alius rationalis, alius irrationalis est. Potest etiam illud uegetabile quod uegetat corpus bruti, dici spiritus, comparatiue, respectu grossiorum [41 1Kb] corporum, quia subtilius corpus est quam quedam alia animata corpora. Unde er solet dici spiritus, et quedam consonantes dicuntur mute, non quia nullum faciant  sonum, sed quia minorem quam uocales et semiuocales.

Ad sequentem obiectionem, dicimus quod spiritus bruti habet qualitates sensu perceptibiles in sui natura, sed tante est subtilitatis quod sensus perceptionem subterfugit, sicut er.

Cum ergo ere subtilior sit, non est mirum si ipse non ostenditur [42 1Kb] , etsi ipse sensibus non subiacet actualiter, tamen natura sensibilis est [43 1Kb] . Et sicut sensus deficit circa maxima et minima, ita circa minus subtilia [44 1Kb] . Quod autem omne corpus dicitur animatum uel inanimatum, falsum est; lapis enim nec est animatus, nec inanimatus. Illa namque corpora dicuntur inanimata que naturaliter possunt animari, et quibus debetur animatio,  etsi non animantur. Dicimus ergo quod spiritus bruti, etsi corpus sit, nec animatus est nec inanimatus. uel dicere possumus quod omne corpus est animatum uel inanimatum, et quod spiritus bruti est corpus inanimatum, animans tamen aliud corpus, nimirum corpus bruti. Quamuis autem duo corpora conueniant in constitutione bruti, non est tamen necesse ut copulentur ad communem terminum [45 1Kb] ; hoc enim conuenit partibus continuis. Spiritus autem bruti physicus uenit in constitutionem bruti animalis per infusionem, uel per unionem, et non per continuationem. Spiritus etiam bruti non est totus in singulis partibus, sed secundum diuersas sui partes in diuersis.

Dicimus etiam quod multa uestigia remaneant  anime rationalis. Legitur enim in sacris Scripturis animas post mortem apparuisse multis . Et Christus in Euangelio ait quod anima Lazari post mortem delata est ab angelis in sinum Abrahe; diues uero, id est anima diuitis sepulta est in inferno .



CAPUT XXIX. Quibus auctoritatibus theologorum probatur quod anima humana sit immortalis.


Quod autem humana anima sit immortalis, tam auctoritatibus theologorum et philosophorum, quam etiam rationibus probatur, ut supra diximus. Christus in Euangelio contra Sadduceos probans animam non perire cum corpore, ait: Non legistis: Ego sum Deus Abraham, Deus Isaac et Deus Iacob, Deus uiuorum et non mortuorum . Malis etiam in die iudicii, ut idem protestatur, dicetur: Ite, maledicti, in ignem eternum . Illi quibus hoc dicetur, punientur in anima et corpore, et eternaliter. Ergo anima est superstes post mortem. Paulus etiam ait, quod sancti rapientur  obuiam Christo in era, et sic semper cum Domino erunt . Et Ioannes in Euangelio ait: Et procedent qui bona fecerunt in resurrectionem uite; qui uero mala egerunt, in resurrectionem iudicii 



223 CAPUT XXX. Quibus auctoritatibus gentilium philosophorum probatur quod anima humana sit immortalis.

Et quia fere quelibet summula [46 1Kb] Noui Testamenti hoc clamat, ad auctoritates gentilium philosophorum stylum uertamus, ut erubescant Christiani illam ueritatem diffiteri [47 1Kb] , quam confessi sunt philosophi gentiles.

 Ait Mercurius in Asclepia: Omnis enim immortalis est anima [48 1Kb] . In Aphorismis etiam [49 1Kb] de essentia summe bonitatis legitur quod anima est in horizonte eternitatis, et ante tempus nomine eternitatis. Hic designatur perpetuitas. Est ergo sensus. Nomine eternitatis, et ante tempus eternitatis, anima est in horizonte [50 1Kb] , etiam et in termino perpetuitatis, qui est perpetuitas in anima, id est quod finitur in anima, id est non protenditur ultra animam, et est supra tempus, uocatur hic memoria [51 1Kb] habens principium et finem. Ergo anima, etsi habuerit principium, non habebit finem. uirgilius etiam de anima tantum loquens ait:

uitaque cum gemitu fugit indignata sub umbras.
Id est anima tantum recedens a corpore, cum indignatione  descendit ad inferos. Hic insinuauit uirgilius animam esse superstitem post mortem. Et Tullius in Rhetorica, ait quod probabile uidetur sapientibus penas esse paratas animabus malorum apud infernum. Si animabus malorum pene parate sunt apud inferos, ergo anime sunt superstites post mortem. Item Mercurius in Asclepia ait quod anime  post dissolutionem coguntur credere penis [52 1Kb] que in uita noluerunt credere uerbis. Plato etiam in Timeo ait animas post dissolutionem uariis affligi penis. Immortalitatem etiam anime in Phedone multipliciter probat. Sed quia auctoritas cereum habet nasum, id est in diuersum potest flecti sensum, rationibus roborandum est.



CAPUT XXXI. Quibus rationibus probatur quod anima humana sit immortalis.

Quidquid corrumpitur, aut corrumpitur ex dissonantia partium, ut corpus, aut fluxu materiei, ut proprietas. Omnis enim proprietas in se immutabilis est, quod autem desinat, ex fluxu materiei in qua est, habetur. Unde Betius in prologo super Arithmeticam  [53 1Kb] ait: Sapientia est speculatio [54 1Kb] earum rerum qui sui immutabilem sortiuntur substantiam, id est proprietatem: anima autem non est substantia corporea. Ergo ex substantia partium corrumpi non potest, quia simplex est, proprietas autem sine forma non est, quia substantia est, et ex fluxu materiei corrumpi non potest, quia in materia non est. Ergo incorruptibilis est. Quod autem incorporea sit, multiplici ratione probatur, uerbi gratia, hoc genus, spiritus, continet sub se has species, animam et angelum. Ergo angelus incorporeus non est, uel anima est etiam incorporea. Item, anima non suscipit dimensiones corporis; ergo corporea non est. Item anima uel a se, uel ab alio habet,  comprehendere spiritualia et incorporea, sed non ab alio; ergo a se, et ex propria ui; ergo spiritualis est et incorporea, quod enim homo incorporea percipit, non habet ex se, sed ex anima.

Preterea que corporea uoluntate mouentur et sensitiua, non habent ex 224 hoc quod sunt corpora, quia si hoc esset, omnia corpora conuenirent in hoc. Item, si ipsa corpora habent sentire et mouere ex seipsis, tunc sunt ipsa causa sui motus et sensus. Et si hoc esset, nunquam quiescerent a uoluntario motu; quandiu enim causa est secundum quod est causa, nunquam cessat effectus? ergo corpus non habet moueri a uoluntario motu et sensu, sed mouetur ab anima, ergo anima est incorporea [55 1Kb] . Item nullum corpus aliquid agit ex hoc quod est corpus,  alioquin ageret illud. Sed multe sunt actiones corporis, nullam igitur earum agit corpus ex hoc quod est corpus, sed omnis actio agente, quia non est res per se existens. Ergo aliud preter corpus, est causa actionum corporis. Item, corpora sunt continua et composita ex partibus, continuatio autem non fit nisi per motum partium compositi, et per retractionem aliarum ab aliis, et per uniuscuiusque earum in suo loco retentionem. Sed non est ex partibus, se coniungi [56 1Kb] , cum earum potius sit  natura, ire in diuersas partes. Necesse est igitur ut sit ibi in essentia, preter corpus, que id faciat. Item, possumus intelligere, id quod uegetat corpus [57 1Kb] , non intellecta corporeitate. Ergo non est corpus, si enim substantialiter esset corpus, sine corporeitate intelligi non posset. Ex predictis patet animam esse incorpoream et ita incorruptibilem, quia si anima est incorporea, est sicut angelus, qua ratione anima est immortalis, et anima. Item, ad idem probandum possumus uti ea insinuatione qua usus est quidam religiosus contra philosophum [58 1Kb] qui negabat animam esse immortalem. Ait enim: Aut anima est mortalis, aut immortalis: Si mortalis est anima, et credis eam esse immortalem, nullum tibi inde prouenit incommodum; si autem est  immortalis, et credis eam esse mortalem, aliquod potest tibi inde prouenire incommodum. Ergo melius est ut credatur immortalis quam mortalis. Quia, ut ait Aristoteles, in libro De eligendis duobus propositis, si istius est consecutiuum malum, et illius est consecutiuum bonum, magis est illud eligendum cuius est consecutiuum bonum, quam aliud cuius est consecutiuum malum. Item in Aphorismis de essentia summe bonitatis, legitur, quod res destructibiles [59 1Kb] sunt ex corporeitate, non ex incorporeitate. Item, exsufflabimus omnia merita sanctorum tam ueteris quam Noui Testamenti, si dicamus meritis eorum post mortem nulla esse reddenda premia. Quia si hoc esset, testante Apostolo,  sancti miserabiliores essent omni creatura .



CAPUT XXXII. Quibus auctoritatibus et rationibus probatur quod Christus uere fuerit Filius Dei.

Patet ex premissis Christum ueram carnem assumpsisse, et uerum hominem fuisse, uere passum resurrexisse a mortuis, ueram futuram mortuorum resurrectionem, et in propria carne. Propter predictas rationes dicunt quidam heretici Christum ueram quidem carnem habuisse, sed Filium Dei non fuisse: absurdum enim iudicant asserere Filium Dei assumpsisse carnem. Sed, quod Christus uere Filius Dei fuerit, et auctoritas clamat, et ratio. Ait enim Christus: Ego et Pater unum sumus .  Sed absit Christum mentitum fuisse! Ergo uel Pater non erat Deus, uel Christus erat Deus. Sed Deum uocat Patrem suum, ergo ipse erat Filius Dei. Erubescant ergo heretici hoc diffiteri [60 1Kb] quod demones etiam coacti sunt confiteri dicentes: Iesu Fili Dei uiui, utquid uenisti ante tempus torquere nos?  Et Ioannes euangelista clamat eum esse Deum dicens: Et Deus erat uerbum . Et Paulus in Epistola ad Hebreos, ait de Christo: Qui cum sit splendor glorie, et figura substantie  eius . Item Ioannes in Epistola canonica: Tres sunt qui testimonium 225 dant in celo, Pater, uerbum, et Spiritus Sanctus, et hi tres unum sunt. Et tres sunt qui testimonium dant in terra, spiritus, aqua, et sanguis . Hic insinuat Ioannes Christum uerum fuisse hominem, et uerum Deum et uerum Dei Filium. Item per opera miraculosa que ipse fecit, que nemo alius facere potuit, probari potest, ipsum necessario fuisse Deum. Unde et ipse ad Iudeos ait: Si uerbis non creditis, operibus credite . Item ipse ait: Satanam se uidisse de celo cadentem tanquam fulgur . Sed hoc factum est in mundi initio. Ergo Christus fuit in initio mundi: sed tunc non fuit homo, uel alia creatura, ergo Creator. Item ipse ait: Antequam Abraham  fieret, ego sum . Item Ioannes ait per ipsum esse factam omnem creaturam, ergo non est pura creatura, per quem facta est omnis creatura.



CAPUT XXXIII. Opinio quorumdam hereticorum, qui dicunt quod Christus assumpsit corpus celeste, et quod beata Maria in celo fuit creata, et quod nec patrem nec matrem habuit.

Alii uero heretici dogmatizant Christum corpus celeste assumpsisse, et beatam uirginem in celo creatam fuisse, et de celesti natura; et ita Christum de beata uirgine carnem celestem assumpsisse: quod uariis modis probare conantur. Ait Apostolus: Qui de terra, terrenus est, qui de celo  celestis . Hic uidetur insinuare Apostolus quod sicut corpus Ade de terra plasmatum, ita corpus Christi de celo formatum sit. Unde dicunt illum celestem hanc substantiam in monte Thabor discipulis ostendisse, quando transfiguratus est . Hoc etiam affirmant, quod in nulla canonica Scriptura inuenitur, beatam uirginem patrem uel matrem habuisse.

Et quia Christus tam subtilem naturam assumpsit, de clauso utero exire potuit, et etiam super mare siccis pedibus ambulare potuit. Propter hoc, dicunt Christum non comedisse: non enim celestis natura alimonia indigebat: potius enim natura spiritualis erat quam animalis.



CAPUT XXXIu. Solutio premissorum, quod Christus uere carnem humanam assumpserit, et quod B. Maria patrem et matrem habuerit.


Predictis respondentes, dicimus quod Christus uere fuit celestis, quia celestem uitam ducens; celestis, quia celitus natus: celestis, quia Deus. Nec ideo [61 1Kb] fuisse dicitur de celo, quia de celesti substantia corpus acceperit; sed quia de celo descendit, id est de immensitate Patris, et celesti eius natura egrediens, in mundum uenit.

Adam uero de terra uere plasmatus, et uere terrenus, quia terrenis intentus [62 1Kb] . Quod autem immensitas  Patris uel ipsius natura dicatur celum frequenter in sacra Scriptura reperitur. Ut ibi: Qui de terra est, de terra loquitur; qui de celo uenit, super omnes est . Et Ioannes: Tres sunt qui testimonium dant in celo , id est celesti nature Christi, id est diuine. Et alibi: Nemo ascendit in celum, nisi qui descendit de celo . Et, ut supra dictum est, ostendit illam humane carnis glorificationem [63 1Kb] , quam sancti cum Christo sunt habituri. Si celestem naturam assumpsit, quomodo in illa passus? quomodo crucifixus? Preterea, si in monte Thabor celestem naturam ostendit quam in se habebat, quomodo antea uelauerat, uel uelaturus erat? 226 carne nostra, uel non? Si carne nostra, ergo duplicem naturam habuit,  celestem et humanam. Si non carne nostra, qua alia substantia? Si nulla alia, quare non apparebat celestis natura?

Quod autem B. uirgo patrem et matrem habuit, et ita nostre nature fuerit, ex sacra Scriptura manifestum est. Ait enim angelus ad Mariam: Ecce Elizabeth cognata tua, et ipsa concepit filium in senectute sua . Ergo si beata Maria cognatam habuit, uel ex parte patris, uel ex parte matris cognata [64 1Kb] eius fuit. Item in Ioanne legitur: Erat autem iuxta crucem mater Iesu, et Maria soror matris eius, et Maria Cleophe . Eadem ratione qua sororem habuit, uerum est patrem et matrem habuisse. Alibi etiam in Euangelio fit mentio de sororibus Marie matris Iesu . Preterea,  Iacobus filius Alphei, dicitur frater Domini, id est, cognatus, quia mater eius et Mater Iesu erant sorores. In Epistola etiam Pauli ad Romanos, habetur: Qui factus est ei ex semine Dauid secundum carnem . Si Christus descendit e semine secundum carnem, et non descendit nisi mediante beata uirgine; ergo gloriosa uirgo fuit de semine Dauid; et fuit nostre nature, non celestis.

Si dicant Dauid habuisse duos filios, unum bonum, et alium malum, et de bono per Mariam Christum descendisse, non minus erit euidens Mariam de Dauide descendisse, et ita aut beata Maria nostre nature fuit, aut Dauid, sicut ipsa, celestem naturam habuit, et similiter illi qui de  Dauid descenderunt.

Quod autem de Dauid qui fuit homicida et adulter, Christus secundum carnem descendit, manifeste ostendit Paulus in Epistola ad Romanos, dicens: Solus Deus uerax, omnis homo mendax, sicut scriptum est: Tibi soli peccaui, et malum coram te feci, etc. 

In his uerbis ostendit Apostolus Deum ueracem esse in promissis, quia quamuis Dauid peccauerit in homicidio et adulterio, tamen uoluit Deus implere quod ipsi promisit, quod de semine eius nasceretur Christus, quod et factum est, quia peccatum  Dauid dimisit, et de semine eius descendit Christus.

Quod autem de clauso utero Christus exiuit, non fuit ex subtilitate nature, sed potius factum est miraculose, sicut et supra dictum est. Similiter, quod siccis pedibus supra mare ambulauit. Quia qui omnia fecit ex nichilo, exire potuit clauso utero et super mare ambulare sicco pede.

Quod autem Christus comederit, superius satis diligenter probatum est.

Preterea, cum Christus legatur multos suscitasse, probabile est quod eius fuit creare, cuius fuit suscitare. Hec omnia inconuenientia sequuntur illos, qui dicunt esse duo rerum principia. Preterea, si quis hoc confitetur, tenetur concedere quod ipse sit seruus diaboli, et quod teneatur obedire  diabolo, et facere uoluntatem eius, et non uoluntatem Dei.



CAPUT XXXu. Quibus auctoritatibus et rationibus conentur probare heretici quod lex Mosaica data sit a diabolo.

Nunc ad secundum hereseos articulum transeamus. Prefati religionis Christiane hostes asserunt a principe tenebrarum, id est a deo maligno legem Mosaicam esse datam; a principe uero lucis, id est a Deo benigno, legem euangelicam, ut sicut duo principia rerum, ita ab eis duo sint tradita Testamenta. Quod autem dator ueteris Testamenti malignus fuit, multipliciter uolunt asserere, ut hoc modo: Malignus fuit qui colligentem ligna in Sabbato,  sine omni misericordia lapidari precepit . Item, quomodo bonus esse potuit, qui in multis homicidium exercuit [65 1Kb] ? Item, que iustitia fuit, quod Dauid homicide, 227 periuro, adultero, superbo pepercit , et Saul quia regem Amalechitarum ad uitam seruauerat, reprobauit ? Item, lex Mosaica, lex mortis, lex peccati dicitur; ergo mala fuit [66 1Kb] . Item Apostolus ait: Lex subintrauit ut abundaret delictum . Et alibi ait quod lex neminem ducit ad perfectionem  [67 1Kb] . Item, si lex Mosaica bona, quare deleta? Item, si aliquis legem Mosaicam obseruaret, mortaliter peccaret, ergo lex Mosaica modo mala est. Ergo et mala fuit, uel ea que  fuit bona, incepit esse mala.



CAPUT XXXuI. Predictarum auctoritatum et rationum infirmatio; et quod lex Mosaica a Deo benigno data sit.

Ad hec dicimus quod quamuis Deus omnipotens ueteris legis fuerit institutor, non ideo iniustus fuit, quod colligentem ligna in Sabbato lapidari preceperit: sed hoc ideo iussit, ut refrenaret superbiam filiorum Isrel, qui dicebant: Non deest qui impleat, sed deest qui iubeat: et ut cognoscentes infirmitatem suam in honore legis, non de  se presumerent, ad gratiam Dei consurgerent. Dicimus etiam quod Dei iustitia multos occidit, qui ita erant dure ceruicis, quod nullo modo corrigi poterant. Rationaliter ergo puniti sunt, ut pena quorumdam esset metus aliorum. Et etiam ad nostram instructionem, ut sciamus [68 1Kb] nos grauius esse puniendos, qui gratiam Christi accepimus, si errauerimus, quam illos. Attestante namque Apostolo: Omnia que in ueteri Testamento scripta sunt, ad nostram doctrinam scripta sunt . Multi etiam illorum qui puniti sunt temporaliter, ad hoc temporali pena puniti sunt, ut eternaliter non punirentur.

In hoc misericorditer etiam Deus egit cum eis, quod citius de medio rapti sunt, quia, si diutius  uiuerent, magis peccarent, et sic grauius punirentur. Dicimus etiam, insanum esse de Dei iudiciis disputare.

Preterea, Dauid de peccatis suis penituit, et ideo Deus ei pepercit: in hoc ergo misericors fuit. Saul uero, quanto magis peccabat, tanto magis contra Deum superbiebat, et de die in diem in maius peccatum descendebat.

Lex Mosaica non dicitur lex peccati, uel mortis, quod esset efficiens causa peccati, uel efficiens causa mortis temporalis uel eterne, sed quia fuit occasio peccati, uel mortis, quia

Nitimur in uetitum semper, cupimusque negata [69 1Kb] . 
 Concupiscentia enim aliquantulum sopita erat, per legis traditionem magis excitata fuit, et contra [70 1Kb] legis traditionem incanduit, et ita lex peccati occasio fuit, non tamen ideo uituperanda est, sed potius hominis concupiscentia. Lex enim data est a bono, et non a malo. Sicut medicina, que datur isti egroto ad bonum, et non ad malum, si egrotus inobediens fuerit, erit in perniciem, non in salutem: non tamen ideo medicina uituperanda est, sed hominis inobedientia.

Similiter dicebatur lex mortis, quia precipiebat transgressorem temporaliter puniri, et iuste; uel si non puniebatur pro transgressione legis, puniebatur eternaliter. Eadem ratione dicit Apostolus: Lex subintrauit, ut abundaret delictum . Ipsa enim lex manifestauit peccatum, quia ante legis traditionem, quedam peccata putabantur non esse peccata, uel non putabantur tanta esse 228 quanta erant. Ideo dicitur quod lex neminem duxerit ad perfectum, quia bonum opus quod erat in homine ex legis obseruatione, in morte hominis non perficiebatur, quia premium non consequebatur; meritum enim perfici [71 1Kb] , nichil aliud est quam premium consequi. Tempore enim ueteris legis qui decedebat, propter legis obseruationem  non consequebatur eternam remunerationem, quia clausa erat ianua paradisi, et ante eam rhomphea posita. Dicimus etiam quod lex non est deleta quia mala, sed minus bona; minus enim bona, magis bonis cedere debent. Preterea, lex uetus erat promissionis, lex euangelica solutionis. Soluto ergo promisso, debet cessare promissio; et ueniente ueritate, debet umbra cessare. Dicimus etiam quod lex ad tempus data est, non ad permanendum; ergo, quia uenit ueritas, cessat umbra. Non ideo tamen aliquis peccaret, qui legem obseruaret, quia lex mala esset, sed quia lex uetus modo locum non habet.

Quod autem lex Mosaica bona fuit, et a Deo data, cum auctoritatibus clamant rationes. Ait  namque Apostolus: Lex quidem bona, iusta, et sancta . Idem in principio Epistole ad Romanos: Paulus seruus Iesu Christi, uocatus apostolus, segregatus in Euangelium Dei, quod ante promiserat per prophetas suos in Scripturis sanctis de Filio suo, qui factus est ei ex semine Dauid secundum carnem . Ecce Scripturas ueteris Testamenti uocat sanctas; et sic Scripture ueteris Testamenti bone sunt, et a bono Deo edite. Item, idem ait in Epistola ad Hebreos: Multifarie multisque modis olim Deus loquens patribus in prophetis, nouissime diebus istis locutus est nobis in Filio, quem constituit heredem uniuersorum, per quem fecit et secula . Hic insinuat Apostolus Deum Patrem locutum fuisse in prophetis a simili  in Moyse: et sic innuit Scripturas ueteris Testamenti a Deo Patre esse editas. Item in Mattheo legitur: Non ueni legem soluere, sed adimplere. Amen dico uobis, donec transeat celum et terra, iota unum, aut unus apex non preteribit a lege, donec omnia fiant . Et alibi: Omnia que uultis ut faciant uobis homines, et uos facite illis, hec est enim lex et prophete . Et alibi: Ecce unus accedens ait illi: Magister bone, quid faciam ut habeam uitam eternam? Et ait illi: Quid me interrogas de bono? Unus est enim bonus, Deus. Si autem uis ad uitam ingredi, serua mandata. Dicit illi: Que? iehsu autem dixit: Non homicidium facies: Non adulterabis: Non furtum  facies: Non falsum testimonium dices: Honora patrem et matrem tuam: Dilige proximum tuum sicut teipsum . Item in Actibus apostolorum, introducitur Paulus loquens in hunc modum: uiri Isrelite, et qui timetis Deum, audite: Deus plebis Isrel, elegit patres nostros, et plebem exaltauit ut essent incole Aegypti, et in brachio excelso eduxit eos ex ea .

Item Stephanus in Actibus apostolorum: Facta est ad Moysen uox Domini dicens: Ego sum Deus patrum tuorum, Deus Abraham, Deus Isaac, et Deus Iacob . Item Petrus ait: Hoc primum intelligentes  quod omnis Scripture prophetia propria interpretatione non fit [72 1Kb] : non enim uoluntate humana alluta est aliquando prophetia, sed Spiritu sancto inspirati, locuti sunt sancti Dei homines . Item Petrus: Habemus firmiorem propheticum sermonem, cui bene facitis attendentes quasi lucerne lucenti in caliginoso loco . Item: Omnis Scriptura diuinitus inspirata, utilis est ad docendum, ad corripiendum, ad erudiendum, ut perfectus sit homo Dei ad omne opus bonum instructus . Et Petrus de Iele inducit testimonium dicens: Erit in nouissimis diebus, effundam de spiritu meo super omnem carnem, prophetabunt filii uestri et filie uestre . Et Dominus in Euangelio ait: Non in solo pane uiuit homo, sed in  omni uerbo quod procedit de ore Dei . Item: Si crederetis Moysi, crederetis forsitan et mihi, de me enim scripsit: quod si litteris illius non creditis, quomodo uerbis meis 229 credetis?  Item: Habent Moysen et prophetas, audiant illos. Si Moysen et prophetas non audierint, neque si quis ex mortuis resurrexerit, credent . Sed Christus resurrexit a mortuis; ergo qui non audit Moysen et prophetas, non credit Christo, si uerum sit illud euangelicum, quod impossibile est, non est uerum. Item: Incipiens a Moyse et omnibus prophetis . Item: O stulti et tardi corde ad credendum in omnibus que locuti sunt prophete . Item: Oportet impleri omnia que scripta sunt de me in lege, et prophetis, et psalmis  . Item in Euangelio: Quem scripsit Moyses et prophete, inuenimus Iesum a Nazareth . Item Lucas: Postquam impleti sunt dies purgationis Marie secundum legem Moysi, tulerunt puerum Iesum in Ierusalem, ut sisterent eum Domino, sicut scriptum est in lege Domini .

Ecce habes legem Moysi legem Domini: ergo qui contradicit legi Moysi, contradicit Domino. Item Paulus: Maledictus omnis qui non permanserit in omnibus que scripta sunt in libro legis, ut faciat ea . Item Paulus: Spiritum nolite exstinguere, prophetiam nolite spernere . Et Petrus in Actibus apostolorum: Huic omnes prophete testimonium perhibent, remissionem peccatorum  accipere per nomen eius, omnes qui credunt in eum . Item Petrus: Deus autem qui prenuntiauit per os omnium prophetarum pati Christum suum, impleuit sic . Item Iacobus: Qui autem totam legem seruauerit, offendat autem in uno, factus est omnium reus . Item Paulus in Epistola ad Hebreos, inducit auctoritatem de Gedeone, Barac, Samsone, Iephte, Dauid, Samuele, et aliis prophetis  [73 1Kb] . Item Paulus: Sic deseruio Deo Patri meo, credens omnibus que in lege et prophetis scripta sunt . Et quatuor euangeliste interponunt prophetas, Isaiam, Ieremiam  et ceteros prophetas. Et Dominus in Euangelio Dauid inducit et alios prophetas in testimonium.

Preterea, quomodo negabitur lex esse bona, cum precepta que in ipsa continentur, sint bona et sancta, ut precepta Decalogi: Honora patrem tuum et matrem tuam: Non occides: Non mechaberis: Non furtum facies, et similia? Item, si diabolus precepta dedisset, non dedisset precepta ad uitandum malum, sed potius ad faciendum malum quam bonum. Preterea, lex Mosaica prohibet malum, et precipit bonum: ergo bona est. Item, ex trangressione legis peccabat quis mortaliter: ergo ex obseruatione eius merebatur. Item, Christus etiam suscepit sacramenta legis: ergo ipsa erant bona: et sic, lex bona erat.



CAPUT XXXuII. Quibus auctoritatibus et rationibus probant heretici Patres ueteris Testamenti malos fuisse, et esse damnatos.


Dicunt similiter Patres ueteris Testamenti fuisse malos, quod multipliciter probare conantur. Dicunt enim Moysen propter peccatum a terra promissionis alienatum, quia scilicet de potentia Dei dubitauit, quia homicida fuit, quia Aethiopissam duxit , quia exercitum in humani generis necem duxit. Aaron etiam afferunt damnatum, quia uitulum conflatilem fecit , quia ad aquas contradictionis cum Moyse dubitauit  [74 1Kb] , et ideo terram promissionis non intrauit. Abraham  damnant, quia proprium filium suum immolare uoluit , in quo legi nature obuiauit, hoc enim benignus Deus non imperauit, sed malignus. Similiter Isaac damnant, quia uxorem suam mentitus est sororem suam esse ; sicut et Abraham pater eius fecerat . Iacob etiam damnant, quia primogenita fratri subripuit, patrem per mendacium 230 decepit, dicens: Ego sum primogenitus tuus Esau . Ne quoque reprobatur, quia inebriatus est, et femora sua turpiter denudauit . Similiter Enos filium Seth damnant, quia primus idola inuenit . Nec ab hac damnatione Enoch excipiunt: dicunt enim eum propter enormitatem culpe de medio raptum  esse, et damnatum . Iosue quoque damnant, quia sine ordine iudiciario innumerabiles morti addixit . Similiter et Samson, quia alienigenam duxit, fornicator fuit, et seipsum occidit . Iephte quoque condemnant, quia propriam filiam immolauit . Similiter et Gedeon, qui contra Dei preceptum, proprium sibi tabernaculum fecit, et se sacerdotem instituit . Ob eamdem causam reprobant Lot, quia inebriatus proprias filias cognouit . Similiter et Dauid, quia fuit  adulter et homicida . Iob etiam, quia se iniuste punitum asseruit . Et quid opus narrare per singula? Omnes Patres ueteris Testamenti eterne subiiciunt damnationi [75 1Kb] , quia propter enormitatem peccati ad inferos descendisse credunt, qui preter alia peccata, legem a diabolo traditam obseruabant [76 1Kb] . Idem suis rationibus probant, dicentes: Ad quid Patres ueteris Testamenti descendebant ad infernum, nisi propter enorme peccatum? In inferno autem nulla est redemptio . Ipsi ergo redempti non sunt, ergo damnati. Scriptum est etiam in lege: Maledictus qui non impleuerit uniuersa que scripta sunt in libro hoc . Petrus etiam ait: Hoc est onus quod neque nos, neque patres nostri portare potuerunt   [77 1Kb] . Et Paulus ait Patres ueteris Testamenti subiectos fuisse maledicto legis ; et ita maledicti fuerunt, quia transgressores, et ita damnati.



CAPUT XXXuIII. Obiectorum infirmatio: et quod Patres ueteris Testamenti non sunt damnati.

Predicta hoc modo infirmamus, dicentes, quod sicut lex Mosaica a Deo data fuit, et bona, ita illi qui eam ex caritate impleuerunt, uitam eternam meruerunt: nam omne opus quod ex caritate fit, uite eterne meritorium est. Unde Augustinus [78 1Kb] : »Habe caritatem, et fac quidquid uis.« De Moyse dicimus quod ideo punitus est temporaliter,  ut non eternaliter puniretur. Et si de potentia Dei dubitauit, uidens tamen Deum ipsum pro peccato puniuisse, de eodem peccato penituit. Quod hominem interfecerit, hoc diuina inspiratione factum fuit, quia ille qui interfectus est mortem meruit. Quod uero Aethiopissam duxerit, diuina uoluntate factum est, uel de hoc penituit. Quod autem exercitum duxit in necem humani generis, non sua factum est auctoritate, sed diuina. Patet autem quod ipse Moyses Deo placuerit. Legitur namque in Euangelio quod, Christo transfigurato, apparuerunt Moyses et Elias loquentes cum eo . Si Moyses reprobatus fuisset, cum Christo loquens post mortem non appareret. Preterea, si reprobatus fuisset Moyses, Christus  non dixisset in Euangelio: Si crederetis Moysi, forsitan et mihi crederetis .

Paulus etiam in Epistola ad Hebreos multipliciter eum commendat, dicens quod magis elegerit affligi cum populo Dei, quam in aula regis iucunditatem habere  [79 1Kb] . Legitur etiam in Epistola Iude quod Michel altercatus est 231 cum diabolo de corpore Moysi, sed ipse auctoritate diuina diabolum repulit . Si Moyses reprobatus esset, Michel nunquam de ipsius corpore altercatus fuisset. Hec autem altercatio sic est intelligenda: Diabolus  uolebat corpus Moysis sepeliri in terra promissionis, ut illud Isrelite adorarent, et sic idololatre fierent, sicut serpentem eneum adorauerunt, et ideo perierunt: Michel uero qui preerat Isrelitis, uolebat corpus Moysis sepeliri in monte extra terram promissionis, ut sic Moyses temporaliter puniretur in corpore pro peccato, et ne Iudeis daretur errandi occasio. De Aaron quoque dicimus, quod non habuit animum faciendi uitulum conflatilem, sed credens quod Isrelite ob suam auaritiam inaures et alia ornamenta sibi negarent, ab eis exegit [80 1Kb] et tradita, cum indignatione in ignem proiecit , et sicut cum Moyse dubitauit, cum eodem penituit, et pro peccato temporaliter cum eo punitus fuit.

 De Abraham uero dicimus quod ad preceptum Dei filium immolare uoluit, sed idem Deus reuocauit, cui reuocationi Abraham consensit. Nec hoc precepit Deus ut Abraham filium immolaret, sed ut eius uoluntatem probaret. Neque in hoc malignus fuit Deus, sed benignus. Unde et in textu legitur: Tentauit Deus Abraham, etc.  Apostolus quoque commendans eum dicit: Credidit Abraham Deo et reputatum est ei ad iustitiam . Et alibi etiam ait Deum ei promisisse, quod in semine eius benedicerentur omnes gentes . Et de eodem Christus ait: Abraham uidit diem meum et gauisus est . Si Abraham per inspirationem Christi aduentum preuidit, potius iustus quam  malus fuit. Legitur etiam in Euangelio quod anima Lazari delata est in sinum Abrahe , sed per sinum Abrahe intelligitur requies. Isaac uero non intentione fallendi, sed incolarum timens malignitatem, uxorem suam dixit esse sororem, ne propter eam mortem incurreret. Et hoc forsitan inspiratione diuina factum est. De Isaac autem ait Christus quod: Multi ab Oriente et Occidente uenient, et recumbent cum Abraham, Isaac, et Iacob in regno celorum . Item de Isaac ait Apostolus quod Dominus ait Abrahe : In Isaac uocabitur tibi semen .

Si Iacob, patre nolente, sed fratre uolente, primogenita eius emit, in quo peccauit? nec patrem sine causa decepit, quia cum ipse Iacob iustus  esset, Esau uero reprobus, potius ei debebatur extrema benedictio quam Esau. Si Ne uini uirtutem ignorans, inebriatus est, que culpa in eo? De Enos [81 1Kb] uero dicimus, quod imagines non inuenit, sed quasdam spirituales orationes ad inuocandum Deum. Enoch uero non dicitur fuisse raptus de medio, id est mortuus, sed potius in paradisum terrestrem aut alium locum nobis occultum, a Deo ductus est. De Iosue uero idem iudicium dandum est, quod de Moyse datum est, scilicet quod usus fuerit diuina inspiratione, et illi quos occidit, morte digni erant,  et ad iustum iudicem pertinebat, ut per ministros eos occideret, quos morte temporali dignos esse noscebat. De Samsone dicimus, quod diuina inspiratione se interfecit, et peccatum quod antea forte fecerat, per mortem expiauit. Iephte quoque quoniam eum Apostolus commendat, similiter per penitentiam se a peccato liberauit.

Gedeon quadam naturali pietate excusari potest, et si peccauit, punitus est in filiis, et se peccasse recognouit. Lot peccasse dicimus per ebrietatem et incestum, sed ei per penitentiam remissum est peccatum: quod si reprobus fuisset, non ei angeli apparuissent, nec a Sodomis liberassent, nec propter hospitalitatem Deo placuisse legeretur.

De Dauid, superius data est solutio. Iob Deum  non redarguit, quamuis prima uerborum facies hoc insinuare uideatur. Sed hec ad Christum referenda sunt, ut Gregorius testatur. Hos omnes de quibus facta est mentio, 232 Euangelia et ceteri Noui Testamenti libri iustos fuisse asserunt, sicut superius uariis auctoritatibus probatum est. Nec Patres ueteris Testamenti ideo descenderunt ad infernum, quod eterne damnationi propter peccata deputati essent, imo uitam meruerunt eternam, sed propter peccatum primi parentis, imo propter quedam accidentia peccati originalis, et eiusdem effectum [82 1Kb] , iuxta dictum diuine sapientie [83 1Kb] , paradisi ianua erat eis clausa. Ad horam quoque in infernum descendebant [84 1Kb] , ubi non puniebantur materiali pena,  sed carentia uisionis Dei, felici spe consolati; nec ad profundum inferni descendebant, de quo dicitur: In inferno quis confitebitur tibi?  Et alibi: In inferno nulla est redemptio . Unde et Apostolus ait quod Christus mortuus est propter peccata nostra, et resurrexit propter iustificationem nostram . Mortuus enim est ut eos qui detinebantur in tenebris pro effectu peccati originalis, liberaret; et resurrexit ut nobis iustitiam conferret. Superius etiam probatum est Christum ad hoc ad infernum descendisse, ut sanctos ueteris Testamenti ab inferni tenebris liberaret. Quod autem in lege dictum est: Maledictus qui non impleuit omnia que sunt in libro hoc , sic est intelligendum: maledictus, id est speciali opprobrio  subiectus. Improperabatur autem apud Iudeos alicui, si de preceptis legis aliquod transgrederetur. uel sic: Maledictus qui non impleuit omnia, ad que scilicet implenda tenetur. Quod autem dixit Petrus, uerum est, quia nullus omnia impleuit, nec tamen transgressor aliquis fuit, si ea ad que tenebatur impleuit. In hoc omnes, secundum Apostolum, maledicto legis fuerunt subiecti , quia nullus omnia impleuit, et ita, quilibet spirituali legis opprobrio subiectus fuit.



CAPUT XXXIX. Opinio quorumdam, qui dicunt baptismum paruulis non prodesse, et quod paruuli non habent peccatum.


Predicti heretici sacramentis ecclesiasticis obuiant: dicunt enim baptismum non ualere homini ante annos discretionis. Sed super hunc hereseos articulum, diuersi hereticorum diuersa sentiunt. Dicunt enim quidam paruulos non habere peccatum, et ideo paruulis baptismum non esse necessarium. Alii dicunt paruulos habere peccatum, sed remissionem peccati, uel uirtutem baptismi non habere locum sine fide. Primi, suam sententiam his rationibus astruere conantur. Primo, ponatur quod parentes sine peccato sint, dum carnaliter  ceunt; nec peccat qui generat, nec peccat qui creat, nec peccat qui generatur; per quas ergo rimulas ingreditur peccatum in paruulos? Item, penes uelle et nolle consistit omne meritum; sed in paruulis non est uelle uel nolle, ergo in paruulis non est meritum boni uel mali. Item, ubi est necessitas, ibi deest libertas: sed ubi non est libertas, ibi non est peccatum. Sed paruuli necessitate concipiuntur in concupiscentia; ergo non tenentur peccato ex eo quod concupiscentialiter generantur [85 1Kb] . Item, anima ex creatione uel ex seipsa non est immunda, ergo non est immunda [86 1Kb] , uel aliunde est immunda, ex eo scilicet quod infunditur corpori, contrahit maculam, et ita uidetur iniuste puniri pro macula quam non contrahit ex se, sed aliunde. Item, anima contrahit  originale peccatum a se, uel a corpore; sed in corpore non est peccatum; ergo non uidetur contrahi peccatum a corpore. Si uero contrahit peccatum 233 ab anima, uidetur anima esse ex anima, et ita ex traduce.



CAPUT XL. Responsio ad premissas obiectiones, et quod paruuli habeant originale peccatum.

Contra primam obiectionem dicimus quod alto Dei decreto statutum est ut, post primam primi hominis preuaricationem, omnes qui descenderent ab ipso Adam lege concupiscentie, tenerentur obnoxii peccato originali. Deus a prima mundi creatione naturam creauit [87 1Kb] , secundum quam, similia  ex similibus produxit. Cum ergo Deus, mediante natura, res procreaturus esset, propter peccatum Ade noluit mutare legem nature. Hec enim fuit lex nature ab origine, ut ex similibus similia procrearentur, ut de homine homo, de rationali rationalis. Oportuit ergo ut post peccatum Ade, quia Adam infirmitati fuit subiectus, omnes qui ab eo descenderent, infirmi essent, et sicut ipse reus erat, omnes qui ab eo descenderent lege concupiscentie, rei tenerentur. Quia ergo quilibet  homo concipitur in fetore libidinis, quod peccatum est, reus nascitur.

Ad secundam obiectionem, dicimus quod omne peccatum actuale penes uelle et nolle est, sed non peccatum contractum, id est originis. Dicit tamen Augustinus quod originale uoluntarium est, non uoluntate originis, seu quod originalem uoluntatem comitem habeat, sed ab origine uoluntatis, quia hoc peccatum originaliter contractum a uoluntate est primi parentis: praua enim uoluntas primi hominis fuit occasio peccati originalis [88 1Kb] . Dicimus etiam quod ubi non est libertas, ibi non est actuale peccatum, potest tamen ibi esse contractum per originem, siue originale. Imo necessarium est paruulum, quia concipitur uitiosa lege nascendi, obnoxium  esse originali peccato. Dici tamen etiam posset quod originale peccatum penes arbitrii libertatem consistat, quantum ad libertatem arbitrii Ade, ex quo occasionaliter processit.

Anima quoque ex se non est immunda, sed quia pars est illius persone que concipitur in fetore libidinis, sicut ipsa persona est rea, sic anima que est persone pars [89 1Kb] . Non est igitur Deo imputandum quod rea est, uel quod punitur, sed uitiose legi concupiscendi. Itaque, homo non contrahit originale uel ex corpore, uel ex anima, sed, ut iam dictum est, ex lege uitiosa concupiscendi. Et licet anima contraheret maculam a corpore, non tamen adhuc sequeretur quod illa esset in corpore; sicut aliquis contrahit febrem ex anguilla quam  comedit, non tamen febris est in anguilla, sed ipsa prebet occasionem febricitandi. Similiter, corpus corruptum est occasio cur in anima sit macula.

Quod autem peccatum sit in paruulo, patet per Dauid qui ait: Ecce enim in iniquitatibus conceptus sum, et in peccatis concepit me mater mea . Dicit etiam Paulus quod per unum hominem peccatum intrauit in mundum, et per peccatum mors, et ita in omnes homines mors pertransit . Et, quod per unius preuaricationem, omnes facti sunt rei . Et in Euangelio Ioannis, ostenditur, quod paruulus in peccato nascitur, ubi dicitur: Rabbi, quis peccauit, hic an parentes eius, ut cecus  nasceretur ? Hic innuitur quod ex peccato concepti poterat prouenire ut cecus nasceretur.



234 CAPUT XLI. Opinio hereticorum qui dicunt quod nulli prodest baptismus ante annos discretionis.

Alii hereticorum dicunt, quod paruuli peccatum habent, sed eis non prodest baptismus ante discretionis annos, quia fidem non habent.

Quod probare uolunt auctoritate que ait: Qui  crediderit et baptizatus fuerit, saluus erit; qui uero non crediderit, condemnabitur . Quasi dicat auctoritas: Sine baptismo non ualet fides, nec baptismus sine fide. Unde baptizandus rogari solet, utrum credat in Deum Patrem omnipotentem. Otiosum ergo esset paruulos baptizare, cum superflue ab eis exigeretur fides. Item, si gentilis uel fatuus baptizaretur, ei non prodesset baptismus, a simili non potest prodesse paruulo. Item, circa paruulos non habent locum cetera sacramenta, ut sacramentum extreme unctionis, matrimonium, ordo, eucaristia, penitentia, confirmatio: a simili, nec circa recenter natos locum habet baptismus. Item, non legitur quod in institutione baptismi baptizati fuerint paruuli, sed adulti; nec etiam  Christus in minori etate baptizatus est, sed in adulta: unde uidetur hanc formam baptizandi prebuisse, ut scilicet non baptizarentur nisi adulti. Item qui baptizantur, prius catechizantur et instruuntur; quomodo ergo baptizari possunt, qui nec instrui possunt?



CAPUT XLII. Solutio premissorum, et quod baptismus prodest ante annos discretionis.

Ad hec dicimus quod prima auctoritas, scilicet Qui crediderit, etc. , non solum pertinet ad adultos, sed etiam ad paruulos, dicuntur autem paruuli fidem habere non a sacramento fidei, sed a fide sacramenti. In Euangelio uero non fit  mentio nisi de adultis quibus predicatur Euangelium, et ideo ad eos solos est referendum quod dicitur: Qui crediderit et baptizatus fuerit. Precepta enim in iure ciuili non dantur paruulis et indiscretis, sed adultis et discretis. Quod in baptismo fides exigitur a paruulis, non ideo fit ut tunc habeant, sed ut habeant tempore congruo.

Unde patrinus respondet pro paruulo, Credo, id est fidem despondeo, quam habiturus est tempore determinato. Dicimus quoque quod si gentilis adultus est ita fatuus quod inuincibili ignorantia nullum mortale addit originali [90 1Kb] , si baptizetur, originale remittitur.

 Et licet alia sacramenta non soleant paruulis exhiberi, tamen quia baptismus institutus est contra uulnus originalis peccati, sine cuius remissione nec paruulis nec adultis est salus, ideo tam paruulis quam adultis est necessarius. In baptismi autem institutione, quia adhuc uigebat circumcisio, que originale peccatum delebat, non oportebat paruulos baptizari, cum iam circumcisi essent. Adulti autem baptizabantur, ut inde uim regeneratiuam aquis inesse intelligerent [91 1Kb] , et alios ad  baptisma inuitarent. Christus autem sicut alia sacramenta tradidit in annis discretionis, ita et baptizari uoluit in annis discretionis, ut exemplum baptizandi illis traderet. Catechismus autem proponitur paruulis, non ut tunc instruantur, sed quomodo in annis discretionis instrui debeant, ostendatur.

235 Quod autem paruulis ualeat baptismus, illa auctoritate Ioannis probatur: Nisi quis renatus fuerit ex aqua et Spiritu sancto, non potest intrare in regnum Dei . Hic nullus excluditur, paruulus uel adultus: igitur baptismus omnibus est necessarius. Item, quidam inter innocentes ab Herode occisos, fuerunt unius uel duorum dierum : eis autem est remissum peccatum originale,  quia saluati sunt [92 1Kb] . Sed non est remissum per circumcisionem, quia hec non fiebat citra diem octauam. Qua ergo uirtute dimissum est, nisi baptismo sanguinis, quia equiualet baptismo fluminis [93 1Kb] ? Etenim triplex baptismus, fluminis, flaminis et sanguinis. De primo dicitur: Euntes in mundum, docete omnes gentes, baptizantes eos in nomine Patris, et Filii, et Spiritus sancti . De secundo dicitur: Ille baptizabit uos in Spiritu sancto et igne . De tertio dicitur: Baptismo habeo baptizari, etc. . Item, circumcisio in ueteri Testamento fiebat octauo die ad delendum originale peccatum, eamdem uim obtinet baptismus in Nouo Testamento: ergo eadem ratione ualet baptismus paruulis, qua ualebat circumcisio.  Forte dicent heretici, nullius efficacie uel sanctitatis fuisse circumcisionem. Sed quid dicent de Christo, qui octauo die fuit circumcisus, quam non suscepisset, nisi ut in se legem adimplendam ostenderet. Negabunt forsitan Abraham circumcidisse filium suum Isaac. Sed hoc attestatur apostolus Paulus, et eamdem antiquitus profuisse suscipientibus asserit. Item Dominus precipiens omnes gentes baptizari, non exclusit paruulum uel adultum. Item Christus ait: Sinite paruulos uenire ad me; talium est enim regnum celorum . Sed non possunt uenire ad Christum, nisi per baptismum, quia sine hoc saluari non possunt. Sunt ergo baptizandi ut ad Deum ueniant, et saluentur. Per multa  quoque similia potest ostendi quod puer saluari potest in fide alterius, per baptismum. Nam in Euangelio legitur quod puer centurionis, merito eius a Domino sanatus est . Filia etiam archisynagogi defuncta, ad preces eius suscitata est . Item, offerentium meritis sanatus est paralyticus ; et ad intercessionem mulieris Chananee filia eius a demonio liberata est . Si ergo multi aliorum meritis sanati sunt in anima et corpore, quanto magis paruuli saluari  possunt in fide aliorum per baptismum? Item, si puer ante baptismum damnandus erat pro peccato alieno, scilicet Ade, cur post baptismum non erit saluandus in fide aliena, scilicet fide patrini uel Ecclesie? Alias iniuste ageretur cum paruulis, cum non habeant liberum uelle uel nolle, si baptismi sacramentum in fide aliorum eis prodesse non posset. Apostolus etiam conferens [94 1Kb] delictum Ade gratie Christi, ostendit non sic esse delictum sicut et donum , quia plus ualet donum quam delictum. Quia, si unum delictum processit in omnes occasionaliter, gratia Christi deleuit et originale et actuale. Et sicut originale peccatum transfusum est in posteros, siue paruulos, ita donum, id est gratia, collata est paruulis per baptismum. Aliter,  non esset donum amplius quam delictum. Item si nullo modo potest remitti paruulis peccatum, cur est eis imputandum?



CAPUT XLIII. Opinio hereticorum qui dicunt quod baptismus nullam habet efficaciam, uel in paruulis, uel in adultis.

Sunt qui dicunt sacramentum baptismi quod celebratur in Ecclesia Dei, nullam habere efficaciam in paruulis uel adultis. 236 Asserunt enim penes hominis uoluntatem, non penes rem extrinsecam esse omne meritum. Hoc autem multipliciter asserere nituntur. Et primo sic: Iste accedens ad baptismum, penitet uel non. Si non penitet, non  prodest ei baptismus; si penitet, iam iustificatus est, et omne peccatum est ei remissum: ergo non habet baptismus in eo efficaciam remittendi peccatum; et sic, non est necessarius baptismus aque quantum ad peccati dimissionem. Apostolus etiam ait: Neque qui plantat, neque qui rigat est aliquid, sed qui incrementum dat Deus . Quasi dicat: Nec predicatione, nec baptismo remittitur peccatum, sed sola diuina gratia. Item, si sacramenta instituta sunt ad peccati remissionem, quare non ab initio generis humani sunt instituta, ut antiqui Dei gratia magis indigentes, per hec peccatorum remissionem consequerentur? Item, que est hec uis aque, ut corpus tangat, et mentem abluat?



CAPUT XLIu. Solutio predictorum, et quod baptismus efficaciam habeat in paruulis et in adultis.


Primam obiectionem sic infirmamus: Dicimus quod penes uoluntatem est omne meritum. Non excludimus tamen [95 1Kb] bonum opus uel sacramentum. Et si forte alicui ante baptismum remittatur omne peccatum, tenetur tamen adhuc suscipere baptismi sacramentum; tum ad implendum diuinum mandatum, tum etiam ad pleniorem remissionem culpe  et pene, ac gratie collationem in anima; quia baptismus non exigit gemitum uel planctum [96 1Kb] . Ex predicta solutione infirmata est secunda obiectio, quia in baptismo non remittitur peccatum solum originale, uerum et alia, etiam uenialia, si in penitente sunt dum baptizatur, et, ut dictum est, gratia additur. Ad hoc quod Apostolus ait, dicimus quod neque baptismus, neque predicatio ex ui sua confert aliquid, nisi per gratiam diuinam. Ad aliud dicimus, quod sicut in fide quedam processio fuit, et in Dei manifestatione, et in sanctorum multiplicatione, ita in sacramentorum collatione. Nam ante legis traditionem sufficiebat alicui credere Deum unum, remuneratorem bonorum, et punitorem malorum, cum obseruatione naturalium preceptorum.  Deinde, ipsa fides processum habuit tempore ueteris Testamenti, quia maiores tenebantur credere, Deum trinum et unum, et que in sacramentis continebantur. Tempore uero gratie, ad plura credenda tenentur fideles. Secundum ergo processum fidei, processum habuit Dei cognitio, et fidelium multiplicatio, et sacramentorum traditio. Decuit ergo quod in aduentu Domini qui erat redemptor generis humani, multiplicaretur gratia, et sacramenta gratiarum collatiua.

uim illam aque qua mens purgatur hominis, confert uerbum celeste, id est Dei Filius, iuxta illud: »Accedit uerbum ad elementum, et fit sacramentum, non quod dicitur, sed quod creditur.«  Quid est ergo illud quod creditur, nisi Dei Filius [97 1Kb] , cuius uirtute consecratur baptismus?

Quod autem omnes teneantur ad baptismi susceptionem, multis auctoritatibus probatur. Ait enim Christus: Nisi quis renatus fuerit ex aqua et Spiritu sancto, non potest intrare in regnum Dei . Et alibi: Ite, predicate Euangelium omni creature; baptizantes eos, etc. . Item Petrus ait: Penitentiam agite, et baptizetur unusquisque uestrum . Item: Qui crediderit, et baptizatus fuerit, saluus erit . Item, quare cum tanta solemnitate baptizatus est Christus, nisi ut significaretur 237 magis baptismi uirtus? In baptismo enim Christi, celi aperti sunt, uox Patris audita est, Spiritus sanctus apparuit in columbe  specie . Sed forte dicent Christum fuisse baptizatum, hoc sic astruere uolentes: Christus non indiguit baptizari, cum a peccato liber esset [98 1Kb] ; ad quid ergo baptizaretur? Preterea, quanta esset presumptio, si Ioannes Christum baptizaret?

Ad hoc dicimus quod non ideo Christus baptizatus est, quod baptismo indiguerit, sed ut aquis uim regeneratiuam conferret, et baptizandi exemplum aliis preberet.

 Et sicut circumcisus est ut legis preceptum impleret, sic et baptismi sacramentum suscepit, ut supremum humilitatis gradum impleret, ab inferiori suscipiendo baptismum. In Ioanne quoque non fuit presumptio [99 1Kb] , si Christum baptizauit, quia Christo ita placuit. Unde in Mattheo legitur: uenit iehsu a Galilea ad Ioannem in Iordane, ut baptizaretur ab eo. Ioannes autem prohibebat eum dicens: Ego a te debeo baptizari, et tu uenis ad me? Respondens autem iehsu dixit: Sine modo; sic enim decet nos implere omnem iustitiam. Tunc dimittit eum. Baptizatus autem iehsu, confestim ascendit de aqua . Hic dicitur quod iehsu baptizatus fuit. Et in Marco legitur: ueniens iehsu a Nazareth Galilee, baptizabatur a Ioanne in Iordane . uoluit  ergo iehsu Christus baptizari, ut baptismum confirmaret, et aliis exemplum preberet, et specialiter Ioannis baptismo [100 1Kb] , in quo peccata non dimittebantur, ut ostenderet se absque peccato esse, et non indigere remissione originalis uel actualis, cum neutrum habuit [1 1Kb] . In baptismo namque Ioannis, tantum corpora exterius lauabantur, nec peccata remittebantur; quod exinde patet, quia quos Ioannes baptizauerat, hos postea Christus baptizauit. Unde idem Ioannes: Ego baptizaui uos aqua, ille uero baptizabit uos Spiritu sancto .



CAPUT XLu. Opinio hereticorum qui dicunt quod baptismus non prodest sine manus impositione.

 Fuerunt qui dicerent baptismum non prodesse sine manus impositione; quia in Actibus apostolorum legitur quod apostoli manus imponebant baptizatis, et sic accipiebant Spiritum sanctum . Sed tunc primo Spiritus sanctus datur quando peccatum remittitur: ergo ante manus impositionem non dimittitur peccatum; et sic baptismus non ualet sine manus impositione.

Dicunt etiam iidem heretici quod omne peccatum, quantumcunque fuerit, per manus impositionem remittitur, presertim si unus ex ipsis hereticis quos perfectos uocant, manus imposuerit. Et sic hac occasione multos ad peccata inuitant, spem in manus impositione ponentes, qui per diuersa peccata diffluunt. Hi etiam distinguunt inter consolatos et  perfectos: Consolatos uocant eos qui nuper ad eorum heresim uenerunt, et nondum in ea sunt confirmati; sed hi potius dicendi sunt desolati quam consolati. Perfectos uero dicunt eos, qui in heresi sunt confirmati; sed hi potius in defectu quam perfectione consistunt.



238 CAPUT XLuI. Solutio predictorum.

Predictam eorum obiectionem sic refellimus: Cum  legitur in Actibus apostolorum, quod quidam qui baptizati erant, non acceperant Spiritum sanctum, sic intelligendum est: acceperant eum in peccati remissionem, sed non in significationem [2 1Kb] . Nam in primitiua Ecclesia quodam speciali signo significabatur Spiritus sancti descensus in baptizatos, uel quod statim loquebantur uariis linguis, uel alio speciali miraculo. Cum ergo dicitur quod aliqui baptizati nondum acceperant Spiritum sanctum, sic est intelligendum: nullo uisibili signo significatus erat descensus Spiritus sancti in eos. Sed postquam apostoli manus super eos imposuerunt acceperunt Spiritum sanctum, id est descensus Spiritus sancti in eos quodam uisibili signo demonstratus est. Non legitur tamen quod omnibus baptizatis imposita fuit  manus.

Nec etiam usque reperitur quod eunucho qui a Philippo baptizatus est , fuerit imposita manus. Nec centurioni, quem Petrus baptizauit . Sine ergo manus impositione peccatum deletur, et gratia confertur.

Dicitur autem Spiritus sanctus accipi multis modis, scilicet quantum ad peccati remissionem, uel iustitie collationem, uel donorum diuisionem, uel ad uirtutum robur.



CAPUT XLuII. Opinio hereticorum qui dicunt quod post remissionem peccatorum que fit in baptismo, locum non habet penitentia.

Alii heretici asserunt quod post remissionem que  fit in baptismo, non habet locum alia que fit per penitentiam: quod nituntur probare uariis auctoritatibus. Dicunt etiam illud esse peccatum in Spiritum sanctum, quod sit post peccati remissionem in baptismo factam, quia specialis sit iniuria gratie Spiritus sancti, cum post acceptam gratiam redit quis ad culpam. Unde dicunt quod hoc peccatum nec hic, nec in futuro dimittetur.

Unde si quis illorum peccauerit, postquam illorum baptisma susceperit, sine omni iniuria [3 1Kb] eiicitur ab eorum consistorio. Quod uidetur haberi ab Apostolo [4 1Kb] in Epistola ad Hebreos. Ait enim [5 1Kb] : Impossibile enim est eos qui semel sunt illuminati, gustauerunt etiam celeste donum, et participes facti sunt Spiritus sancti, gustauerunt nichilominus bonum  Dei uerbum, uirtutesque futuri seculi, et prolapsi sunt, renouari rursus ad penitentiam . Idem in eadem: uoluntarie peccantibus nobis post acceptam notitiam ueritatis, iam non relinquitur pro peccati hostia. Terribilis autem est quedam iustitia [6 1Kb] , et ignis emulatio, que consumpta est [consumptura est] contra aduersarios .

Conantur etiam idem rationibus probare quod sicut baptismus, uel ordo, uel confirmatio iterari  non debet, sic nec penitentia. Item, qui semel de peccatis suis penitet, omnibus diebus uite sue de eisdem penitere tenetur; ut ait auctoritas: ergo si incidat in peccatum, cassa et frustratoria est illa penitentia.

Unde et auctoritas ait: »Penitere est 239 peccata deflere, et flenda iterum non committere.« Augustinus etiam uelle dicitur, quod penitentia iterari non possit: ergo si prima penitentia debet continuari usque in finem, secunda locum habere non uidetur.



CAPUT XLuIII. Obiectorum solutio, et cur penitentia iteretur, et non baptismus, et quedam alia sacramenta.

Ad primam auctoritatem dicimus quod Apostolus  loquitur ibi contra quosdam qui dicebant baptismum posse iterari ad penitentiam peccati [7 1Kb] . Negat ergo iterationem baptismi, dicens [8 1Kb] quod impossibile est eos qui semel acceperunt quod ibi legitur [9 1Kb] , rursus per baptismum renouari lapsos ad penitentiam .

Secunda sic est intelligenda: Iam non relinquitur hostia pro peccato , subaudi in Nouo Testamento, sicut in ueteri Testamento datum est sepius offerri hostiam pro peccato. Non enim est Christus iterum immolandus pro peccato, quod semel factum est, et secundo non est opus. Sed magis opus est manere in fide et ueritate, quod si non feceris [10 1Kb] , iudicium te exspectat, nisi per penitentiam renoueris. Ideo subditur: Terribilis autem, etc. . Sed in  hoc non excludit penitentiam, sed baptismum secundum. Nam non dixit, non est ultra penitentia uel remissio, sed, hostia, id est crux secunda [11 1Kb] , quia unica sufficit. Hoc dicit ne ultra hic exspectemus, sed peniteamus.

Dicimus etiam quod baptismus uel confirmatio, uel ordo iterari non possunt. Nam baptismus Christi passionem representat, sicut ipse semel est oblatus, semel est passus, ita passionis representatio iterari non debet propter dignitatem. Similiter ordo, qui est sacramentum dignitatis iterari non debet propter sui dignitatem: a simili, sacramentum confirmationis, ratione proprie dignitatis; penitentia uero est quasi secunda post naufragium tabula.

 Primum enim naufragium est in originali peccato, contra quod ualet baptismus; secundum naufragium est in actuali peccato, contra quod est secunda tabula, scilicet penitentia. Et si pluries occurrat peccatum, pluries debet occurrere penitentie remedium. Unde dicitur quod quis toto tempore uite sue penitere tenetur, quia nimirum per totam uitam suam peccat. Si quis autem  de peccato penitet, et patitur peccati recidiuum, premissa penitentia est frustratoria [12 1Kb] , quia non est eterne beatitudinis consecutiua. Si tamen iterum de peccato penitet, sequens penitentia efficax est et fructuosa. Quod autem dicitur: »Penitentia est peccata deflere, et flenda iterum non committere,« sic est intelligendum, ut non ad diuersa tempora, sed ad idem referatur, ut scilicet tempore quo deflet commissa, non committat, proposita uoluntate [13 1Kb] , flenda. uere autem sic describitur penitentia: »Penitentia est anteacta peccata deflere, et deflenda iterum nolle committere.« uerba autem Origenis [14 1Kb] quibus uidetur uelle quod penitentia iterari non possit, hec sunt: »Si nos aliqua culpa morari uenit, que non est in crimine mortali, uel  in blasphemia fidei, sed in sermonis uel morum uitio consistat, hec culpa semper potest reparari [15 1Kb] , nec interdicitur [16 1Kb] pluries penitentiam agere; sed de grauioribus [17 1Kb] tantum semel conceditur penitentie locus.« Ambrosius etiam ait: »Reperiuntur, qui sepe penitentiam agendam putant, qui luxuriantur in Christo; nam si ueram penitentiam agerent in Christo, iterandam postea, non peccarent, quia sicut unum baptisma, ita una penitentia.« Sed quod Origenes [18 1Kb] ait, de solemni penitentia intelligendum est, que palam fuit 240 extra ecclesiam, in cinere et cilicio, que pro grauioribus horrendisque peccatis tantum imponitur: et illa non est iteranda, pro reuerentia sacramenti, et ne uilescat, et hominibus contemptibilis fiat. Similiter et  illud Ambrosii, et etiam illud quod alibi ait: »Penitentia semel usurpata, nec uere celebrata, et fructum prioris aufert, et usum sequentis amittit;« de solemni penitentia intelligendum est.



CAPUT XLIX. Quibus auctoritatibus et rationibus probatur, quod penitentia potest iterari.

Quod penitentia non tantum semel, sed sepius iteretur, et per eam frequenter uenia prestetur, exemplis, rationibus et auctoritatibus probatur. Legimus Petrum sepius peccasse. Nonne etiam antequam ad Christum ueniret , peccauerat? Unde mutatio nominis significauit mutationem status mentis, cum dictum est: Tu es Petrus . Et quando facta est contentio inter discipulos, quis eorum uideretur esse maior , nonne tunc Petrus peccauit, si de principatu litigauit?

Similiter quando Christum instruere uoluit, dicens: Absit a te, Domine!  Et Christus ait ei: uade retro, Satanas . Et forsitan, quando ex quadam presumptione ait: Etsi oportuerit me mori tecum, non te negabo . Item, quando Malchi auriculam abscidit , et quando Christum negauit . Sed sicut in Petro iterata sunt peccata, sic per iteratam penitentiam ei dimissa. Unde legitur, quod sui peccati recordatus, fleuit amare . Similiter ceteris apostolis ante Christi resurrectionem sepe peccantibus, per iteratam penitentiam peccata sunt dimissa. Et si ueteri Testamento fidem adhibent, posset idem astrui exemplo Dauid, qui legitur frequenter peccasse, et frequenter penituisse. Augustinus etiam scribens contra quosdam hereticos, qui dicebant peccantibus post baptismum, semel tantum utilem esse penitentiam, ait: »Ita adhuc perfidi, quoniam [19 1Kb] plus quam oportet sapiunt, non sobrii, sed excedentes mensuram, dicunt quod etsi semel post baptismum ualet penitentia,  non tamen sepe peccantibus prodest iterata, alioquin remissio esset ad peccatum incitatio; quis enim peccare cessaret, si semper redire posset?« Dicunt etiam Deum esse incitatorem ad malum, si semper peccata dimitteret, uel penitentibus subueniret, eique placere peccata, cum semper presto esset remittere. Errant autem; constat enim ei displicere uitia, qui semper presto est destruere illa: si illa amaret, non illa semper destrui curaret [20 1Kb] . Dicit etiam Ioannes Chrysostomus, de reparatione lapsi: »Talis est erga homines Dei pietas, nunquam spernit penitentiam, si ei sincere offeratur [21 1Kb] . Etiamsi ad summum quis uenerit malorum, et inde reuerti uelit ad ueritatis uiam, sufficit [22 1Kb] , amplectitur  libenter, et omnia facit quatenus ad priorem reuocet statum, quodque adhuc prestantius est [23 1Kb] , etiamsi non potuit quis explere omnem satisfactionis ordinem, quantulamcunque tamen, et quantumlibet breui tempore gestam non respuit penitentiam. Suscipit namque ipsam, nec patitur, quamuis exigue conuersionis [24 1Kb] , perdere mercedem.« Rationibus etiam idem probatur. Iste post baptismum peccauit, non potest ei subuenire penitentia uel aliud sacramentum, ad peccati remissionem. Ergo in eo periit libertas arbitrii, ita quod non possit bene operari, uel per penitentiam peccatum delere: non est ergo imputandum ei, si non bene operatur, cum ex necessitate permaneat in peccato.

Item, iste dolet de peccato quantum debet dolere,  et conteritur, peccatum confitetur, pro ipso satisfacit; ergo iniuste cum eo agitur, si non ei remittitur peccatum.



241 CAPUT L. Opinio hereticorum qui dicunt penitentiam non ualere ad peccati remissionem.

Sunt alii asserentes nullam penitentiam ualere ad peccati remissionem. Quod sic probare conantur: Deus remittit peccata gratis, ergo non bonis meritis, ergo nec per penitentiam. Si enim per penitentiam  dimittitur peccatum, merito penitentie dimittitur. Item, auctoritas ait: Non ex operibus que fecimus nos, sed ex sola gratia saluos nos fecit . Item: Non est uolentis neque currentis, sed miserentis Dei . Item, prima gratia quam Deus operatur in homine, est peccati remissio, quam operatur sine homine. Ergo non mediante penitentia remittitur culpa [25 1Kb] .



CAPUT LI. Premissorum solutio, et quod penitentia ualet ad peccati remissionem.

Predicta refellimus dicentes quod per solam Dei gratiam remittitur peccatum, nec penitentia est causa efficiens remissionis peccati, sed tantum gratuita Dei uoluntas. Est tamen causa sine qua  non, quia nisi homo peniteat, non dimittitur a Deo peccatum. Sic sol domum illuminat quia fenestra aperitur, non tamen apertio fenestre est causa efficiens illuminationis, sed occasionalis tantum, sed ipse sol est causa efficiens illuminationis.

Quod autem dicitur: Non ex operibus que fecimus nos, etc. , sic est intelligendum, quod opera non excludant gratiam, nec gratia, opera, quia ex gratia sunt opera, et ipsa gratia est causa salutis efficiens.

Similiter gratia non excludit penitentiam, nec penitentia gratiam quia penitentia est quedam gratia. Similiter intelligendum est: Non est uolentis, etc. , quamuis cursus, id est bona operatio, uel bona uoluntas sit salutis occasio, causa tamen efficiens  est Dei misericordia. Concedimus etiam quod Deus primam gratiam in nobis operatur sine nobis, iuxta predictam intelligentiam.



CAPUT LII. Opinio hereticorum qui dicunt quod sufficit soli Deo confiteri.

Sunt alii heretici qui dicunt sufficere soli Deo confiteri, quod sic probare conantur; ait Ambrosius super Lucam: »Ideo fleuit Petrus, quia culpa subrepsit ei [26 1Kb] : non inuenio quid dixerit, inuenio quod fleuit, lacrymas eius lego, satisfactionem non lego: quod defendi non potest, ablui potest: lacryme lauant delictum, quod uoce pudor est confiteri; et uenie fletus consulit et uerecundie.«  Hoc etiam dicit Maximus episcopus. Item Ioannes Chrysostomus, super Epistolam ad Hebreos: »Non tibi dico ut te prodas in publicum, neque te apud alios accuses, et obedire te uolo Prophete dicenti: Reuela uiam tuam ante Dominum : ergo confitere peccata tua apud uerum iudicem cum ratione [27 1Kb] , delicta tua pronuntia non lingua, sed conscientie tue memoria; et tunc demum spera misericordiam consequi posse. Si habueris peccata tua in mente quotidie, nunquam  malum aduersus proximum tuum in corde tenebis.« Item idem: »Peccata tua dicito ut deleas illa, sed si confunderis alicui dicere, dicito ea quotidie in anima tua. Non dico ut confitearis ea seruo tuo [28 1Kb] , ut tibi exprobret, sed dicito Deo, qui curat ea. Nec enim si non dixeris, ignorat ea; cum faciebas, presto erat; cum admitteres ea, cognouerat.«



242 CAPUT LIII. Solutio, et quod homo tenetur confiteri peccata sua.

Predicta sic soluimus: Illud Ambrosii: »Lacryme lauant delictum, etc.;« ad publicam penitentiam referendum est. Ibi enim uirtutem lacrymarum et confessionis ostendens, innuere uoluit quod lacryme occulte, secreta confessio soli sacerdoti  facta, lauant delictum, quod pudet aliquem publice confiteri. Quod autem dicit se Petri lacrymas legisse, non confessionem uel satisfactionem, per hoc neutrum excluditur: multa enim facta sunt que scripta non sunt. uel forte, nondum facta erat illa institutio confessionis que nunc est. uel sic intelligi potest, »lacryme lauant delictum,« id est fletu purgantur ubi pudor est in confitendo, quia nisi in confessione fuerit uerecundia, non deletur culpa [29 1Kb] .

Illud Ioannis Chrysostomi non est sic intelligendum, ut liceat alicui, si opportunitatem habeat, sacerdoti non confiteri, sed quia sufficit, ubi crimen occultum est, soli Deo per sacerdotem dicere, et semel, nec oportet publicare coram multis, quod est occultum, sicut ipse notauit dicens: »Non tibi  dico ut te prodas in publicum,« etc. Sicut enim publica noxa publico eget remedio, ita occulta, secreta confessione et occulta satisfactione purgatur.

Nec est opus ut quod sacerdoti semel confessi sumus, iterum confiteamur. Attamen non tantum lingua carnis, uerum etiam lingua cordis apud uerum iudicem confiteri debemus, si peccata nobis remitti uelimus. Unde idem Ioannes Chrysostomus ait [30 1Kb] : »Si tuorum peccatorum recorderis, et frequenter in conspectu Dei pronunties, et pro eis depreceris, citius ea delebuntur. Si uero obliuiscaris, tunc eorum recordaberis nolens, quando publicabuntur, et in conspectu proferentur omnium inimicorum, et amicorum, et sanctorum angelorum.«



CAPUT LIu. Quibus auctoritatibus probatur quod penitentia ualet ad remissionem peccati.


Quod penitentia ualeat ad remissionem peccatorum, multiplex auctoritas monstrat. Ait enim Ioannes: Penitentiam agite, appropinquauit enim regnum celorum . Idem ait Christus. Et Petrus in Actibus apostolorum ad eos, qui ad eius predicationem compuncti fuerant corde: Penitentiam agite, et baptizetur unusquisque uestrum  . Item Petrus: Penitentiam agite, ut deleantur peccata uestra . Que considerantur in penitentia, exiguntur ad peccati remissionem, scilicet, cordis contritio, confessio, satisfactio. Quod tamen heretici negant.



CAPUT Lu. Quibus auctoritatibus probatur quod contritio ualeat ad remissionem peccati.

Quod contritio ualeat ad remissionem peccati, patet per Euangelium, ubi legitur quod recordatus est Petrus uerbi quod dixerat ei iehsu: Priusquam gallus cantet, ter me negabis. Et egressus foras, fleuit amare . Ecce quomodo corde compunctus et mali preteriti recordatus, currit ad lacrymas. Preterea, quomodo 243 remittetur  homini peccatum nisi uolenti? sed cum homo uult sibi remitti peccatum, uult non habere peccatum: uult ergo se non esse in peccato; ergo conteritur de peccato. Si iam predicti heretici crederent prophetis, per eos probari posset, contritionem ualere ad peccati remissionem. Ait enim auctoritas: Quacunque hora peccator ingemuerit, omnium iniquitatum eius non recordabor . Et Iel: Scindite corda uestra, et non uestimenta uestra . Dauid etiam ait: Cor contritum et humiliatum, Deus, non despicies . Contritio enim est cumpunctio cordis, que nascitur ex recordatione preteritorum malorum, cum intentione non relabendi, malens omnia mortis subiisse pericula, quam tali laborasse culpa.



CAPUT LuI. Quibus auctoritatibus probatur quod confessio ualet ad remissionem peccatorum.


Similiter oris confessio ad peccati deletionem exigitur, licet hoc ipsum etiam heretici negent. Ait enim in canonica Epistola Iacobus: Confitemini alterutrum peccata uestra . Non dixit soli Deo, ut ipsi dicunt, sed alterutrum [31 1Kb] . Item Paulus: Corde creditur ad iustitiam, ore autem confessio fit ad salutem . Christus etiam precepit iis quos a lepra sanauerat, ut se ostenderent sacerdotibus, per hoc insinuans, quod ille qui uult a lepra peccati mundari, debet se per confessionem ostendere sacerdoti. Pluribus etiam  sanctorum auctoritatibus potest idem astrui; sed forsitan non iis assentirentur Christiane fidei aduersarii. Fortasse etiam dicent aliqui quod sola contritione remittitur peccatum; ad quid ergo exigitur peccati confessio ad eiusdem remissionem? Ad hoc dicimus, quod ille qui conteritur [32 1Kb] confitendi propositum habere tenetur: nisi enim hoc proponat, peccatum non remittitur [33 1Kb] . Tenetur ergo ad confitendum multiplici de causa scilicet ratione propositi et ratione penitendi, magna enim penitentia  est, erubescentia de confessione. Cum enim ob alias causas instituta sit peccati confessio, instituta est etiam ut erubescentia pro peccato cedat in penam, ratione etiam quandoque satisfaciendi, quia nisi peccator sacerdoti reuelauerit, ipse per iniunctam satisfactionem non poterit eis mederi.



CAPUT LuII. Opinio hereticorum qui negant panem transsubstantiari in corpus Christi.

Dicunt etiam prefati heretici, panem non transsubstantiari in corpus Christi per sancta [34 1Kb] uerba que a sacerdote dicuntur in missa. Et hoc sic probare conantur: Si singulis diebus panis in corpus Christi mutaretur, illud in infinitum augeretur.

Querunt etiam utrum ille panis desinat esse. Si  desinit esse, annichilatur, et ita etiam corrumpitur. Item querunt, corpus tante quantitatis quomodo intrat per os hominis. Item, si corpus Christi comeditur, dentibus atteritur, et ita in partes diuiditur; item panis fit corpus Christi, ergo erit corpus Christi, et ita aliud quam sit. Item panis fiet corpus, ergo de pane fiet corpus Christi, et sic panis erit materia corporis Christi [35 1Kb] . Item post transsubstantiationem, remanent accidentia, ergo in alio subiecto, uel in ere, sed si in ere, aliqua pars eris est rotunda, sapida, alba, et secundum quod illa forma [36 1Kb] defertur per diuersa loca, mutant accidentia subiectum. Item in eadem parte eris manent illa accidentia, et ita soliditas est in ere, cum illa sint solida, et sic er solidus est. Ex his uidetur  quod accidentia illa non sint in ere, sed nec in corpore Christi sunt, nec est assignare aliud corpus in quo sint, ergo non uidentur remanere accidentia. Item, cum forma illa sub qua latet corpus Christi diuidatur in partes, sub illa forma desinit corpus Christi. Quomodo ergo sub singulis portionibus illius hostie datur corpus Christi?

244 Item, si Christi corpus latet sub illa exigua forma, ubi est Christi caput uel pes? et ita indistincta sunt membra illius. Item Christus dedit suum corpus discipulis ante passionem: sed dedit eis mortale uel immortale: si mortale dedit, sed tunc erat mortalis: ergo quando erat mortalis immortalis erat, quod est impossibile [37 1Kb] . Item ponatur quod aliquis  celebrauerit diuina tempore passionis Christi; corpus existens Rome passum fuisset Rome, quia ubicunque erat, patiebatur tempore passionis; et sic non patiebatur tantum in Ierusalem, sed in multis aliis locis. Item, ponatur quod mus accedat ad pixidem in qua est Christi corpus; mus aliquid comedit, ergo era, uel accidens, uel corpus Christi. Sed quod comedat era uel accidens, absurdum  est, et magis absurdum quod comedat corpus Christi. Item, cum sanguis Christi glorificatus sit, nec faciat localem distantiam [38 1Kb] , uidetur quod calice, repleto sanguine, alius liquor possit infundi. Item, Christus ait in Euangelio: Omne quod in os intrat, in secessum emittitur . Ergo Christi corpus non intrat in os quando ad manducandum datur, uel in secessum emittitur.



CAPUT LuIII. Premissorum solutio, et quod panis transsubstantiatur in corpus Christi.

Ad primam obiectionem dicimus quod mutationum alia est alteratio [39 1Kb] , alia est alteritas, alia transsubstantiatio. Alteratio dicitur illa mutatio que fit secundum uarietatem accidentium in eodem subiecto,  ut cum aliquod subiectum primo est album, post incipit esse nigrum. Secundum hanc mutationem, concedimus has: Album erat nigrum, album incipiet esse nigrum, et fiet nigrum. Hanc autem negamus, De albo fiet nigrum, ne album intelligatur esse materia nigri [40 1Kb] : nam, de, materiam notat. In hac mutatione manet subiectum, manent et substantialia, sed non manent quedam accidentalia. Alteritas uero est illa species mutationis, in qua manente eadem materia, non manent substantialia: que mutatio facta est in Cana Galilee, quando aqua mutata est in uinum . Ibi enim materia mansit, quia eadem materia aque et uini, sed mutata sunt quedam substantialia; nam illud substantiale quod aqua erat, desiit esse aqua et illud  quod uinum est, uinum esse incepit. Quedam etiam accidentalia mutata sunt. Iuxta mutationem hanc dicitur quod de aqua factum est uinum, et quod aqua mutata est in uinum. Sed, nec aqua fuit uinum, nec cepit esse uinum, nec fuit futura uinum. Transsubstantiatio est illa species mutationis, secundum quam et mutatur materia, et substantialis forma, sed remanent accidentia. Unde dicitur, transsubstantiatio, quia nichil de substantia remanet, uel quantum ad materiam, uel quantum ad substantialem naturam [41 1Kb] . Talis mutatio fit in consecratione panis. Panis enim ita mutatur in corpus Christi, quod nichil de materia panis remaneat: nec substantialia remanent; sed quedam accidentalia, ut  rotunditas, albedo, sapor. Et quia tota substantia mutatur in corpus Christi, non augetur, quamuis multoties panis in Christi corpus mutatur, non remanet in corpore Christi, nec remanet corpus Christi; et ideo nec corpus Christi augetur. Sunt enim due augmenti, seu augmentationis species [42 1Kb] , una que fit per partium extensionem, alia per additionem. Iuxta primam, crescit uirgula in horto [43 1Kb] ,  iuxta secundam, crescit aceruus, cum ei aliquid additur [44 1Kb] . Quod primo modo augetur, uerbi gratia uirgula, non crescit quod aliquid in ea addatur, sed quia mediante calore et humore, extenduntur eius partes. Secundum hanc augmenti speciem, multiplicati sunt panes illi, quibus Dominus 245 refecit quinque millia hominum . Quia ergo nichil Christi corpori additur, nec eius partes extenduntur, dicimus quod Christi corpus non augetur.

Secundum hanc mutationem transsubstantiationis, dicendum est quod panis mutatur seu conuertitur in corpus Christi. Concedimus etiam alia uerba mutationem significantia, ut panis fiet corpus Christi, non tamen incipiet esse corpus Christi. Dicimus etiam quod panis desinit esse, nec tamen corrumpitur;  non enim desinit esse per naturalium infirmationem, sed per miraculum.

Non est etiam mirum, si corpus Christi aliquante quantitatis intret per os hominis, cum iam sit glorificatum, nec aliquam in loco distantiam faciat. Hoc tamen negamus quod de pane fiet corpus Christi, quia denotat materiam, et panis non est, nec erit materia corporis Christi. Dicimus etiam quod licet corpus Christi comedatur, semper tamen incorruptibile et indiuisibile remanet. Cum autem corpus Christi dicitur diuidi uel frangi, potius ad formam panis refertur quam ad corpus Christi; fractio enim illa uel diuisio non est in corpore Christi, sed in forma panis. Non est etiam mirum,  si ille qui fecit omnia ex nichilo, faciat accidentia esse sine materiali subiecto [45 1Kb] . Ad hoc quod dicunt, quod in altari adhuc est panis post consecrationem, quia ibi prius fuit panis, et adhuc est forma panis; respondemus, quod uere ibi fuit panis, sed mutatus est in corpus Christi, et forma remanet, sub qua latet corpus Christi. Et hoc fit multiplici de causa. Prima est, quia »fides non habet meritum, cui humana ratio prebet experimentum;« alia, ne Christianus abhorreat comedere Redemptorem suum, ne, inquam, animus horreat quod oculus cernit: non enim est in usu carnem crudam comedere; tertia, ne heretici insultarent nobis, dicentes: uos comeditis Dominum uestrum. uidemus etiam, quod quedam res mutantur in alias, et tamen quedam  proprietates rei mutate remanent, ut, quando uinum mutatur in acetum, remanet ibi liquiditas [46 1Kb] . Sub forma unius sepe latet alia, unde frequenter angeli leguntur latuisse sub humana forma; non tamen humana forma erat in angelo. Similiter corpus Christi est in altari, sed sub alia forma, scilicet sub forma panis. Et accidentia que remanent sunt sine subiecto, ut dictum est, quia qui ea creauit ut in subiecto essent, potest facere ut sine subiecto sint; quod enim hoc modo uel alio sint, a Deo  est. Possumus tamen dicere, quod color et sapor sunt in forma panis, et ita, miraculose accidens sit in accidente.

Sed similiter hic queri posset, de ipsa forma, in quo sit, cum et ipsa forma sit accidens.

Dicunt quidam, nulla accidentia ibi esse post transsubstantiationem, sed uideri esse, cum non sint. Unde non dicunt ibi esse albedinem uel rotunditatem, sed talia ibi uideri in sacramento; nec dicunt ibi esse prestigium, sed sacramentum.

Sunt enim multe species fallacie uisus: Una est, quando non uidemus quod oculis presentatur, que dicitur aurisia [47 1Kb] , id est auidentia, qua percussi fuerunt qui Eliseum querebant ; alia est que dicitur prestigium, quando arte magica  ita prestigiuntur oculi [48 1Kb] , ut uideatur aliquid esse quod non est, nec uideatur quod est: hoc autem fit a magis ad decipiendum; alia uero est, que fit ad instruendum, et in sacramentum; iuxta quod uidebatur prophetis uidere, quod non uidebatur. Unde, Ieremias uidebatur uidere ollam succensam ab aquilone, cui dictum est: Ab aquilone pandetur omne malum super habitatores Ierusalem .

Similiter, sapor et color uidentur esse in sacramento altaris, nec tamen ibi est prestigium, quia hoc non fit ad decipiendum, sed potius ad instruendum, et in sacramentum. Sed, quid ire uolumus per uerborum anfractus? unica est ad hec responsio, quod in miraculo, non est querenda ratio. Dicimus  etiam quod quando forma illa diuiditur in partes, sicut prius Christi corpus totum et integrum latebat sub integra forma, postea 246 sub singulis portionibus hostie fracte latet idem corpus integrum et totum, sicut in speculo integro apparet aliqua imago et integra, eo autem fracto, in singulis portionibus eadem forma apparet. Dicimus etiam quod sub illa exigua forma, latet totum Christi corpus, quia cum iam sit glorificatum, tante subtilitatis est, quod non facit distantiam eris ad era, et ideo [49 1Kb] latere potest in paruo loco, et tamen membra eius distincta sunt. Corpus quoque suum discipulis dedit tale, quale habuit, id est mortale [50 1Kb] ; miraculosum autem fuit, quod corpus tante quantitatis intrauit per os comedentis angustum. Quo  enim miraculo natus est clauso utero uirginis, et quomodo super aquas ambulauit siccis pedibus, eodem miraculo intrauit in os comedentis.

Dicimus etiam, quod si quis celebrasset sacramentum eucaristie Rome, in die passionis, Christus Rome existens pateretur in Ierusalem, sed non Rome pateretur, sicut dum aliquid incipit esse, in hoc momento incipit esse.

De mure accedente ad pixidem, dicimus quod non comedit corpus Christi, sed formam illam panis,  que miraculose cedit in eius nutrimentum, ac si esset panis substantia. Nec mirum, cum in naturalibus contingat, quod aliquis inebriatur solo odore uini. Legimus etiam quod quidam populi pascuntur solo odore pomorum. Sunt tamen qui dicunt quod nichil comedit, sed uidetur quod comedat, et sic miraculose saturatur ac si ederet. Calice autem pleno sanguine Christi, alius liquor non potest infundi illo manente, quamuis sanguis non faciat distantiam eris ad era: Species enim uini sub qua latet sanguis, implet locum et implet calicem sic miraculose, sicut miraculose glorificatum corpus locum non implet. Quod autem Christus ait: Omne quod in os intrat, etc. , intelligendum est de cibo materiali, non spirituali: sicut  enim materialis cibus uadit in secessum, ita spiritualis in mentis excessum. Ille enim est cibus uentris, hic mentis.



CAPUT LIX. Utrum sit articulus fidei, panem transsubstantiari in corpus Christi.

Querunt etiam heretici utrum sit articulus fidei Christiane panem transsubstantiari in corpus Christi, cum de hoc non fiat mentio in aliquo symbolo. Non enim in symbolo Apostolico, scilicet: Credo in Deum; uel in Niceno: Credo in unum, etc.; uel in symbolo Athanasii: Quicunque uult, etc. Cum in his symbolis, de omnibus articulis Christiane fidei fiat mentio, cur non fit mentio de illo ineffabili sacramento, cui magis uidetur obuiare humana ratio [51 1Kb] .

 Ad hoc dicunt quidam, quod in primitiua Ecclesia ita omnibus patebat transsubstantiari panem in corpus Christi, quod nulli dubium erat, cum Christus hoc esset in Euangelio testatus. Nec super hoc in primitiua Ecclesia ulla heresis pullulauit, ad quam reprimendam opus esset mentionem fieri de hoc in aliquo symboli articulo. Unde, quia in primitiua Ecclesia de Trinitate pullulauit heresis apud Arium et Sabellium; de Spiritu sancto apud Macedonium; de Incarnatione apud Eutychen et Nestorium; de resurrectione apud alios, ut testatur Apostolus in Epistola ad Corinthios , de his articulis fit mentio in symbolis. Dici tamen potest, quod in Apostolico symbolo fiat mentio de eucaristia, cum dicitur, sanctorum communionem. In hoc enim spiritualiter  communificant sancti, dum recipiunt corpus Christi, non solum sacramentaliter, sed etiam spiritualiter.



247 CAPUT LX. Quibus auctoritatibus probatur quod Christus corpus suum dedit discipulis suis.

Quod Christus dedit corpus suum discipulis, Mattheus aperte in euangelio declarat, inquiens: Cenantibus autem eis, accepit iehsu panem, benedixit et fregit, deditque discipulis suis, et ait: Accipite  et comedite, hoc est corpus meum: et accipiens calicem et gratias agens dedit illis dicens: Bibite ex hoc omnes. Hic est enim sanguis noui testamenti, qui pro multis effundetur in remissionem peccatorum . Item Lucas: Accepto pane, gratias egit et fregit, et dedit eis dicens: Hoc facite in meam commemorationem. Similiter et calicem, postquam cenauit, dicens: hic est calix noui testamenti in sanguine meo, quod pro uobis effundetur . Item Dominus in Euangelio: Amen, amen dico uobis, nisi manducaueritis carnem Filii hominis, et biberitis eius sanguinem, non habebitis uitam in uobis . Item: Qui manducat meam carnem, et bibit meum sanguinem, habet uitam eternam; et ego resuscitabo eum in nouissimo die. Caro enim mea uere est cibus,  et sanguis meus uere est potus: Qui manducat meam carnem, et bibit meum sanguinem, in me manet et ego in illo. Sicut misit me uiuens Pater, et ego uiuo propter Patrem, et qui manducat me, ipse uiuet propter me. Hic est panis qui de celo descendit, non sicut manducauerunt patres uestri manna, et mortui sunt; qui manducat hunc panem, uiuet in eternum  Propter hec uerba [52 1Kb] , quidam de discipulis eius dixerunt: Durus est hic sermo, quis potest eum audire? et ideo multi abierunt retrorsum, et amplius cum eo non ambulabant . Quorum imitatores sunt predicti heretici.

Apostolus etiam in epistola ad Corinthios prima: Ego enim accepi a Domino quod et tradidi uobis, quoniam Dominus iehsu Christus in qua nocte tradebatur,  accepit panem, et gratias agens fregit et dixit: Accipite et manducate; hoc est corpus meum quod pro uobis tradetur; hoc facite in meam commemorationem. Similiter et calicem, postquam cenauit, dicens: Hic calix noui Testamenti est in meo sanguine. Hoc facite, quotiescunque bibetis in meam commemorationem. Quotiescunque enim manducabitis panem hunc, et calicem bibetis, mortem Domini annuntiabitis donec ueniat . Item: Quicunque manducat panem, et bibit calicem Domini indigne, reus erit corporis et sanguinis Domini .



CAPUT LXI. Opinio hereticorum qui dicunt quod Christus dicens: Hoc est corpus meum, demonstrauerit seipsum, et non corpus quod sub forma latebat.


Preterea, dicunt heretici, quod cum Christus ait, Accipite, hoc est corpus meum, non demonstrauit corpus quod sub forma latebat in fine prolationis uerborum, sed seipsum. Quasi dicat: Ego sum qui do; hoc est, corpus meum est quod uobis do, non hunc panem, et ideo dignius quam panis est quod do.

Ad hoc dicimus quod istud stare non potest, si uerborum series diligenter attendatur. Ait enim  euangelista: Accepit iehsu panem et benedixit, ac fregit, et dedit discipulis suis, dicens: Accipite, hoc est corpus meum , quasi dicat: Hoc quod offero uobis, est corpus meum. Preterea, ad quid seipsum ostenderet, cum ipse, et corpus eius discipulis appareret? Item, quid de sanguine dicent [53 1Kb] ? 248 Legitur enim in Euangelio, Accipiens iehsu calicem, gratias egit, et dixit illis; bibite ex hoc omnes [54 1Kb] ; hic est sanguis noui Testamenti, qui pro multis effundetur in remissionem peccatorum . Hic non possunt dicere quod ostenderet sanguinem suum, nisi quem in calice porrigebat, quem discipulis suis dabat dicens: Hic est sanguis meus, etc.



CAPUT LXII. Quare Christus sub aliena forma dederit corpus suum.


Queritur etiam ab hereticis, cum tot auctoritates clament panem mutari in corpus Christi, quare negent tantum sacramentum? Si dicant quod est contra naturam, eis possumus respondere, quia qui fecit omnia ex nichilo, potest unum mutare in aliud. Et, si Filius Dei sub forma humana latet, quid mirum si corpus Christi sub forma panis latens non apparet? Quia sicut ratio fuit, ut sub humanitate lateret diuinitas, ita ut sub forma panis lateret humanitas. Sicut enim diuinitas sine uelamine nobis apparere non potuit, ita glorificata humanitas, nisi mediante aliena forma, nobis mortalibus et infirmis apparere noluit [55 1Kb] . Decens etiam fuit ut qui ab hominibus recesserat per presentiam  carnis, sedens ad dexteram Patris, nos aliquando uisitaret, quamuis sub aliena forma lateret. Maxima quoque gratia nos priuare contendunt qui Christum in altari esse per uirtutem sacramenti non credunt. Quam enim maiorem gratiam potuit nobis conferre, quam sacramentum eucaristie? Unde ipse ait: uobiscum sum usque ad consummationem seculi . Quamuis enim hoc intelligatur de presentia spirituali, potest tamen etiam intelligi de corporali.

In horum hereticorum confusionem, in pluribus ecclesiis celebratur miraculum, quo in hostia species carnis uisa est. Longum etiam esset referre miracula [56 1Kb] , que propter infirmitatem quorumdam  fiunt circa eucaristiam. Stultissimum etiam est diffiteri quod Christus confessus est, quod apostoli testantur, quod omnes sancti attestantur, in qua fide uidemus tot uiros religiosos uitam finire.



CAPUT LXIII. Opinio illorum hereticorum qui dicunt nuptias damnabiles esse.

Predicti etiam heretici nuptias damnant. Dicunt enim quidam eorum quod omnibus modis se homo  debet purgare ab eo quod habet a principe tenebrarum, id est a corpore, et ideo passim et qualitercunque fornicandum esse, ut citius liberetur a mala natura.

Et ideo nuptias damnant, que fluxum luxurie coarctant. Unde, ut fertur, in conciliabulis suis immundissima agunt. Hi dicuntur Cathari, id est diffluentes per uitia, a catha, quod est fluxus; uel cathari, quasi casti, quia se castos et iustos faciunt. uel Cathari dicuntur a cato, quia, ut dicitur, osculantur posteriora catti, in cuius specie, ut dicunt, apparet eis Lucifer. Quod autem nuptie damnabiles sint, auctoritatibus et rationibus probare conantur. Et primo sic: Nisi exsecrabiles essent nuptie, Dominus Ioannem euangelistam non reuocasset a  fluctiuaga nuptiarum tempestate. Et quia coniugium non consummatur nisi carnali coitu, et ita in peccato, dicunt coniugium exsecrabile esse, ac si amatores essent castitatis, cum potius sint sectatores incestus [57 1Kb] et luxurie.

249 Dicunt etiam coniugium obuiari legi nature, quia lex naturalis dictat omnia esse communia [58 1Kb] : coniugium uero appropriat, quod commune debet esse ex iure naturali. Item, si bonum est nubere, quare dicit Apostolus: uolo uos omnes esse sicut ego sum , id est continentes? Dicunt etiam quod coniugium est causa maximi peccati, id est adulterii, quia nisi coniugium precederet, non sequeretur adulterium.



CAPUT LXIu. Obiectorum solutio, et quod nuptie non sint damnabiles.


Predictis respondemus, quod non ideo Christus Ioannem reuocauit a nuptiis, quod nuptie essent exsecrabiles, uel male, sed ut ad maius bonum inuitaret, id est ad uirginitatem: melior est enim uirginitas, id est expeditior et ad maius bonum promptior, quam castitas coniugalis. Coniugalis enim status multis negotiis implicatur, quibus acquiruntur necessaria uite, per que idem status minus promptus est ad bonum. Concedimus etiam coniugium non posse consummari sine carnali coitu, uerum carnalis coitus non semper peccatum est: nam per coniugii sacramentum fit, ut carnale  commercium aut graue non sit peccatum, aut omnino peccatum non sit. Quot enim non caderent in fornicationis periculum, nisi esset coniugium? Excipitur autem in honestate coniugali, fornicationis peccatum [59 1Kb] . Unde Apostolus inuitans ad fornicationem uitandam, ait: Propter fornicationem autem [60 1Kb] , unusquisque uxorem suam habeat, et unaqueque uirum suum . Et cum carnis  commercium sit de iure naturali, non in hoc coniugium naturali iuri obuiat, sed potius exornat. In hoc enim ius naturale et carnis commercium exornatur, quod homo passim diuersas non cognoscat, sed unam sibi assumat; quod et in brutis animalibus liquet, que ducta naturali iure, non gaudent paris pluralitate, sed unitate.

Ad ultimam obiectionem dicimus quod Apostolus non ideo uolebat eos quibus scribebat, esse solutos a coniugio et continentes esse, quod coniugium sit malum, sed ideo quia uirginalis status uel uidualis expeditior. Coniugium enim sanctum est, unde et ipsi gentiles in tanta ueneratione habuerunt coniugium, quod filios qui nati non erant de coniugio, illegitimos iudicabant.



CAPUT LXu. Quibus auctoritatibus et rationibus probatur quod coniugium bonum et sanctum sit.


Quod autem coniugium bonum et sanctum sit, quod naturale commercium per bona coniugii excusetur, uariis rationibus et auctoritatibus probari potest. Ait enim Apostolus: Unusquisque uxorem suam habeat propter fornicationem, et unaqueque uirum suum. Uxori uir debitum reddat, similiter et uxor uiro . Item: Mulier sui corporis potestatem non habet, sed uir; similiter et uir sui corporis potestatem non habet, sed mulier . Item Apostolus in prima ad Timotheum: uolo iuniores uiduas nubere, filios procreare, matres familias esse  . Audiant etiam heretici attestantem Apostolum quod neque uir, neque mulier continere potest, nisi uterque consenserit. Item Paulus: Nolite fraudare inuicem, et nisi forte ex consensu ad tempus ut uacetis orationi, et iterum reuertimini in idipsum, ne tentet uos Satanas propter incontinentiam uestram . Ecce, quomodo debeat esse utriusque consensus. Item Paulus: Dico autem innuptis 250 et uiduis: Bonum est illis si sic permaneant, sicut et ego; quod si se non continent, nubant: melius est enim nubere quam uri. Iis autem qui matrimonio iuncti sunt, precipio, non ego, sed Dominus, uxorem a uiro non discedere, et uir uxorem non dimittat . Item: Si quis habet uxorem infidelem, et hec consentit habitare cum illo,  non dimittat illam; sanctificatus est enim uir infidelis per mulierem fidelem, et mulier infidelis per uirum fidelem: alioquin, filii uestri immundi essent, nunc autem mundi sunt 

Sed forte heretici obiicient nobis illud Apostoli: Qui habent uxores, sint tanquam non habentes , quod sic intelligendum est; potius seruientes Deo quam carnis commercio. Item, qui matrimonio iungit uirginem suam, bene facit, et qui non iungit melius facit . Ecce, quomodo Apostolus commendat utrumque, coniugium scilicet et uirginitatem, licet uirginitatem preferat. Item Paulus:  Mulier altigata est uiro, quanto tempore uiuit; quod si dormierit, liberata est, cui uult nubat, tantum in Domino . Obiiciunt etiam illud Apostoli: uiri diligite uxores uestras, sicut Christus Ecclesiam . In quo putant continentiam inter coniugatos, ab Apostolo, uelut preceptum, commendari, quod absit! Non enim hoc ait Apostolus propter continentiam, sed ad confirmandum sincere dilectionis uinculum, ut, si necesse fuerit, uirum aliquid pro uxore pati non recuset, sicut Christus pro desponsata sibi Ecclesia, mortem subire non recusauit. Item, Paulus ad Romanos: Nam que sub uiro est mulier, uiuente uiro alligata est legi uiri, si autem mortuus fuerit uir eius, soluta est a lege uiri: Igitur uiuente marito, uocabitur adultera, si fuerit  cum aliquo [61 1Kb] . Item, Dominus in Euangelio, cum interrogaretur, si liceret homini dimittere uxorem suam quacunque ex causa, dixit: Non legistis quia qui fecit hominem ab initio, masculum et feminam creauit eos, et benedixit eis dicens: Crescite et multiplicamini . Et dixit Ade: Propter hoc relinquet homo patrem et matrem suam et adherebit uxori sue, et erunt duo in carne una. Itaque iam non sunt duo, sed una caro. Quod ergo Deus coniunxit, homo non separet  Item, obiiciunt heretici: Quicunque reliquerit domum, aut fratres aut sorores, aut patrem, aut uxorem, etc., centuplum accipiet, et uitam eternam possidebit . Dicunt autem quod iuxta hanc auctoritatem,  Deus precepit dimittere uxores. Sed intellectus uerborum is est: Precepit Deus, ut intuitu diuine dilectionis, omnem creaturam postponamus [62 1Kb] Creatori [63 1Kb] . Item quomodo coniugalis copula Zacarie et Elisabeth, adulterium fuit, quorum genitura, scilicet S. Ioannes, repletus est Spiritu sancto adhuc in utero matris? et si Spiritu sancto repletus est, ergo sanctificatus; et si sanctificatus, ergo ab omni peccato mundatus, ergo non ex adulterio conceptus, ergo Zacarie et Elisabeth copula non fuit adulterium.

Sed forsitan dicent ipsum Ioannem non esse filium Zacarie. Sed audiant quid dixit angelus ad Zacariam: Nascetur tibi filius . Item: Octauo die uenerunt circumcidere puerum, et uocabant  eum nomine patris sui Zacariam . Insuper: Manus Domini erat cum illo, et Zacarias pater eius repletus est Spiritu sancto, et prophetauit, etc.  Et alibi: Et factum est uerbum Domini super Ioannem Zacarie filium, in deserto . Item, sacramentum coniugii in paradiso institutum est a Deo, quando formauit mulierem de costa uiri, et instituens unam esse unius, ait: Crescite et multiplicamini, et replete terram . Item, ad commendandum coniugii sacramentum uoluit Christus de coniugata nasci. Et ad idem commendandum interfuit nuptiis et miraculum ibi fecit . Legimus  et de Petro, quod habuit uxorem: quam non duxisset, si credidisset peccatum. Etiam cum per coniugium arctetur fluxus luxurie, potius uidetur esse bonum quam malum, cum apud Deum et homines ignominiosum sit, nasci de non coniugatis. Maxime etiam contradicunt effectui misericordie Dei [64 1Kb] , qui coniugium damnant: in hoc enim maxime apparet effectus misericordie Dei, quod coniugii sacramentum 251 ad hoc instituerit, ut qui continentes esse non possunt, ab incontinentie peccato excusarentur.



CAPUT LXuI. Opinio hereticorum qui dicunt, quod confirmatio nullam habet efficaciam.

Sunt etiam heretici qui derogant aliis quibusdam  sacramentis, ut confirmationi, ordini et extreme unctioni. Dicunt enim nullam esse uirtutem sacramenti confirmationis, cum nec in Euangelio, nec in aliis libris Noui Testamenti legatur esse instituta a Christo, uel ab eius discipulis.

Ad hoc dicimus quod ubi Christus insufflauit in apostolos, dans eis Spiritum sanctum ad robur, insinuauit eis confirmationis sacramentum. Illa enim uirtus que ab apostolis dabatur per manus impositionem, datur fidelibus per confirmationem. Nec legitur hoc sacramentum in primitiua Ecclesia fuisse datum, nisi ab apostolis. Unde etiam postea non est collatum hoc sacramentum alicui, nisi apostolorum uicariis, qui apostolorum habent uicem.  Et si ab aliis presumptum fuerit, irritum habetur et uacuum, nec inter ecclesiastica reputabitur sacramenta. uirtus autem sacramenti huius est donatio Spiritus sancti ad robur, qui datus est [65 1Kb] in baptismo ad remissionem peccatorum. Cum ergo ipsi heretici iudicent [66 1Kb] magnum esse sacramentum, manus impositionem, cuius uicem retinet hoc sacramentum confirmationis, inique [67 1Kb] derogant huic sacramento. Quomodo etiam audent derogare auctoritati omnium sanctorum apostolos sequentium, qui maximum testantur esse hoc sacramentum? Quod etiam tante est dignitatis, quod iterari non debet; sine quo etiam nullus adultus et discretus sine periculo discedit; quod etiam a ieiunis tradi debet, nisi aliter cogat necessitas.



CAPUT LXuII. Opinio illorum qui dicunt quod ordo non sit sacramentum.


Dicunt etiam fidei catholice inimici, ordinem [68 1Kb] , ut diaconatum uel sacerdotium, non esse sacramentum quod sic probare conantur: non legitur in aliqua canonica Scriptura apostolos ordinatos fuisse in sacerdotes, cur ergo eorum uicarios sic ordinari oportet [69 1Kb] ? Item, apostoli, qui maiores sacerdotes  dicti sunt, non leguntur uncti fuisse chrismate, cur ergo unguntur eorum uicarii? Preterita merita faciunt et suffragantur [70 1Kb] ut quis sit dignus aliquo officio; quid ergo confert ordo [71 1Kb] ?

Ad hoc dicimus quod Christus apostolos instituit sacerdotes, quando dans eis corpus suum, ait: Hoc facite in meam commemorationem . Multa etiam reliquit apostolis ordinanda, que ipse non ordinauit, ut de ordinum collatione, sacerdotum consecratione. Preterea si ordo nichil conferret ad consecrationem, relinquitur ut laici etiam possint consecrare, ut sacerdotes, quod absurdum uidetur. Legitur etiam in Actibus apostolorum quod apostoli septem ordinauerunt diaconos  : a simili intelligendum est ab apostolis alios ordinatos esse sacerdotes. Legitur quoque Iacobum Alphei ab apostolis ordinatum fuisse Hierosolymorum episcopum. Item, Paulus Timotheum ordinauit episcopum. Item in Epistola ad Corinthios ait: Deum in Ecclesia ordinasse quosdam apostolos, quosdam prophetas, alios doctores, quosdam sacerdotes . Similia habet in Epistola ad Ephesios . Quid ergo absurdius, quam ecclesiasticum destruere ordinem, quem instituerunt sancti Patres, et mater Ecclesia tanta ueneratione celebrat. An magis credendum est simplicibus et idiotis, imo a fide Catholica alienis, quam uiris prudentibus et religiosis? 252 Quid magis  rationabilius est [72 1Kb] , quam illos esse preditos quadam spirituali dignitate, qui conficiunt sacramentum eucaristie? Nonne Christus apostolis et eorum uicariis hanc contulit dignitatem, que nunc uicariis apostolorum in eorum consecratione confertur?



CAPUT LXuIII. Opinio eorum qui dicunt, extremam unctionem non esse sacramentum.

Dicunt etiam extremam olei unctionem que datur infirmis, nec esse sacramentum, nec aliquem habere effectum, quia hoc sacramentum unctionis infirmorum ab apostolis institutum non legitur.

Nos autem dicimus quod sacramentum untionis infirmorum ab apostolis institutum legitur: »Subscripsit  in hoc Alanus, Hugoni de Sancto uictore, lib. II De Sacramentis, p. 15 cap. 2; Altisiodorensi, lib. Iu Summe, tract. 7, c. 1; Magistro, in 4 dist. 23; sancto Bonauenture, a. 2, q. 2, et pluribus aliis antiquioribus theologis, qui pariter docuerunt, sacramentum hoc a B. Iacobo fuisse institutum, intelligendo nimirum, non de institutione prima, qua lex aliqua legislatoris auctoritate primo conditur; sed de promulgatione, qua sanctus Iacobus  omnium primus sacramentum hoc promulgauit, non quomodocunque, sed prius scripto tradens, et commendans illud posteritati, quo sensu, non absurde ipsum instituisse dicitur: Sic enim etiam legimus, a diuersis pontificibus plura fuisse instituta, que tamen constat, diuine aut apostolice esse institutionis. Sed quia a pontificibus lege scripta promulgata sunt, aut neglecta ad usum reuocata, ab iis institute dicuntur. Atque ita auctores hos intelligendos et exponendos esse uide apud S. Thomam, Supplem. quest. 29 a. 3, ad secundum. Et Guil. Estium, in 4, p. 2, dist. 23, § 3, lit. C. Et antea, dist. 1, § 16, ubi etiam expresse docet, adhuc post concilium Tridentinum, a Catholicis disputari, utrum omnia sacramenta a Christo instituta sint  immediate? Item, ferendam esse illorum opinionem, qui dicunt, aliqua sacramenta instituta esse ab apostolis.« Ait enim Iacobus apostolus in Canonica sua: Infirmatur quis ex uobis? inducat presbyteros Ecclesie, et orent super eum, ungentes eum oleo, in nomine Domini, et alleuiabit eum Dominus, et si in peccatis sit, dimittentur ei . In quo ostendit, duplici ex causa sacramentum hoc institutum fuisse, ad peccatorum remissionem, et ad corporalis infirmitatis alleuiationem. Unde constat eum qui hanc unctionem fideliter [73 1Kb] susceperit, tam in anima quam in corpore alleuiari [74 1Kb] , si tamen expediat ut in utroque alleuietur. Si autem corporis ualetudinem forte illi habere non expedit, illam  que anime est sanitatem in hoc sacramento acquirit.



CAPUT LXIX. Opinio quorumdam, qui dicunt quod locus materialis non est dicendus Ecclesia.

Non desunt qui dicant Locum materialem non esse Ecclesiam, sed conuentum fidelium tantum, quia, ut aiunt, locus ad orationem non pertinet: Sicut enim ubique est Deus, sic ubique adorari uel orari potest. Hoc autem probare nituntur auctoritate Christi dicentis Samaritane: Mulier, crede mihi, uenit hora, quando nec in monte hoc, nec in Hierosolymis adorabitis Patrem. Sed uenit hora et nunc est, quando ueri adoratores adorabunt in spiritu  et ueritate . Item si locus facit ad orationem, cur eremite antiquitus in abditis locis habitantes, ecclesias non habebant? Cur etiam sacramenta effectum suum habent, etsi non celebrentur in loco qui dicitur ecclesia? Item, quid operantur parietes ad supplicandum ei qui ubique est, cum in illo loco non magis sit quam in alio? 253 Christum etiam in montibus et locis desertis legimus fructuosior orasse, non in locis orationi dedicatis [75 1Kb] . Item estne oratio fructuosior que fit in templo, quam illa que fit in agro, si par fuerit deuotio?



CAPUT LXX. Predictorum infirmatio, et ad quid sit institutus locus qui dicitur ecclesia.


Dicimus, locum uel tempus non esse de substantia orationis, sed circumstantiam. Duo uero sunt de substantia, intentio bona et finis debitus. Nam ut oratio sit meritoria, oportet ut fiat bona intentione, pie et perseueranter, et fine debito, id est pro eterna salute. Unde Christus ait: ueri adoratores adorabunt Patrem in spiritu et ueritate ; in spiritu, id est bona intentione, in ueritate, hoc est pro ueritate [76 1Kb] , scilicet pro eterno bono, quod uere uerum est bonum, quia immutabile. Locus autem de substantia orationis non est, sed tamen ad orationem institutus est, ut ratione loci ad hoc  destinati, ad orandum excitetur humana deuotio. Et etiam, institutus ad significandum, quia templum materiale significat templum spirituale, quod est Ecclesia. De quo templo dicit Apostolus: Templum Dei sanctum est, quod estis uos . Similiter, nec tempus est de substantia orationis; quia quolibet tempore [77 1Kb] potest orari Deus. Sunt tamen quedam hore specialiter orationi deputate, et non sine ratione; ut media noctis hora, quia illa hora captus est Christus. Hinc Dauid: Media nocte surgebam ad confitendum tibi . Prima hora diei similiter orationi deputata est, quia tunc Christus a Iudeis traditus fuit Pilato; eadem etiam hora a mortuis resurrexit, eadem hora Marie  Magdalene apparuit. Hora quoque tertia orationi deputata est, quia tunc linguis Iudeorum Christus crucifixus est et flagellatus. Eadem quoque hora Spiritus sanctus in die Pentecostes apostolis datus fuit. Similiter, sexta hora, qua Christus crucifixus est; qua etiam hora in die ascensionis cum discipulis discubuit . Similiter, hora nona, quia eadem clamans emisit spiritum, et sanguis de latere fluxit . In uespera, de cruce depositus fuit, et antea eadem hora cum discipulis suis in cena discubuerat: hac etiam hora in die resurrectionis, duobus discipulis suis euntibus Emmaus, in fractione panis cognitus fuit . In completorio, pro discipulis suis Patrem orauit. Eadem hora in sepulcro positus fuit. Propter has rationes,  predicte hore specialiter deputate sunt orationi.

Quod autem de eremitis obiiciunt, non obest, quia nec locus de substantia orationis est, et ipsi eremite causa humilitatis in solitudinibus et locis abditis latebant.

Ex his patet aliarum obiectionum solutio. Christus enim ideo in locis desertis orauit, ut insinuaret quod homo a tumultu secularium cogitationum debet animum secludere, dum orat Deum. Unde ipse ait: Cum oraueris, intra in cubiculum, et clauso  ostio ora Patrem in abscondito, etc. .

Orauit etiam ideo in desertis, ut per hoc insinuaret quod ubique potest orari Deus. Dicimus etiam, quod sola deuotio operatur ad meritum orationis, locus tamen excitat ardorem deuotionis.



CAPUT LXXI. Quibus auctoritatibus probatur quod materialis locus dicatur domus Dei et orationis.

Quod locus materialis dicatur domus Dei, ad quam conueniunt fideles ut orent, uariis probatur auctoritatibus. Legitur enim in Marco: Dominus ingressus in 254 templum, cepit eiicere ementes et uendentes in illo . Et quod ipse ait illis: Scriptum est: Domus mea domus orationis uocabitur cunctis gentibus . Item idem in Mattheo. Auferte ista hinc:  et nolite facere domum Patris mei domum negotiationis . Paulus ad Timotheum: Ut scias quomodo te oporteat conuersari in domo Domini, que est ecclesia Dei uiui . Idem ad Corinthios: Primum quidem conuenientibus uobis in ecclesiam, audio scissuras esse . Et infra: Nunquid non habetis domos ad manducandum, et bibendum, aut ecclesiam Dei contemnitis?  Sciendum ergo, quod tam locus materialis, quam conuentus fidelium, dicitur Ecclesia Dei. Sicut et Ierusalem, dicta est Ciuitas, et etiam conuentus populi qui erat in ea. Unde illud: Ierusalem, Ierusalem que occidis prophetas, et lapidas eos qui ad te missi sunt . Hoc enim intelligi non  potest de lignea uel lapidea, sed de turba. Sic etiam forum dicitur locus in quo uenduntur res uenales, et populus existens in foro. Item, queratur ab illis utrum aliquas uel nullas fieri concedunt ecclesias. Si dicunt nullas, uidentur obuiare apostolis, qui ecclesias fabricasse leguntur.



CAPUT LXXII. Quibus auctoritatibus et rationibus dicant heretici quod orationes sanctorum non prosunt uiuis; nec uiuorum orationes defunctis, et quod sancti non orent pro uiuis.

Dicunt etiam heretici quidam orationes sanctorum non prodesse uiuis, nec uiuorum orationes mortuis. Probare etiam uidentur, quod sancti non orant pro uiuis, quia sciunt qui sint saluandi uel  damnandi; pro illis autem quos sciunt saluandos, non orant, quia superflua esset oratio, quia siue orent siue non, saluabuntur: Si uero orarent pro damnatis, non assequerentur quod petunt, et ita, beati non essent; beatus enim est cui omnia optata succedunt. Item, quilibet iudicabitur secundum opera sua, et non aliena merita, nec pro alienis meritis reddetur ei. Et ideo, orationes sanctorum non prosunt uel quantum ad meritum, uel quantum ad premium, quia non augent merita uel premia.  Item, sancti non sunt in loco merendi, sed recipiendi, ergo orationibus nec aliis bonis merentur sibi uel aliis. Item in Euangelio Luce legitur, quod Abraham dixit anime diuitis que erat in inferno: Magnum chaos firmatum est inter nos et uos . Ubi chaos nichil aliud uocauit, nisi dissimilitudinem bonorum et malorum, tantam, ut etiam sancti damnatis non compatiantur. Si uero non compatiuntur, nec orant pro eis.



CAPUT LXXIII. Predictorum determinatio.

Ad predicta dicimus, quod et uiui orant pro mortuis, et mortuis prodest; et anime defunctorum, ut uerbi gratia, Petri et Pauli [78 1Kb] pro uiuis, et eis prodest. Nisi enim sancti qui sunt in paradiso  pro nobis orent, frustratoria esset quotidiana Ecclesie oratio, que fit [79 1Kb] ad sanctos, ut pro nobis orent, nec locum haberent litanie. Quis autem dicere audeat Dei Ecclesiam in his decipi, et suis orationibus frustrari? Cum unusquisque habeat angelum sibi ad custodiam deputatum, nonne uerum est angelos uelle eorum salutem, et interpellare pro eis? Paulus etiam dicit [80 1Kb] , Christum pro nobis interpellare apud Patrem, et si caput interpellat, nonne et membra, id est sancti? Alia iterum auctoritas dicit, quod angeli representant Deo nostras orationes. Quid autem est hoc, nisi angelos pro nobis orare, et nostras orationes Deo offerre, ut nostri misereatur? De anima quoque diuitis, legitur quod orauit pro fratribus uiuis, ne uenirent  in 255 locum tormentorum . Si ergo in inferno damnatus et malitia deprauatus, orauit pro salute suorum, multo magis sancti qui prediti sunt misericordia, orant pro salute uiuorum. Nonne ipsi compatiuntur miserie uiuorum? et si in illis est compassio, et uoluntas [81 1Kb] , et si uolunt eorum salutem, uidentur pro eis orare.

Dicimus etiam quod sancti uiuorum futuram salutem uel damnationem nesciunt, sed solus Deus: sic nec diem iudicii sciunt. Et quia nesciunt salutem uel damnationem uiuorum, promptiores sunt ad bonum quam ad malum, magisque flectuntur ad salutem quam ad damnationem: et sic uolunt uiuorum salutem et pro eis orare uidentur. Sed Gregorii  auctoritas qua dicitur: »Quid non uident, qui uidentem omnia uident?« huic opinioni obuiare uidetur; sed huius auctoritatis sensus est: »Quid non uident,« subaudi, de iis que pertinent ad eorum salutem, quasi dicat: Omnium cognitionem habent que pertinent ad eorum salutem. Non quod omnia sciant, sed ea que scire est de eorum salute, ut hec uniuersitas sit accommoda, non uaga [82 1Kb] . Obiiciunt etiam heretici: Si sancti orant pro salute uiuentium damnandorum, non assequuntur  quod petunt, et ita beati non sunt, quia beatus est cui omnia optata succedunt. Sed ad hoc dicimus quod, licet non assequantur omnia que petunt uel uolunt pro aliis, non minus ideo beati sunt: sic enim intelligendum est quod dicitur: Beatus cui omnia optata succedunt, subaudi, sibi, etsi non aliis. Si enim scirent damnationem alicuius, non pro eo rogarent. Unde illi qui sunt in patria, non orant pro iis qui sunt in gehenna, quorum damnatio eterna est [83 1Kb] . Item, quamuis quisque iudicetur secundum propria merita [84 1Kb] , tamen orationes sanctorum prosunt uiuentibus, ut eis infundatur gratia remissionis peccatorum, et iustificentur, et sic sua iustitia mereantur. Si enim in uita aliquis potest mereri primam gratiam [85 1Kb] , uel maiorem gratiam, multo  magis sancti per suas orationes et preces, possunt uiuis mereri gratiam, uel eam facere maiorem [86 1Kb] : quia et hoc sancti meruerunt in uita [87 1Kb] , ut uiantibus prodessent eorum orationes in patria existentium. Deus enim ab eterno preuidit, ut ad orationes sanctorum quibusdam conferret, uel peccatorum remissionem, uel gratie multiplicationem, aut alia corporis uel anime commoda. Et quamuis sancti iam in patria non mereantur sibi, in uia tamen existentes, hoc meruerunt, ut orationes eorum in patria existentium uiatoribus prodessent. Quod autem Abraham dixit magnum chaos firmatum esse , sic intelligitur: Sancti non compatiuntur his qui sunt in inferno, quia certa est eorum damnatio,  sed iis tantum compatiuntur, qui ad utrumque se habent. uiuorum etiam orationes aliis prosunt. Unde in Actibus apostolorum legitur quod Petrus oratione sua paralyticum curauit , et Tabitham suscitauit a mortuis.  Et Iacobus Apostolus ait: Multum ualet deprecatio iusti assidua . Christus etiam ait Petro: Oraui pro te ut non deficeret fides tua . Ecclesia etiam pro schismaticis et hereticis orat, ut Deus conuertat eos ad penitentiam: quod non faceret, nisi crederet orationes posse iis prodesse. Christus etiam pro suis persecutoribus orauit . Stephanus pro suis lapidatoribus intercessit ; quorum multi postea ad fidem sunt conuersi. Palam [88 1Kb] etiam est quod orationes uiuorum prosunt  mortuis, cum tota Ecclesia Dei oret pro defunctis, ut uel pena sit tolerabilior, uel citior liberatio. Si sancti ut Petrus et Paulus habent potestatem ut suscitent mortuos orationibus suis, multo magis uidentur habere potestatem subueniendi mortuis in purgatorio, ut citius liberentur.

Hoc autem clamant omnes auctoritates sanctorum, quibus contraire irreligiosum est, Augustinum  uidelicet et alios mendaces fuisse asserendo. Et si libros Machabeorum reciperent, apertam auctoritatem ibi inuenirent super hoc ubi uidelicet dicitur: »uir fortissimus Iudas, collatione facta, duodecim millia drachmas misit Ierosolymam, offerri pro 256 peccatis mortuorum sacrificium .« Sancti etiam nonne possunt hoc mereri bonis operibus apud Deum, ut orationibus et aliis benefactis subueniant animabus amicorum suorum?



CAPUT LXXIu. Opinio hereticorum, qui dicunt quod non debemus carnes comedere.

Asserunt prefati heretici, carnibus uesci esse mortale peccatum. Quod sic probare conantur:  Legitur Deus maledixisse terre , et in maledictione terre, maledixisse animalibus que uiuunt de terra, et ideo, quibus maledixit Deus non est utendum. Item, caro descendit a carne sensitiua [89 1Kb] , immunditia, per luxuriam; immundis autem non est utendum [90 1Kb] . Item, caro prebet fomentum luxurie, et ideo a carnibus abstinendum est, quia ab omnibus que prebent incitamenta peccati, abstinendum est. Preterea, non legitur quod Christus carnes comederit, et ideo non comedit, ut nobis exemplum abstinendi a carnibus preberet, et ita ab eis cauendum insinuauit. Sancti etiam leguntur abstinuisse a carnibus, et non sine causa [91 1Kb] ; ergo et nobis abstinendum est.



CAPUT LXXu. Premissorum determinatio, quod non est malum comedere carnes.


Ad hec dicimus, quod non ideo abstinendum est a carnibus, quod terre maledixit Deus, quia simili ratione abstinendum esset a fructibus. Terre autem maledici nichil aliud fuit, quam eam sterilitati subiici. Nam que ante peccatum Ade fertilis erat [92 1Kb] ad omnes fructus sponte ferendos, post peccatum, et pro peccato sterilitate damnata est, ita ut raros faciat fructus, nec sine labore hominum [93 1Kb] , spinas et tribulos germinans . Non tamen ideo damnata est caro, ut ea non sit licitum uti, quamuis propter peccatum Ade sit infirmata. Et quamuis ex traduce producatur caro ex carne,  mediante luxurie pruritu [94 1Kb] , non tamen est immunda quantum ad esum. Quid enim prohibet ad comedendum quod concepta est per pruritum [95 1Kb] ? que immunditia ex hoc in carne ut prohibeatur a comestione? Nihil apud Deum reputatur immundum, nisi ratione peccati; cum ergo bestiarum caro non sit peccato subiecta, cur prohibetur ab esu hominum? Bonum dicimus a carnibus abstinere,  non quia sint male, sed quod carnali concupiscentie prestant fomenta, non tamen est peccatum edere. Quia ut ait Apostolus: Omnia mihi licent, sed non omnia expediunt ; quod intelligitur de esu carnium. Item, quamuis non legeretur quod Christus comederit carnes, non est tamen uerum quod non comederit: multa enim fecit Christus que scripta non sunt. Christus autem comedit agnum paschalem cum discipulis suis, de quo non est dubium, cum in Euangelio legatur: Ubi uis paremus tibi comedere Pascha? . Ibi per pascha agnus paschalis intelligitur.

Sancti autem a carnibus abstinuerunt, non quod male essent, uel edere malum esset, sed ne fomentum concupiscentie eis preberent.



257 CAPUT LXXuI. Quibus auctoritatibus et rationibus probatur quod non tenetur abstinere a cibis quos Deus creauit.


Isti errori multis auctoritatibus et rationibus obuiari potest. Probatum est superius omnia a Deo creata esse; sed nichil a Deo creatum est immundum. Ergo nec caro est immunda. Ergo abstinendum non est a carne propter eius immunditiam. Item, qua ratione dicunt abstinendum esse a carnibus, et non ab ouis, cum oua magis prebeant fomentum luxurie quam carnes? Cur etiam non abstinent a piscibus, qui etiam quadam seminatiua ratione nascantur, et quidam etiam delicati  pruritum excitent libidinis. Preterea, quare etiam utuntur leguminibus, ut fabis, et pisis, que magis uentositatem faciunt et libidinem succendunt? Legitur quoque in Actibus apostolorum dictum esse Petro: Quod Deus creauit, immundum ne dixeris . Apostolus etiam reprehendit hereticos illos, qui prohibent nubere et abstinere a cibis quos Deus creauit  Dominus etiam mittens discipulos suos ad predicandum, ait: In quamcunque domum intraueritis, manete, edentes et bibentes que apud illos sunt  Idem Dominus, ut preostensum est, comedit pascha, id est agnum paschalem. Item Christus ait: Omne quod in os intrat, non coinquinat hominem . Ergo nec caro. Item Apostolus: Omne quod de macello  uenit, manducate, nichil interrogantes propter conscientiam . Idem: Omnis creatura Dei bona est, et nichil reiiciendum quod cum gratiarum actione percipitur: sanctificatur enim per uerbum Dei et orationem . Item ad Titum: Omnia munda mundis, coinquinatis et infidelibus nichil est mundum . Sed obiiciunt heretici quod Apostolus prohibet comedere carnes et bibere uinum, dum dicit: Bonum est homini non comedere carnes, et non bibere uinum . Sed dicimus quod Apostolus non prohibet hic usum carnis uel uini, sed dat consilium abstinendi. Hec contra hereticos predictos dicta sufficiant. Nunc ad illos qui Waldenses dicuntur, stylum uertamus.



LIBER SECUNDUS. CONTRA WALDENSES.



258 CAPUT PRIMUM. Quibus auctoritatibus et rationibus probatur quod nullus debeat predicare, nisi sit a maiore prelato missus.


Sunt quidam heretici qui se iustos esse fingunt, cum sint lupi ueste ouina induti. De quibus Dominus in Euangelio dicit: Attendite a falsis prophetis qui ueniunt ad uos in uestimentis ouium, intrinsecus uero sunt lupi rapaces . Hi Waldenses dicuntur, a suo heresiarcha, qui uocabatur Waldus, qui suo spiritu ductus, non a Deo missus, nouam sectam inuenit, scilicet ut sine prelati auctoritate, sine diuina inspiratione, sine scientia, sine litteratura [96 1Kb] predicare presumeret. Sine ratione philosophus, sine uisione propheta, sine  missione apostolus, sine instructore [97 1Kb] didascalus, cuius discipuli, imo, muscipuli, per diuersas mundi partes, simplices seducunt, a uero auertunt  [98 1Kb] , non ad uerum conuertunt. Qui potius ut satient uentrem quam mentem [99 1Kb] , predicare presumunt, et cum non uelint laborare propriis manibus ut acquirant uictum, malunt otiose uiuere et falsa [100 1Kb] predicare, ut uenentur cibum ; cum Paulus dicat: Qui non laborat, non manducet . Qui primo, in hoc nauigant contra diuinam auctoritatem, et contra sacre Scripture preconia, quod predicant non missi a superiori prelato, aut a Deo; nam a Deo missos esse non probant eorum opera, nec miracula comprobant. Missio enim a Deo facta, et operibus probatur bonis, et miraculis comprobatur. Nec etiam legimus aliquem sanctum predicasse nisi missum. Nam et Christus a Patre missus est, nec uenit ad predicandum  nisi secundum Patris beneplacitum. Hoc idem patet in prophetis et apostolis, eorumque uicariis. Ionam [1 1Kb] a Deo missum legimus  Et  ad Ieremiam ait Dominus: Priusquam te formarem in utero, noui te, et antequam exires de uulua, sanctificaui te, prophetam in gentibus dedi te . Amos etiam dicit se missum esse a Deo cum esset pastor ouium . Et Spiritus sanctus introducitur in Malachia ad Patrem ita loquens de Ioanne Baptista: Ecce mitto Angelum meum ante faciem tuam . Isaias etiam legitur a Deo missus . Et quid opus singulos recensere? Omnes prophetas ueteris Testamenti legimus a Deo missos fuisse. Similiter et discipuli Christi dicti sunt apostoli, quasi super alios missi [2 1Kb] . Similiter et eorum uicarii missi sunt. Per hoc etiam quod Christus misit apostolos et alios ad predicandum, signatum est, quod minores in Ecclesia  Dei predicare non debent, nisi a maioribus mittantur. Et cum in Ecclesia Dei distribuantur ordines per maiores [3 1Kb] , ita predicandi officium, cum sit maximum in Ecclesia Dei. Et sicut nullus promoueri debet 259 ad sacerdotium, nisi eo modo quo Aaron, hoc est, ut sibi non usurpet, sic nec aliquis ad officium predicatoris sua auctoritate accedere debet. Unde Core, sicut legitur in Numeris, cum sociis, quia alienum officium usurpauit, igne periit . Legitur etiam in libro quarto Regum, quod Ozias rex quia sacrificandi officium sibi usurpauit, lepra percussus est . Similiter, lepra spirituali, id est peccato mortali percutitur, qui predicatoris officium sibi usurpat.  Apostolus etiam ad Romanos ait: Quomodo predicabunt nisi mittantur?  Quia non sunt ueri apostoli nisi missi [4 1Kb] . Item, in Epistola secunda ad Corinthios, pseudopredicatores arguit [5 1Kb] , quia missi non erant, sed sua auctoritate predicabant . Ipse uero missus fuit a superiori, id est a Christo. Nam etiam ad Romanos, de Christo loquens, ait: Per quem accepimus gratiam et apostolatum  [6 1Kb] . Quomodo etiam predicabunt illitterati qui Scripturas non intelligunt [7 1Kb] ? nonne eorum predicatio potius est in ruinam multorum quam resurrectionem? Item, quomodo litteras nouerunt, qui non didicerunt? uidemus etiam sanctiores iis non predicare, qui intellectum sacre Scripture habent, ut multos Cistercienses, quia nimirum  missi non sunt. Si sapientibus et sanctis periculosum [8 1Kb] est predicare, periculosissimum est idiotis, qui nesciunt quod predicandum, quibus predicandum, quomodo predicandum, quando predicandum, ubi predicandum. Ipsi etiam obuiant Apostolo [9 1Kb] , in hoc quod mulierculas secum ducunt, et eas in conuentu fidelium predicare faciunt, cum Apostolus dicat in Epistola prima ad Corinthios: Mulieres in ecclesia taceant: non enim permittitur  eis loqui, sed subditas esse, sicut et lex dicit: si quid autem uolunt discere, uiros suos domi interrogent; turpe enim est mulierem in ecclesia loqui . Item Apostolus in Epistola prima ad Timotheum: Mulier in silentio discat cum omni subiectione; docere autem mulieri non permitto, neque dominari in uirum . De his hereticis ait etiam Apostolus in Epistola secunda ad Timotheum: Hoc autem scito, quod in nouissimis diebus instabunt tempora periculosa, et erunt homines seipsos amantes, cupidi, elati, superbi, blasphemantes, parentibus inobedientes, ingrati, scelesti, sine affectione, sine pace, criminatores, incontinentes, immites, sine benignitate, proditores, proterui, tumidi, uoluptatum amatores magis quam Dei, habentes speciem  quidem pietatis, uirtutem autem eius abnegantes; et hos deuita: ex his enim sunt qui penetrant domos, et captiuas ducunt mulierculas, oneratas peccatis, que ducuntur uariis desideriis, semper discentes, et nunquam ad ueritatis scientiam peruenientes . Hec omnia maxime conueniunt Waldensibus, qui elati sunt, prelatis Ecclesie detrahentes; superbi, propria opera iactantes; blasphemi in Deum per hereses, parentibus carnalibus et spiritualibus inobedientes [10 1Kb] , quia negant obedientiam prelatis suis; scelesti, quia suas animas et alias prauis dogmatibus interficiunt; sine affectione ad aliquem [11 1Kb] , sine pace, alios inquietantes, criminatores, quia aliis crimina imponunt; incontinentes  tamen in conciliabulis suis gule indulgent et luxurie intendunt, ut testantur illi qui a consortiis eorum recedunt; immites, exercendo lites; sine bonitate, quia subuenire aliis nolunt; proditores, quia secreta aliorum reuelant; tumidi corde inflati, profana religione proterui et procaces, speciem quidem pietatis habentes, uirtutem autem eius abnegantes, quia extrinsecus religionem pretendunt, intrinsecus autem sunt lupi rapaces; ceci non intelligentes quid loquuntur, nec de quibus agunt; uoluptatum amatores, carnales letitias spiritualibus preponentes [12 1Kb] . Isti sunt qui penetrant domos uiduarum et eas decipiunt; hi sunt qui semper laborant in gymnasiis suis, ut addiscant, et nunquam ad scientiam ueritatis peruenient.



260 CAPUT II. Quibus auctoritatibus et rationibus muniti Waldenses, dicunt neminem debere alicui obedire nisi Deo.


Isti Waldenses asserunt neminem debere obedire alicui homini, sed soli Deo. Quod probare nituntur auctoritate Petri et Ioannis, qui ni in Actibus apostolorum legitur, ad Scribas et Phariseos loquens ait: uos ipsi iudicate an potius obediendum sit Deo  precipienti, an uobis prohibentibus . Quasi dicat: Erratis, prohibentes que Deus precipit, nec estis audiendi: ubi enim superior precipit, et inferior contradicit, non est inferior audiendus. Dicunt etiam quod si homini obediendum est, propter Deum obediendum est, et non propter hominem, et sic soli Deo obediendum est. Item, si homini homo obediret in quibus obediendum non est, peccaret, quia in hoc non obediret Deo. Item, Samuel ad Saul: Species ariolandi est nolle obedire . Species ariolandi est, quodammodo Deum negare per inobedientiam; sed nolle obedire homini, non est ariolari, sed non uelle obedire Deo. Deo igitur obediendum est, et non homini, quia per hoc quod non obedimus homini, non  ariolamur, sed per hoc quod negamus obedientiam Deo.



CAPUT III. Solutio premissorum, et quod Deo et hominibus obediendum est.

His respondendum est quod Deo et homini obediendum est, sed Deo magis quam homini: homini tamen etiam, quia est super homines potestas ordinata a Deo, quia ut ait Apostolus: Non est potestas nisi a Deo  [13 1Kb] . Unde Christus ad Pilatum: Non haberes in me potestatem, nisi tibi datum esset desuper . Si ergo Pilatus, qui ab imperatore Romano potestatem terrenam acceperat, eam super Christum habebat, longe fortius  [14 1Kb] et alius homo super alios homines. Christus etiam patri putatiuo et Matri obediens fuit . Petrus autem et Ioannes, per hoc quod dicunt potius esse obediendum Deo precipienti quam hominibus , non negant homini esse obediendum, sed potius Deo quam homini. Homini tamen nunquam est obediendum in malis, sed tantum in bonis: et in hoc quod quis obedit homini in bono, obedit Deo. Quod autem Samuel ait, species ariolandi est nolle obedire , intelligitur in eo casu, quando ex precepto diuino, uel inspiratione diuina quispiam alicui aliquid iniungit; sicut Samuel ex inspiratione diuina, uel precepto diuino iniunxerat Sauli ut exspectaret eum ad offerendum sacrificium. In eo igitur quod non exspectauit,  Deo inobediens fuit, et non tantum homini; et hec inobedientia quodammodo species ariolandi fuit.



261 CAPUT Iu. Auctoritates quibus probatur quod hominibus obediendum est, maxime prelatis.

Quod autem hominibus, et maxime prelatis obediendum sit, manifeste ostendit Apostolus in Epistola ad Romanos, dicens: Omnis anima potestatibus sublimioribus subdita sit; non est enim potestas nisi a Deo: que autem sunt a Deo, ordinata  sunt. Itaque qui resistit potestati, Dei ordinationi resistit . Et infra: Ideo et tributa prestatis; ministri enim Dei sunt, in hoc ipsi deseruientes . Petrus etiam in Epistola canonica ait obediendum esse dominis suis, non solum modestis sed etiam dyscolis . Dicit etiam Dionysius in Hierarchia, quod angeli inuicem obediunt, minores scilicet maioribus. Bruta quoque animalia sibi inuicem obediunt; quod apparet etiam in minimis animalibus, id est apibus; nam et apes regem habent.

Potestates ergo tam ecclesiastice quam seculares ordinate sunt a Deo; ut superiores inferiores rogant, et ut subditi laudem [15 1Kb] habeant ex illis si bene agant; uel, si male, puniantur [16 1Kb] . Debent  subditi suis obedire prelatis, siue boni sint, siue mali, in bonis tamen, et non in malis. Obedientia enim est animi deliberantis, honeste et iuste iussionis effectus; quia in his debemus obedire prelatis que iuste deliberant et iuste imperant. Sunt autem quedam sine quibus non est salus, ut adimpletiones preceptorum moralium, in quibus omnino tenemur obedire prelatis.

Sunt alie in quibus non est salus, ut mortalia peccata, in quibus agendis, nulli est obediendum. Sunt et alia media, cum quibus est salus, et sine quibus est salus, ut carnes comedere, uel non comedere. Predicare autem laico non licet, et ei periculosum est [17 1Kb] , quia non intelligit quod dicit,  nec Scripturas intelligit quas exponere presumit [18 1Kb] . Ergo si prelatus ei iniungat ut taceat, tenetur tacere; et si non tacet, mortaliter peccat.

Unde, si sub pena excommunicationis prohibet ei predicare, si predicet, sententie excommunicationis subiacet. Quare, isti Waldenses qui contra preceptum domini pape predicant, imo contra totam Ecclesiam, huic sententie subiacent. In concilio etiam Lateranensi in eos sententia excommunicationis lata est. Unde eis etiam communicandum non est, cum sententia apostolica ab Ecclesia precisi sint. Ideo autem excommunicati sunt, quia officium non suum usurpant contra fidem et quidem uerbis Ecclesiam predicant, cui factis derogant, et os in celum ponunt, Romane curie detrahentes,  cum instar sacrilegii sit, de facto summi pontificis disputare. Quibus etiam magis credendum est, idiotis, an sapientibus Ecclesie uniuersis? Si ergo in his que non sint periculosa, sed indifferentia, ut, abstinere a carnibus uel a uino, obedimus maioribus et prelatis Ecclesie, multo magis tenentur predicti heretici prelatis Ecclesie obedire in his que periculosum est facere; cum prelati sententia  siue iusta sit siue iniusta, non solum timenda, sed etiam tenenda sit.



CAPUT u. Ouinio eorum qui dicunt quod bonis prelatis tantum sit obediendum eorumque refutatio.


Forte dicent quidam heretici, quod bonis prelatis obediendum est, qui apostolorum uicarii sunt uita et officio; non uero iis qui apostolorum uitam non habent, nec 262 officium eorum retinent, quia hi mercenarii sunt, non pastores.

uerum his obuiat beatus Clemens, dicens: »Sacerdotes et reliqui ministri Ecclesie, omnisque plebs, episcopos suos diligere debent, eorumque preceptis obedire; etiamsi ipsi aliter agant , nisi in fide errauerint.« Item Eusebius papa: »Oues que suo pastori commisse sunt, eum reprehendere non debent, nisi a fide exorbitauerit,«  nec ullatenus accusare possunt; quia facta pastoris, gregis gladio ferienda non sunt [19 1Kb] .



CAPUT uI. Auctoritate probare conantur heretici quod tantum apostolorum imitatoribus obediendum est.

Quod autem illis solis potestas ligandi et soluendi data sit, qui doctrinam simul et uitam apostolorum seruant, uariis conantur auctoritatibus probare. Ait enim Augustinus, in libro De Baptismo: »Remissionem peccatorum per seipsum facit Deus, uel per columbe membra.« Dicit etiam idem Augustinus, peccata uel commissa dimitti a sanctis.

Idem super Exodum, ubi de lamina aurea sacerdotis loquitur, que semper erat in fronte sacerdotis.  »Hec, inquit, significat fiduciam bone uite, quam qui uere, perfecteque, non tantum significatione, sed ueritate sacerdos habet, solus potest peccata auferre.« Item Gregorius: »Illi soli habent in carne positi [20 1Kb] , ligandi et soluendi potestatem sicut sancti apostoli, qui illorum exempla simul cum doctrina tenent.« Item ex dictis Gregorii: »Hec soli Petro concessa est potestas, et imitatoribus Petri, nam quicunque Petri uestigia imitantur, habent hanc ligandi et soluendi potestatem.« In Malachia etiam legitur: Maledicam benedictionibus uestris . Et alibi: ue illis qui uiuificant animas que non uiuunt, et mortificant animas que non moriuntur . Si enim maledicit Dominus benedictionibus eorum, et si  anime quas uiuificant, non uiuunt, quomodo per eos gratia benedictionis datur [21 1Kb] ?



CAPUT uII. Premissorum determinatio. Quod omnes sacerdotes habent ligandi et soluendi potestatem.

Ad hoc dicimus, quod omnes sacerdotes habent potestatem ligandi et soluendi, sed illos solos digne ac recte hac potestate uti, qui prediti sunt uita et doctrina apostolica, et ad hoc referende sunt predicte  auctoritates, que dicunt iniustos sacerdotes nec ligare nec soluere, id est nec digne, nec recte. Absolute tamen per illos qui sancti non sunt, fit remissio uel retentio peccatorum. Dat enim Deus benedictionem digne petenti, etiam per indignum ministrum. Quod autem in Malachia legitur: Maledicam benedictionibus uestris , sic intelligitur, Benedictionibus uestris, id est iis que nostris benedictionibus non possidetis, maledicam, quia me uos deserente, uobis cedent in malum. uel sic: et si benedicunt sanctis, non hoc faciunt ex uero corde; et sic, benedictio uertitur eis in maledictionem. uel sic: quod a uobis benedicitur, a me maledicitur, quia male agentibus benedicunt, adulanturque peccantibus, dummodo sint diuites [22 1Kb] . uel  intelligatur hoc dici contra hereticos ab Ecclesia precisos et excommunicatos, quorum benedictiones 263 sunt maledictiones, qui eorum sequuntur errores. Illud autem, ue illis qui uiuificant animas, id est se uiuificare dicunt, intelligitur de his qui absque claue scientie et forma bone uite, ligare uel soluere presumunt.

Quod uero potestatem ligandi et soluendi habeant omnes sacerdotes, testatur Hieronymus super illum locum Euangelii, ubi Dominus ait Petro: Tibi dabo claues regni celorum, etc. . »Habent eamdem iudiciariam potestatem ceteri apostoli, habet et omnis Ecclesia in episcopis et presbyteris, sed ideo Petrus eam specialiter accepit, ut omnes intelligant quod quicunque ab unitate fidei  et societate Ecclesie se separauerit, nec a peccatis solui, nec celum potest ingredi.« Item quod sacerdos etiam si malus sit, gratiam tamen transfundat pro sue dignitatis officio, Augustinus ostendit dicens: »Dictum est a Domino, in Numeris, ad Moysen et Aaron sacerdotes: uos ponite nomen meum super filios Isrel, ego Dominus benedicam eos .« Ut gratiam per ministerium ordinati transfundat hominibus, nec uoluntas sacerdotis obesse uel prodesse potest, sed meritum benedictionem poscentis. Quanta autem sit dignitas sacerdotalis officii et ordinis, hinc aduertimus. Augustinus dicit in libro Questionum ueteris et Noui Testamenti: »Dictus est de nequissimo Caipha, inter  cetera: Hoc autem a semetipso non dixit, sed cum esset pontifex anni illius, prophetauit ,« per quod ostenditur spiritum gratiarum personam [23 1Kb] non sequi indigni uel digni, sed ordinem traditionis, ut, quamuis aliquis boni meriti sit, non tamen possit benedicere, nisi fuerit ordinatus, ut nichil ministrorum officium exhibeat [24 1Kb] . Dei autem est officium [25 1Kb] tribuere benedictionis.



CAPUT uIII. Opinio illorum qui dicunt quod officium uel ordo nichil confert ad consecrandum, uel benedicendum, ad ligandum et soluendum.


Aiunt etiam predicti heretici quod magis operatur meritum ad consecrandum uel benedicendum, ligandum et soluendum, quam ordo uel officium. Unde ipsi quamuis ordinati non sint, quia se iustos esse fingunt et merita apostolorum habere, modo sacerdotali benedicere presumunt. Dicunt etiam se posse consecrare, ligare et soluere, quia meritum dat potestatem, non officium: et ideo qui se dicunt apostolorum uicarios, per merita debent habere eorum officia. In quo maxime contra Ecclesiam nauigant, et se contra demonstrant esse. Istum autem  errorem fulcire conantur auctoritate N. [26 1Kb] , dicentis: »Sacerdotes non propria uirtute benedicunt, sed quia figuram Christi gerunt, et propter eum qui in ipsis est, benedictionis plenitudinem tribuunt.« Itaque, non solum is qui sacerdotium sortitus est, sed quicunque Christum in seipso habet, et eius figuram gerit per conuersationem bonam, sicut Moyses idoneus est, ut benedictionem prestet. Ad hoc etiam notandum, aiunt, quod Apostolus in Epistola ad Romanos, dicens, per quem accepimus gratiam et apostolatum , preposuit gratiam apostolatui [27 1Kb] .

Predictis autem respondemus, quod alia est benedictio que congruit solis sacerdotibus, alia que ab omnibus communiter exhibetur. Denique sacerdotes  in quibus Christus habitat, benedictionis 264 plenitudinem tribuere dicuntur, non quia illi soli gratiam transfundant, sed quia illi soli licite et digne id agant [28 1Kb] . Nec subditos mala uita sacerdotis ledit, si uere faciunt quod ille dicit.

Unde Gregorius: Multi dum plus uitam sacerdotis quam suam discutiunt, in erroris foueam dilabuntur, minus considerantes, quod non eos uita sacerdotum lederet, si humiliter bonis sacerdotum admonitionibus aures accommodarent [29 1Kb] .



CAPUT IX. Infirmatio illorum qui dicunt quod non tenetur quis confiteri sacerdoti, si presto sit laicus.

Prefati etiam dicunt heretici quod non est necesse hominem confiteri peccata sua sacerdoti, si  presto sit laicus cui possit confiteri. Sed, quod studiose requirendus sit sacerdos, cui Deus concessit potestatem ligandi et soluendi, ostendit Augustinus in libro De penitentia, dicens: »Qui uult confiteri peccata, ut inueniat gratiam, querat sacerdotem qui sciat ligare et soluere, ne cum negligens circa se existit, negligatur ab eo qui misericorditer  eum monet et petit.« Idem: »Iudicet se homo uoluntate dum potest, et mores in melius conuertat, ne cum non poterit, preter suam uoluntatem a Domino iudicetur. Et cum protulerit in se seuerissime  medicine sententiam [30 1Kb] , ueniat ad antistites, per quos illi claues in Ecclesia ministrentur. A prepositis sacramentorum [31 1Kb] accipiat sue satisfactionis modum.« Item Leo papa: »Multiplex misericordia Dei ita lapsibus humanis subuenit, ut non modo per baptismum, sed etiam per penitentiam spes uite reparetur, sic diuine uoluntatis presidiis ordinatis, ut indulgentiam Dei, nisi supplicationibus sacerdotum nequeat obtinere. Christus enim hanc prepositis Ecclesie tradidit potestatem, ut penitentibus et peccata confitentibus  darent penitentie satisfactionem, et eosdem salubri satisfactione purgatos, ad communionem sacramentorum, per ianuam reconciliationis admitterent.« Item Leo: »sufficit confessio que primum Deo offertur per sacerdotem, quem pro delictis primum peccator accedit. Tunc enim plures ad penitentiam prouocari poterunt, si populi auribus non publicetur conscientia confitentis [32 1Kb] .« Item Augustinus. »Quem penitet de peccatis, dolorem lacrymis ostendat, et per sacerdotem suam uitam Deo representet: preueniat Dei iudicium per confessionem; precepit enim Deus mundandis ore sacerdotibus peccata esse confitenda, non per scriptum, uel nuntium, ut singuli pro peccatis suis erubescant; quia erubescentia partem habet  remissionis.«



CAPUT X. Quod in necessitate potest homo confiteri peccata sua proximo, uel socio suo, si desit sacerdos.

Ex predictis patet quod non sufficit confiteri Deo sine sacerdote; nec est uere humilis et penitens, nisi desideret ac studiose requirat sacerdotis iudicium. Si tamen sacerdotis habere non possit copiam, socio uel proximo sufficit confiteri. Unde Augustinus, in libro De penitentia: »Tanta est uis confessionis, ut si desit sacerdos, confiteatur proximo.« Sepe enim contingit quod penitens non 265 potest uerecundari coram sacerdote. Et quoniam desideranti nec tempus, nec locus offert, etsi ille cui confitebitur, ligandi et soluendi potestatem  non habeat, fit tamen dignus uenia, ex sacerdotis desiderio, qui crimen confitetur socio. Mundati enim sunt leprosi dum irent orare, uel ostendere se sacerdotibus, antequam ad eos peruenirent. Unde patet, Deum ad eorum corda respicere, qui non possunt ad sacerdotes peruenire [33 1Kb] .

Obiiciunt autem nobis in hunc modum: Si peccatum  omnino remissum est a Deo per cordis contritionem, ex quo penitens habuit uoluntatem confitendi [34 1Kb] , quid postea dimittitur a sacerdote? uideo enim quo uinculo eum ligat, scilicet temporali pena, sed non a quo eum absoluat. Ante penitudinem enim cordis, anima rei maculam habet, et fetorem peccati, et eterne ultionis uinculo ligata existit. Si uero ante confessionem, per contritionem cordis, Deus per seipsum sine ministerio sacerdotis, et debitum omnino relaxat, et animam interius purgat a contagio, et fetore peccati, quid igitur mundat, quid dimittit sacerdos?

Ad hoc dicimus quod homo, quando peccat, delinquit contra Deum et contra proximum: Contra Deum, quia facit contra eius preceptum, contra  proximum, per prauum exemplum. Cum ergo penitus remittitur ei peccatum quoad reatum, id est quantum ad debitum pene eterne, remissum est quoad Deum: Sed quia peccauit etiam contra proximum, restat pena temporalis ei iniungenda. Preterea quia nemo certus est utrum reuera habeat ueram contritionem per quam ei omnia peccata remissa sint; ideo datum est a Deo officium sacerdotibus, ut penitentibus sacramentum absolutionis impendant, et secundum quod uiderint illos dispositos, maiorem aut minorem iniungant satisfactionem. Itaque sacerdos soluit per culpe et pene relaxationem, et quando per reconciliationem, in Ecclesiam inducit; ligat, quando sententia excommunicationis  subditos ferit [35 1Kb] .



CAPUT XI. Opinio eorum qui dicunt, quod generales absolutiones que fiunt ab episcopis in uariis officiis, non sint rate.

Predicti etiam heretici nituntur probare, quod absolutio que fit ab episcopis in consecratione Ecclesiarum, uel in aliis officiis, non sit habenda rata. Aiunt enim: Iste tenetur ad satisfactionem trium annorum, unus episcopus in consecratione unius ecclesie dimittit ei tertiam partem, secundus relaxat aliam tertiam partem, et tertius reliquam relaxat tertiam, quia tantam potestatem relaxandi habent secundus et tertius quantam et primus. Quod si est pro tribus obolis et nummis, relaxabitur  penitentia triennis. Item, indiscreta uidetur esse illa relaxatio, nec equa satisfactionis recompensatio, si pro uno obolo uel nummo, relaxetur unius anni satisfactio.

uerum ad predicta dicimus, quod ille cui iniungitur satisfactio, caritatem habet uel non. Si caritatem non habet, nichil ei ab episcopo relaxatur: Si uero caritatem habet, aut sit in caritate, hoc dictat ei caritas, ut perficiat penitentiam sibi iniunctam, nec seipsum palpet, corporalem declinans  penam, quin iniunctam sibi penitentiam peragat, si potest. Quia ipsa caritas reddit hominem paratum, ut non solum illam, uerum etiam maiorem compleat, si ei iniungeretur. Talis, si implet illud, pro quo facta est relaxatio ab episcopo, non relaxande pene intentione, sed ex caritatis feruore, et decedit ante peractam penitentiam, remittetur ei tantum de pena purgatoria, quantum in presenti seculo ei relaxauit episcopus 266. Dicimus etiam quod liceat spiritualem penam commutari in corporalem, uel pecuniariam, que in plerisque longe grauior corporali [36 1Kb] . Nec isti, qui ex caritate accedit [37 1Kb] , fit commutatio pene quantum ad ipsum, quia non hac intentione facit illud pro quo sit relaxatio, scilicet ut relaxetur ab iniuncta penitentia,  sed solo intuitu caritatis. Nec uult ut relaxetur, sed habeat propositum perficiendi penitentiam, si Deus concesserit uitam. Quia igitur proponit eam perficere, nec in ipso remanet quin perficiat, si priusquam perficiat, decedit, et ipse episcopus hac intentione relaxat, ut in purgatorio ei aliquid de pena relaxetur: isti, si fuerit morte preuentus, tantum de pena purgatorii relaxabitur, quantum in hoc seculo de pena temporali relaxatum esse uidebitur.



CAPUT XII. Opinio illorum qui dicunt suffragia illa que fiunt ab illis qui sunt in peccato mortali, non prosunt mortuis.

Dicunt etiam predicti heretici quod orationes uel  suffragia eorum qui sunt in mortalibus peccatis [38 1Kb] , animabus mortuorum non prosunt. Nam quomodo potest aliis prodesse qui sibi non potest prodesse? Item, oratio que fit in orantis perniciem, quomodo erit in alterius salutem? hoc autem probare nituntur auctoritatibus et rationibus. Dicit enim auctoritas: »Si is displicet qui ad intercedendum mittitur, irati iudicis animus ad deteriora prouocatur.« Item: »Qui indeuote orat, iudicium sibi postulat.« Sed qui sibi in oratione postulat iudicium, quomodo aliis postulat remedium? Item: Oratio eius fiat in peccatum . Quomodo ergo ad salutem aliorum? Item ille qui meretur offensam apud Deum quia orat, quomodo pro alio  perorabit? Peccatori enim dixit Deus, quare tu enarras iustitias meas, et assumis testamentum meum per os tuum?  Item et rationibus probare conantur: Sacerdos in mortali peccato existens, dum celebrat diuina, aut orat, actio illa mala est, et per hanc sibi meretur penam eternam, ergo eadem non meretur alii relaxationem pene: nulla enim actione potest quis mereri bonum et malum. Item, dicit auctoritas quod illius sacerdotis missa audienda non est, de quo indubitanter constat quod  habeat concubinam. Alia etiam clamat auctoritas, quod ille qui in mortali peccato est nec in ecclesia orare, nec populum docere debet [39 1Kb] .



CAPUT XIII. Premissorum solutio, et quod oratio que fit ab Ecclesia, a quocunque proferatur, prosit mortuis et uiuis.

His facile potest responderi. uerum enim est quod is qui ad intercedendum mittitur, Deo per mortale peccatum displicet, ex eo quod presumit orare pro alio. Deterior etiam fit sua conditio diuina celebrando; maxime si fuerit in notorio crimine, quia et in eo peccat quod presumit, et quod aliis occasio scandali sit, sed tamen quia orat in persona Ecclesie [40 1Kb] , dicens: Oremus, ipsum significatum  orationis, seu ipsa orationis significatio [41 1Kb] prodest aliis, non ex uirtute orationis orantis, sed ex uirtute Ecclesie, ad hoc orationem instituentis, ut prosit uiuis uel mortuis. Peccat ergo qui in mortali peccato presumit celebrare; prodest tamen oratio 267 quantum ad uim significationis, non quantum ad actionem orantis.

Sciendum etiam quod duplex est deuotio, scilicet nature et gratie: Deuotio nature est, quando quis ex naturali pietate orat, et ex quadam humilitate, quamuis sit in peccato. Talis si oret, ex eo quod orat non peccat, quia non indeuote orat quantum ad deuotionem nature; huius oratio ipsi oranti non obest et illi pro quo orat potest prodesse quantum ad uirtutem orationis. Deuotio gratie est,  quando aliquis ex caritate orat. Est ergo sensus: qui indeuote orat, id est sine deuotione nature uel gratie, iudicium sibi postulat, id est peccat. Ille autem qui peccato notorio laborat, et aliis prebet scandalum, oratio eius fit in peccatum illi, et non aliis pro quibus orat; actio, inquam, orantis, et non uirtus orationis. Licet igitur apud Deum mereatur offensam actione praua, tamen pro alio uirtus orationis perorat. Cum autem dicitur: Peccatori autem dixit Deus, etc.  Peccator dicitur ille, qui gloriatur cum male fecerit, quia laborat publico crimine, uel qui conuictus uel confessus est in iure: Talis, si in publico id est in ecclesia orat, uel predicat, uel psalmos cantat, peccat, ut dictum est. Item, si talis diuina celebret, quantum  in se est, peccat; uirtus tamen orationis alios adiuuat. Si uero hereticus ab Ecclesia diuisus, pro aliis orat, iam non orat in persona [42 1Kb] Ecclesie, nec ipsi nec aliis prodest oratio.

Ex premissis patet quod peccatoris obstinati actio qua orat, mala est, nec ei nec aliis prodest, sed ipsa significatio orationis, quia ab Ecclesia Dei ad hoc est instituta ut prosit, prodest aliis, et ita non est mala, sed bona. Quod autem dicitur, quod  talis sacerdotis missa non est audienda, de quo indubitanter constat quod habeat concubinam, intelligendum est de sacerdote qui conuictus uel confessus est in iure, seu in iudicio; cuius missa audienda non est, non quod sit mala, sed quod hoc faciendum est in uerecundiam et confusionem sacerdotis, ut sic peccatum suum cognoscat et peniteat.



CAPUT XIu. Quibus auctoritatibus et rationibus probatur quod orationes ab Ecclesia institute, siue a bono uel malo sacerdote proferantur, prosunt.

Quod autem orationes ab Ecclesia institute prosint, si in persona [43 1Kb] Ecclesie proferantur, seu a malo, seu a bono, rationaliter probatur. Si merita  ministrorum non augent uel minuunt uim Sacramentorum, uidetur quod nec uim orationis. Sed patet quod uis baptismi uel eucaristie uel alterius sacramenti, non augetur uel minuitur a quocunque detur: a simili, nec uires ecclesiasticarum orationum; habent enim in se quamdam uim sacramentalem. Preterea, si merita ministrorum augerent uel minuerent uim orationum, unitas Ecclesie non staret, imo schisma fieret; quia quidam sequerentur sacerdotem quem crederent meliorem, et fugerent alium quem putarent deteriorem; rursus, alii illum, alii alium sequerentur.

Paulus etiam contra illos qui gloriabantur de baptistis, dicit unum esse baptismum, et unum qui baptizat . A simili, nemo debet gloriari  de orationibus huius uel illius: tanta enim est uis orationis prolate ab isto quam ab alio, quantum ad ipsius orationis significationem [44 1Kb] , licet non quantum ad deuotionem orantis [45 1Kb] ; deuotio enim 268 orantis poterit esse efficacior quanto maior, sed oratio, quantum in se est, non erit fructuosior: uerbis enim inesse uirtutem clamant Scripture tam diuine quam humane. Nonne uis est in his uerbis: Baptizate in nomine Patris, et Filii, et Spiritus sancti? Hoc est corpus meum: Hic est calix Noui Testamenti, quare in ecclesiasticis orationibus manet uis, si proferantur in persona Ecclesie [46 1Kb] , non quantum ad proferentem, sed quantum ad instituentem?



CAPUT Xu. Opinio illorum qui dicunt quod omne mendacium est peccatum mortale.


Est et alius predictorum error, quod asserant quod omne mendacium est peccatum mortale. Quod sic probare conantur: Ait enim auctoritas: Perdes omnes qui loquuntur mendacium . Et alibi: Os quod mentitur, occidit animam . Item: Sit sermo uester, est, est, non, non; quod autem amplius est, a malo est . Ac si dicat  auctoritas: Simpliciter tantum affirmate quod uerum est, falsum negate. Si hoc est preceptum, ergo si quis mendacium asserit, mortaliter peccat. Item, quidquid fit contra conscientiam, edificat ad gehennam, ergo mortale peccatum est. Item, cum dicitur in Decalogo: Non falsum testimonium dices , ex parte intelligitur totum. Ergo tibi prohibetur mendacium; ergo qui mentitur contra prohibitionem facit. Ergo mortaliter delinquit.



CAPUT XuI. Predictorum solutio, et quod non omne mendacium est peccatum mortale,

Ad hoc dicendum est, quod quoddam mendacium est peccatum mortale, quoddam ueniale, quod  penes se habet causam excusationis [47 1Kb] , ut quando prodest alicui, et nulli obest. Quam mendaciorum differentiam manifeste insinuat Augustinus , dicens: Tria sunt mendaciorum genera; nam sunt mendacia pro salute uel commodo alicuius, non malitia, sed benignitate dicta, ut obstetrices in Exodo fecisse leguntur [48 1Kb] , que dixerunt Pharaoni falsum pro filiis Isrel seruandis . Est et aliud mendacii genus, quod fit ioco, quod non fallit, sed sola placendi uel delectandi uoluntate profertur, et ille cui dicitur, scit, quod causa ioci dicatur. Hec duo genera mendaciorum non sunt sine culpa, sed non cum magna. Tertium genus est, quod ex malignitate et duplicitate procedit, cunctis  cauendum ualde. Ad illam ergo speciem mendaciorum, que peccatum mortale est, refertur illud quod dicitur: Os quod mentitur occidit animam . Et illud: Perdes omnes qui loquuntur mendacium . Quod autem dicitur: Sit sermo uester, est, est, non, non , non est preceptum sed consilium, et specialiter dicitur contra iuramentum. Monet enim sacra Scriptura, ne iuremus sine cause cognitione: superflua enim iuramenta perniciosa sunt. Unde sequitur, quod amplius est, scilicet iuramentum, a malo est, non quidem a malo iurantis, seu iuramenti, sed a malo 269 iurare cogentis [49 1Kb] . Quod autem dicitur, quidquid fit contra conscientiam, id intelligitur de mortali peccato, quia si conscientia dictat [50 1Kb] alicui, aliquod  opus esse peccatum mortale, et tamen facit [51 1Kb] , seipsum edificat ad gehennam, et eterna morte dignum reddit. Mendacium uero quod est ueniale, etsi hoc modo fiat contra conscientiam, scilicet quod conscientia dictet tale opus esse peccatum, tamen quia ueniale est ex causa non edificat ad gehennam, nec sic mentienti dictat conscientia, quod tale mendacium sit mortale. Si enim dictaret conscientia quod tale mendacium esset mortale, et faceret, peccaret mortaliter. Cum autem dicitur:  Non falsum testimonium, etc. , dicimus quod tantum prohibetur genus mendacii quod est mortale.



CAPUT XuII. Utrum in aliquo casu licitum sit mentiri.

Querunt etiam heretici utrum aliquo casu licitum sit mentiri, uel non. Si licitum est, ergo aliquo casu mentiri non est malum; quod falsum est. Ad hoc dicimus quod aliquid dicitur licitum duobus modis, uno modo dicitur licitum illud, quod potest fieri sine aliquo peccato; iuxta quam acceptionem ait Apostolus: Omnia mihi licent, sed non omnia expediunt . Alio modo dicitur aliquid esse licitum, quod quamuis non possit fieri sine peccato ueniali, tamen sine mortali aliquando fit, et secundum  hoc licitum est mentiri in aliquo casu, et non aliter.

uerum quod aliquis in aliquo casu non solum possit, sed etiam teneatur mentiri, uidetur posse probari hoc modo. Ecce aliqui insequuntur aliquem ut eum occidant, ille fugiens abscondit se apud alium, insequentes querunt ab illo a quo absconditus est, de abscondito, ubi sit. Ille autem uehementer opinatur absconditum esse in peccato mortali, et taliter moriturum si nunc occideretur. Ergo quia proximus eius est, tenetur eum seruare ad uitam corporis et anime, sed maxime anime, ergo uidetur ad hoc teneri, ut dicat absconditum non esse ibi, et ita tenetur mentiri. Ad hoc dicimus quod  non tenetur mentiri, nec falsum dicere, sed potest uerum tacere. Et si forte mentitur ad seruandam uitam proximi, uenialiter peccat; quia hoc non facit intentione fallendi aliquem, sed intentione conseruandi aliquem ad uitam. Ubicunque ergo intentio mentientis non tendit ad malum, ueniale est mendacium; sed ubi intentio tendit ad malum, non ad bonum, uel potius ad malum quam ad bonum, mendacium mortale est. Nullo ergo modo mentiri bonum est; sed asserere quod omne mendacium sit peccatum mortale, stultum est.



CAPUT XuIII. Opinio illorum qui dicunt quod nullo modo est iurandum.

Asserunt etiam predicti heretici nullo modo esse  iurandum, quod auctoritatibus multis et rationibus probare uidentur. Dicit enim Christus: Sit autem sermo uester, est, est, non, non, etc. . Alibi etiam 270 dicit in Euangelio: Nolite iurare omnino, neque per celum, quoniam sedes Dei est; neque per terram, quia scabellum pedum eius est; neque per capillum capitis uestri, quia non potestis unum facere album, uel nigrum .

Ad hoc dicimus quod iurare, in se neque bonum neque malum est, sed indifferens; aliquando tamen  malum est, aliquando non. Sponte enim et sine necessitate iurare, uel falsum iurare, grande peccatum est; ex necessitate autem iurare, scilicet ad asserendam innocentiam, uel ad federa pacis confirmanda, uel ad persuadendum auditoribus quod eis utile est [72 1Kb] malum non est, est enim necessarium. Unde Augustinus, De sermone Dom. in monte: »Iuramentum faciendum est in necessariis, cum homines pigri sunt credere quod eis utile est; licet enim iuratio non sit bona, non est tamen mala quando necessaria est.« Item Augustinus sup. Epist. ad Gal.: »Non est contra Dei preceptum iuratio, sed ita intelligitur Dominus prohibuisse a iuramento, ut quantum in ipso est, quis non iurat; quod multi faciunt, in ore habentes iurationem,  tanquam aliquid magnum et suaue:« Apostolus enim nouit preceptum Domini et iurauit tamen  [73 1Kb] . Prohibemur ergo iurare, cupiditate uel delectatione iurandi [74 1Kb] . Item Augustinus in eodem Serm.: »Quod ergo ait Christus in Euangelio: Ego dico uobis, nolite iurare omnino, intelligitur precepisse ne quisquam tanquam bonum appetat iuramentum, et assiduitate iurandi, labatur in periurium.« Quod uero additur: Sit autem sermo uester, est, est; non, non, bonum est, et appetendum; quod autem amplius est, id est si iurare cogeris, scias de necessitate uenire infirmitatis eorum quibus aliquid suades, que infirmitas utique malum est, unde nos quotidie liberari precamur, dicentes:  Libera nos a malo . Itaque, non dixit, quod amplius est, malum est; tu enim non facis malum, quia bene uteris iuratione; sed a malo illius est, qui aliter non credit, id est ab infirmitate, que aliqua pena est [75 1Kb] , aliquando etiam pena et culpa. Ibi ergo Dominus prohibuit malum, suasit bonum, indulsit necessarium. Quod autem Dominus in Euangelio precipit: Nolite iurare omnino, neque per celum, neque per terram, neque per creaturam aliquam. Hoc ideo factum est, ne Iudei qui quasi paruuli sensu erant, iurantes per angelos et elementa, creaturas diuino uenerarentur honore, hoc enim melius erat Deo exhibere quam creaturis. Infirmis ergo prohibuit [76 1Kb] , sanctis uero qui in creaturis Creatorem uenerabantur, non prohibuit. Unde  Ioseph per salutem Pharaonis iurauit, Dei iudicium in eo ueneratus quo positus erat quasi Saluator Aegypti; infirmis uero Christus ita per creaturas iurare prohibuit, ne uel aliquid diuinum in eis inesse crederetur, pro quo eis reuerentia deberetur, uel ne per eas homines falsum iurantes, se non teneri iuramento putarent [77 1Kb] .

 In illa etiam auctoritate que est in Epistola canonica, Ante omnia, etc., non prohibetur iuratio, sed pronitas et precipitatio ad iurandum.



CAPUT XIX. Quod in quibusdam casibus liceat iurare.

Predictis auctoritatibus Euangelii [78 1Kb] , manifestum est licitum esse iurare, ex cause cognitione; quod et aliter [79 1Kb] probari potest. Dicit enim Apostolus 271 in Epistola ad Hebreos: Omnis controuersie finis est iuramentum .

Ille igitur qui suspectus est de aliquo crimine, cum eius simplici uerbo non sit credendum quomodo cogetur ad purgationem, nisi per sacramentum, cum alie purgationes ab Ecclesia sint prohibite, ut, iudicium aque frigide, et ferri candentis,  aut ignis? hoc enim modo se purgare, est Deum tentare. Dominus etiam Abrahe per semetipsum iurauit [80 1Kb] quod eum benediceret et multiplicaret. Unde Apostolus ad Hebreos: Abrahe namque promittens Deus, quoniam non habuit maiorem per quem iuraret . Et infra: uolens Deus abundantius pollicitationis heredibus immobilitatem consilii sui, interposuit iusiurandum  [81 1Kb] . Super hunc locum dicit auctoritas: Condescendit consuetudini hominum, ut certos faceret. Item in Psalmo: Iurauit Dominus, et non penitebit eum . Et alibi: Quibus iuraui in ira mea . Legitur et in Apocalypsi quod angelus iurauit per uiuentem in secula . Apostolus etiam in Epistola ad Romanos, iurat in hunc modum: Testie  mihi est Deus . Quid autem aliud est Deum in testem inducere, quam per eum iurare? Quomodo etiam faciet quis fidelitatem Domino suo, nisi per iuramentum [82 1Kb] ?



CAPUT XX. Opinio illorum qui dicunt quod nullo modo homo est occidendus.

Asserunt etiam predicti heretici, et hostes Ecclesie, in nullo casu et nulla occasione, nulla cause ratione, hominem esse occidendum. Dicunt enim Deum prohibuisse homicidium, dicens in lege: Non occides . Etiam in Euangelio: Omnis qui acceperit gladium gladio peribit . Item Augustinus ad Marcellinum  comitem, pro quibusdam sceleratis [83 1Kb] : »Imple, Christiane iudex, pii Patris officium, sic succendendum iniquitati memineris, ut non peccatorum [84 1Kb] atrocitatibus exerceas ulciscendi libidinem, sed peccatorum uulneribus curandi adhibeas uoluntatem.« Et infra: »Pena illorum quamuis de tantis sceleribus confessorum, rogo te ut preter supplicium  mortis sit, propter conscientiam nostram, et propter catholicam mansuetudinem commendandam. Quod etsi quibusdam de nostris atrocitate commotis, uidetur indignum, et quasi dissolutionis et negligentie simile [85 1Kb] , transactis tamen motibus animorum, qui pro factis recentioribus turbulentius [86 1Kb] solent excitari, egregie luculenta bonitas apparebit« Idem: »Ex occasione terribilium iudicum et legum, ne eterni iudicii penas luant, corrigi eos cupimus, non necari« Item, Gregorius: »Reos sanguinis defendat Ecclesia, ne effusionis sanguinis particeps fiat.« Item Dominus ait: Nolo mortem peccatoris, etc., . De Iudeis etiam in Euangelio prohibetur ne occidantur, quia capsarii [87 1Kb] nostri sunt, et cedunt in argumentum  [88 1Kb] fidei nostre. Unde in Psalmo legitur: Ne occidas eos, nequando obliuiscantur populi mei . Augustinus etiam, ubi legitur, quod Absalon intrauit ad concubinas patris , dicit, quod per concubinas intelliguntur heretici, qui occidendi non sunt, sed in carcerem detrudendi, et frequenter admonendi, ut ad Christiane fidei redeant ueritatem. Ouis etiam errabunda occidi non debet, sed ad caulas reduci. Similiter heretici qui characterem habent Christianum, cogendi sunt uerbis et uerberibus, ut ad Ecclesie redeant unitatem.



272 CAPUT XXI. Idem rationibus probare conantur.

Multiplici ratione idem sic probare conantur; si  hec fuit legis Mosaice seueritas, ut fur cogeretur restituere furtum, in duplum uel in quadruplum , quid est quod tempore Euangelii quod predicat misericordiam, fur pro furto morte plectitur? Nonne misericordia Euangelii debet preiudicare austeritati legis? Apud legem magna iudicabatur austeritas esse in legis talione quando dens pro dente, oculus pro oculo soluebatur , in tempore uero Euangelii multo maior uidetur esse seueritas, cum pro abscissione unius pedis, morte damnetur alius . Que est hec misericordia, que homicidium approbat, leges exasperat? preterea, qui hominem occidit legi obuiat naturali, que dicit: Quod tibi non uis fieri, alteri ne feceris .  Nemo ergo debet uelle alium occidi, uel occidere, cum id nolit fieri de se. Item: Aliquis uidet alium esse in mortali peccato [89 1Kb] nec penitere, et ita dictat ei conscientia, quod si modo moreretur, damnaretur. Si ergo eum occidit, occidit eum in anima et corpore, et ita reus est damnationis illius. Et tamen, cum proximus eius sit, tenetur eum diligere sicut se ipsum, et sic ad uitam eternam, et consequenter, eius temporali saluti prouidere, ut prouideat eterne. Si uero dicatur, quod iudex hoc faciat,  qui minister [90 1Kb] est legis, Domino contradicitur qui ait: Mihi uindictam, et ego retribuam . Item, si quis obiiciat et dicat: Nonne licet iniurias hostium repellere? Ad hoc dicunt, quod »licet uim ui repellere, sed cum moderamine inculpate tutele,« defendendo scilicet se, sed non alium occidendo, siue ut inimicos nostros capiamus, uel fugemus, non uero occidamus. Si enim occiderimus, contra hoc preceptum Domini nauigauimus: Diligite inimicos uestros, et bene facite his qui uos oderunt .



CAPUT XXII. Ad predicta responsio, et quod homicidarum et sacrilegorum punitio non est effusio sanguinis, sed legum ministerium.

 His obiectionibus sic respondemus: Quando iudex, dictante iustitia [91 1Kb] , precipit aliquem occidi, ipse non occidit, sed lex. Iudex enim minister est legis, imo Dei, in exsequendis iudiciis. Quod autem dicitur in Euangelio, qui gladium acceperit, etc. . Sic intelligendum est: Qui iudiciaria potestate abusus fuerit; uel iniuste, sua auctoritate, sibi usurpauerit; uel qui ex odio uel superbia gladium acceperit, gladio peribit, hoc est condemnabitur. Quod autem Augustinus pro sceleratis intercessit, de misericordia fuit, non de rigore iustitie. De iustitia enim poterat eos comes temporali morte punire; ad iudicem autem ecclesiasticum non pertinet sanguinis effusio. Quod autem Gregorius ait: »Reus sanguinis,« etc., sic intelligendum  est quod ad iudicem ecclesiasticum non pertinet sanguinis effusio, sed ad iudicem secularem, qui gladium quo puniat corpus portat; iudex uero ecclesiasticus, potius animam quam corpus suo gladio punit. Et sicut iudex terrenus non debet usurpare officium ecclesiastici, ita nec ecclesiasticus terreni. Ecclesiam ergo defendere sanguinis reos, nichil aliud est quam eos non debere corporali pena punire, sed potius pro eis apud terrenum iudicem intercedere. Cum autem Dominus 273 ait: Nolo mortem peccatoris , non intelligitur de morte corporis, sed de morte anime: non uult enim anime mortem, sed potius ut conuertatur, et uiuat spiritualiter. De Iudeis autem dicimus, quod non sunt occidendi. Si [92 1Kb] tamen laborent illis criminibus,  pro quibus lex dictat hominem occidendum, iudex potest eos occidere, ut in hoc deseruiat legi. Similiter, heretici propter heresim non sunt occidendi, sed propter characterem Christianum quem habent, ad caulam Ecclesie reducendi sunt. Si tamen illis peccatis laborant quibus mors temporalis debetur, a iudice seculari puniri possunt, si tamen eos puniat intuitu iustitie, non ex ira, uel animi rancore. De fure dicimus quod ordinarie, propter furtum non debeat occidi, sed cogi ad furti  restitutionem, et uerberibus corrigi. De latrone uero qui uiatoribus insidiatur, secus iudicandum est, quia talis de iure interimi potest. Nec intelligitur homicida [93 1Kb] esse, qui hunc interimit de precepto principis, sicut legis minister; nec ipse hoc dicitur facere, sed lex ipsa. Dicimus etiam, quod in ueteri lege nulla poterat fieri dispensatio circa reos, quos lex iudicabat morte puniendos. Ille etiam qui ignoranter aliquem occidebat, non erat tutus nisi confugeret ad aliquam ciuitatem refugii. Sed in Nouo Testamento [94 1Kb] , nullus ignoranter occidens morte punitur, imo quomodocunque occidat, si ad ecclesiam confugerit, saluus erit; maiorem enim immunitatem prestat ecclesia in Nouo Testamento, quam ciuitas refugii in ueteri. Iudex etiam ecclesiasticus  nullum debet punire pena corporali, imo pro damnatis apud secularem iudicem intercedere. Puniuntur tamen rei a seculari iudice, ut pena unius sit metus multorum: multoties etiam parcitur reis; cum tamen in ueteri lege nulla posset fieri dispensatio, sed sine omni misericordia reus damnabatur. Hoc autem non iudicamus iustum, ut si quis alicui membrum amputauerit, ideo morte corporali plectatur: de rigore tamen iustitie, potest recipere talionem, imo maiori pena puniri, ex cause cognitione. Dicimus etiam quod iudex non [95 1Kb] obuiat legi naturali, quando precipit homicidam interfici, quia non ipse, sed lex ipsa hoc facit. Debet etiam iudex occidendum, quem credit esse in mortali  peccato, diligenter admonere ut peniteat, nec de contingentibus aliquid omittere, et ita liberat animam suam, nec tenetur reus, pro morte eius temporali uel eterna, si iuxta legem puniat. Qui uero iuxta legem non habet potestatem occidendi, et scienter occidit, peccat mortaliter [96 1Kb] . Miles cum obediens potestati sub qua legitime constitutus est, aliquem occiderit, nulla sue ciuitatis lege reus homicidii est; imo, nisi fecerit, reus erit deserti et contempti imperii: quod si sua sponte et auctoritate fecisset, in crimen effusi sanguinis incidisset. Itaque, unde punitur si fecerit iniussus, inde punietur si non fecerit iussus. Multorum autem est opinio, non licere homini occidere hominem, ne ab eo occidatur. Unde Augustinus ad Publicolam: De  occidendis hominibus, ne ab eis quisquam occidatur, non mihi placet consilium. Tenetur enim homo ante mortem sustinere temporalem, quam sustineat eternalem; debet enim suum bonum eternale preferre suo bono temporali, et prius mortem sustinere temporalem, quam occidendo fratrem, mortale peccatum incurrere [97 1Kb] . Cum autem iudex exercet uindictam, ipse Deus dicitur eam exercere. Unde Apostolus:  Non sine causa, id est non sine auctoritate Dei, gladium portat; Dei enim minister est, uindex in iram , id est propter iram Dei uindicandam, uel ostendendam. Cum ergo dicitur a Domino: Mihi uindictam, et ego retribuam , inhibetur ne homo sua auctoritate se uindicet, sed uindictam relinquat iudici uel legi. 274 Concedimus etiam, quod »uim ui repellere licet cum moderamine inculpate tutele,« nec licet repellendo iniurias, hominem occidere ex deliberatione, si tamen intuitu se defendendi, occiderit alium, non intendendo eum occidere, non peccabit mortaliter. Iudex quoque si homicidam uel sacrilegum occidit ad aliorum correctionem [98 1Kb] , ut puniatur temporaliter, ne puniatur eternaliter, non debet dici illum odire  quem occidit, sed potius diligere. Ad hoc enim punit, ut pena temporali correptus, in ipsa pena peniteat [99 1Kb] , et sic penam uitet eternam.

Sed obiiciunt: Deus non iudicat bis in ipsum . Ergo si quis temporali morte punitur, non debet eterna puniri; uel si punitur eterna, non debet puniri temporali: alioquin, si duplici morte punitur, iniuste cum eo agitur, qui bis in idipsum iudicatur. Ad hoc dicimus, quod homicida uel sacrilegus peccat in Deum, et in proximum; secundum quod peccat in Deum, si non peniteat, punitur eternaliter; secundum quod peccat in proximum, punitur temporaliter. Ergo non iudicatur bis in idipsum, quia nec secundum idipsum  sic punitur, imo, secundum aliud, quia secundum quod in Deum peccauit, punitur eternaliter, secundum quod in proximum, temporaliter, ad correctionem et cautelam aliorum. Unde, si peccatum remittitur quoad Deum, per penitentiam, restat tamen, quoad proximum, puniendum pena temporali.



CAPUT XXIII. Quod in multis casibus homines interficiendi sint.

Quod autem in multis casibus homines interficiendi sint, uidetur uelle Hieronymus, super Isaiam, dicens: »Non est crudelis qui crudelem iugulat, sed crudelis patientibus esse uidetur.« Nam latro suspensus in patibulo, crudelem putat esse iudicem. Item super Ezechielem: »Qui malos percutit in eo quod mali sunt, et habet causam interfectionis,  scilicet, ut occidet pessimos, Dei minister est.« Et super Ioannem [100 1Kb] : »Homicidas et sacrilegos, et ueneficos punire, non est effusio sanguinis, sed legum ministerium.« Item Augustinus, De libero arbitrio: »Si homicidium est hominem interficere uel occidere, potest aliquando occidi sine peccato; nam et miles hostem, et iudex uel eius minister nocentem.« Item Cyprianus, in nono genere abusionis:  »Rex debet furta cohibere, adulteros punire [1 1Kb] impios de terra perdere, parricidas et periures non sinere uiuere, filios non sinere impie agere.



CAPUT XXIu. Opinio illorum qui dicunt quod predicatores non debent laborare manibus.

Dicunt etiam predicti heretici quod nullo modo debeant propriis manibus laborare, sed ab illis quibus predicant, necessaria accipere; quod conantur uariis auctoritatibus confirmare. Ait enim Apostolus in Epistola ad Corinthios: Quis militat suis stipendiis unquam? quis plantat uineam, et de fructu eius non edit? quis pascit gregem, et de lacte eius non manducat? nunquid secundum hominem hoc dico? Scriptum est enim in lege Moysi: Non alligabis  os boui trituranti . Nunquid Deo cura est de bobus, an propter nos hoc dicit? nam propter nos hec scripta sunt. Quoniam qui arat, in spe debet arare, et qui triturat, in spe percipiendi fructus, triturat. Si nos uobis spiritualia seminauimus, magnum est si carnalia uestra metamus?  Et infra: Nescitis quoniam qui in sacrario operantur, quod que de sacrario sunt edunt, et qui altari deseruiunt, de altari participant . Ita et Dominus iis, qui Euangelium annuntiant, ordinauit ut de Euangelio uiuant.

Item Apostolus ait: Nemo militans Deo, implicet se negotiis secularibus .



275 CAPUT XXu. Solutio predictorum.

 Ad hec dicimus, quod licitum est predicatoribus in necessitate, a subditis necessaria sumere. Sed isti pseudopredicatores sunt, et ut in otio uiuant, a simplicibus uictum emungunt, cum tamen auctoritas dicat: »Semper aliquid operis facito, ne diabolus otiosum te inueniat.« Paulus etiam propriis manibus laborabat, ne sua predicatio iis, quibus predicabat, esset onerosa. Unde ait: Cum apud uos essem et egerem, nulli onerosus fui . Et  ibidem. Gratis Euangelium euangelizaui uobis . Si ergo habeat predicator unde sustentetur, sumptus exigere non debet [2 1Kb] . Isti autem qui spiritualia non seminant, qua ratione temporalia metent? Ad hoc ergo spectant omnes premisse auctoritates, quod licitum est predicatoribus in necessitate, sumptus accipere, non tamen debent ab opere manuum uacare. Unde Apostolus ait ad Thessalonicenses: Qui non uult operari, non manducet . Item ad Ephesios: Qui furabatur, iam non furetur, magis autem laboret, operando manibus suis quod bonum est, ut habeat unde tribuat necessitatem patienti . Item in Epistola prima ad Thessalonicenses: Ut uestrum negotium agatis, et operemini manibus uestris, sicut precepimus uobis . Hic dicitur in glossa, quod opus manuum facit nos quietos esse, et malum curiositatis quod ex otio uenit, tollitur.

Predicti ergo qui propriis manibus laborare nolunt, hic sue ignauie auxilium querunt. Illa uero auctoritas: Nemo militans Deo , etc., sic est intelligenda: Nemo seculum relinquens, ut Deo militet; implicet se secularibus negotiis , id est non debet intendere curis secularibus. Predicti itaque heretici, et puri mercenarii per mundum discurrentes [3 1Kb] , fingunt se predicatores, ut a simplicibus uictualia emungant, et sic malunt turpiter otiari quam manibus operari, cum Psalmista dicat: Labores manuum tuarum manducabis, etc.  Item, dicant ipsi pseudopredicatores cur laborare  nolunt, estne peccatum, uel a lege prohibitum? nonne melius est proprio labore uictualia acquirere, quam inuerecunde ab aliis exigere? Nonne et predicatoribus hoc exemplum dedit Doctor gentium, qui proprio labore sibi acquirebat uictum?  Ipsi sunt similes pseudopredicatoribus, quos arguebat Apostolus, qui ut laborem fugerent, ab his quibus predicabant, sumptus ultra necessitatem sumebant.



LIBER TERTIUS. CONTRA IUDAEOS  .




CAPUT PRIMUM. Rationes quibus Iudei, pluralitatem personarum diuinarum impugnant.


Dicunt Iudei unum Deum esse, sed pluralitatem  personarum esse negant. Nunc ad peruersam Iudeorum mendicitatem, que adhuc cum Asino exspectat ad pedem montis, nec adhuc in Moysi faciem potest intueri, nostrum conuertamus sermonem;  et primo, quid de auctore omnium sentiant, uideamus. Dicunt enim eumdem esse Deum, et uniuersorum creatorem, sed tres personas esse in deitate, non credunt, nec quid sic esse personas in Trinitate attendere uolunt. Unitatem quidem essentie credunt, sed personarum pluralitatem non concedunt. Hoc autem rationibus et auctoritatibus sic probare conantur. Si unus est Deus, sicut clamat sacra Scriptura, quomodo asserit Christianus, tres res inter se distinctas, scilicet, Patrem, et Filium, et Spiritum sanctum, unius esse Deitatis? quia si plures sunt, etiam plures dii, et non unus Deus esse uidentur. Quomodo enim singularis natura unius persone ab aliis distincte, esset natura alterius persone? Sic ita triplex Deus esse uidetur,  non unus. Sed Dominus ad Isrel per Moysen ait: Audi, Isrel: Dominus Deus noster, Dominus unus est . Non ergo triplex, sicut Christiani dicunt hic, nugantes, Deus est Pater, Deus est Filius, Deus est Spiritus sanctus. Alius item Pater, alius Filius, alius Spiritus sanctus, et interim negant tres deos esse. Que est hec monstruositas, ut in Trinitate sit unitas, et in unitate sit Trinitas? Quomodo unus solus Deus est, si plura sint Deus? Qui hoc dicunt, deos constituunt alienos, contra preceptum Domini qui ait: Non habebis deos alienos . Qui unum quidem et solum esse Deum dicunt, et plures tamen esse asserunt. Si Deus uoluisset ut Iudei crederent tres personas  esse unum Deum et Trinitatem esse in unitate, eis explicuisset sicut cetera ad fidem pertinentia explicuit; quia, ut Christianus ait, sicut ad fidem pertinet unitas, ita et trinitas; sed de hac nec patriarche, nec prophete mentionem fecisse leguntur. Item, si Pater genuit Filium, necesse est igitur gignentem tempore precessisse genitum, et aliquam particulam de substantia gignentis decisam fuisse. Item: Nulla pluralitas potest esse in Deo, ubi est summa et perfecta simplicitas. Item: Quod omnifarie simplex est, nichil de se gignere potest.



CAPUT II. Solutio predictorum, et quod uere unitas est in essentia, et pluralitas in personis.

Ad primam obiectionem sic respondemus; cum  dicitur unus, uel unius nature Deus est, nulla trium personarum excluditur, quia ipse sunt unus Deus,  et unius nature, ueluti dici potest de his uocibus adiectiuis, albus, alba, album; qui profert enim unam, nullam aliarum uocum excludit, quia sunt unum nomen; nam, licet iste uoces plures sunt, non tamen sunt plura nomina, sed unum, et unius institutionis nomen. Similiter tres persone sunt unus et unius essentie Deus. Quamuis enim in naturalibus uerum sit, tot esse substantias uel naturas, quot sunt subsistentes persone; tamen qui naturam creauit, nature subiectus non est; licet enim tres sint persone, unius tamen sunt nature; quia si pluralitas esset naturarum, plura dicerentur esse rerum principia, quod abhorret fides catholica. Et quamuis Deus sit trinus, non tamen est triplex, nam triplex notat partium, uel naturarum pluralitatem;  in Deo autem, tres persone non sunt quasi tres partes que Deum constituant; quia si hoc esset, Deus simplex non esset, et sic non esset sue essentie principium; nam omne compositum est genitum. Non sunt ibi etiam plures nature, quia sic plures essent dii, uel unus Deus triformis esset, quod Christiana abhorret religio. Dicimus ergo, quod alius est Pater, alius Filius, alius Spiritus sanctus, non tamen alius Deus est Pater, alius Deus est Filius, alius Deus est Spiritus sanctus, sicut hec uox, albus, est alia quam hec uox, alba, non tamen aliud nomen. Dicimus etiam: quod iuxta fidem catholicam non est aliqua monstruositas, sed demonstrata ueritas, hec est, demonstrata ratione,  et modo probabili. Dicimus quoque, unitas est in trinitate, et trinitas in unitate, et tres esse unum Deum, non tamen constituimus Deum alienum, cum ille tres persone sint unus Deus, et unius nature. Ideo autem hoc mysterium Deus Iudeis in ueteri lege figuris uelauit, sicut et alia ad fidem pertinentia, ut secundum temporis accessum, Christiane religionis fides haberet progressum. Nam ante legem Mosaicam sufficiebat alicui credere quod unus esset Deus, idemque remunerator esset bonorum, et punitor malorum, ita tamen ut rectitudo uiuendi responderet rectitudini fidei. In ueteri tamen Testamento, seu tempore legis Mosaice, maiores quibus reuelatum erat, credebant Deum trinum et unum; simplices uero, uenerabantur ipsos maiores, credentes  quod ipsi credebant, et in hac fide saluabantur. Postquam uero apostoli Trinitatis fidem  predicauerunt, ubique omnes adulti et discreti tenentur credere Deum trinum et unum.

Nec oportet, si Pater genuit Filium, quod ibi facta sit decisio: cum enim Pater omnifariam simplex sit, de se Filium non genuit per substantie decisionem, sed secundum nature integritatem, ita ut tota substantia Patris sit substantia Filii; quod autem Pater Filium genuerit, probabitur infra. In Trinitate uero secundum aliquid attenditur pluralitas, et secundum aliquid identitas; quia in personis pluralitas, in natura et essentia, identitas.

Dicimus etiam quod in naturalibus, nullum simplex ex se aliquid gignere potest; unde nec anima animam, nec spiritum spiritus; in diuinis  autem, ratio longe alia pactum reformat, nec diuina generatio humane respondet; quia sicut natura Dei omnem superat naturam, sic Dei generatio superat humanam. Unde Isaias: Generationem eius quis enarrabit? 



276 CAPUT III. Quibus auctoritatibus philosophorum et theologorum, et quibus rationibus, et similitudinibus locorum, ostenditur quod tres sunt persone diuine, et una earum natura.

Quod autem tres sint persone diuine, et una earum natura, auctoritatibus et rationibus, et similitudinibus uariis potest ostendi. Nec solum auctoritatibus theologorum, uerum etiam philosophorum.  In principio Geneseos, secundum Hebraicam ueritatem, legitur, Heloym, ubi nos habemus, Deus; el alibi; eloah enim est singulare nomen huius nominis, Heloym, sicut Deus singulare huius nominis, dii. Ergo, ubi nos habemus: In principio creauit Deus celum et terram , Hebrei habent: In principio creauerunt dii, uel domini celum et terram. Sed quos uocat Moyses deos uel dominos, nisi tres personas diuinas? Non angelos, quia angeli non creauerunt celum et terram, imo, creati sunt. Unus autem Deus est qui creauit celum et terram. Cum ergo Moyses dixerit pluraliter, deos uel dominos, illa pluralitas aut ad diuinam naturam refertur, aut ad personam; sed non ad diuinam naturam, ergo ad personam; ergo tres insinuauit  personas diuinas, que sunt unus Deus. Consequenter etiam introducitur Deus loquens in hunc modum: Faciamus hominem ad imaginem et similitudinem nostram . Cum ergo Deus hic introducatur loquens, queritur, ad quem, uel ad quos loquatur, cum dicit, faciamus. Ad angelos uidetur nullo modo loqui; non enim una est imago uel similitudo Dei et angelorum iuxta quam factus sit homo. Restat ergo ut Deus Pater loquatur ad Filium, et ad Spiritum sanctum; uel sit communis uox trium personarum iuxta quarum imaginem factus est homo. Una autem est imago Patris et Filii, et Spiritus sancti, quia una natura. Ubi etiam diabolus loquitur ad Euam, dicit: Eritis sicut dii, scientes bonum et malum . Quid per deos  intelligit ibi diuina Scriptura, nisi tres personas diuinas? Angeli enim hoc nomine non intelliguntur. Ut enim dicit Scriptura, in hoc uoluit Deo esse similis Eua, quod appetiit esse predita diuina scientia. In Isaia etiam legitur, quod angeli clamabant: Sanctus, sanctus, sanctus, Dominus Deus Sabaoth . Sed quid insinuat illa trina nominis repetitio, nisi personarum trinitatem? id est Patrem et Filium, et Spiritum sanctum? ut sit sensus; sanctus Pater, sanctus Filius, sanctus Spiritus sanctus. Et ut insinuetur nature unitas, sequitur in singulari numero: Dominus Deus Sabaoth. De Abraham legitur in Genesi, quod tres uidit, et unum adorauit . Per quod insinuatur, quod in tribus qui apparuerunt, intellexit trinitatem; et  quia unum adorauit, intellexit in Trinitate unitatem; et ita intelligitur adorasse Deum trinum et unum. De Filio etiam Dauid ait: Dixit Dominus Domino meo: Sede a dextris meis . Si Dominus dixit Domino, alius fuit qui dixit, alius cui dixit; sed Deus Pater hec dixit; ergo alius fuit cui dixit; sed eum Dauid uocat dominum suum, ergo uel Deum uel angelum: sed non angelum; angelo enim non dixit Deus, Sede a dextris meis, sed potius pertinet hoc ad Filium, qui existens Deus, sedet a dextris Domini, id est equalis est Patri. Aequales enim sedere solent a dextris principum. In alio Psalmo legitur: Dominus dixit ad me: Filius meus es tu, ego hodie genui te .  Exquisite presens coniunxit preterito; nam presens in se habet recentiam, et preteritum in se habet fluxum, et futurum in se habet exspectationem. Unde, nichil proprie fuisse dicimus, nisi quod esse desiit; nec in presenti aliquid esse, nisi quod recenter incipit; nec futurum esse, nisi quod nunquam fuit, nec est. Ut, paries fuit albus, et modo est niger, et cras erit flauus. Comparatione tamen illorum quod simul durat cum eo quod iam preteriit, et adhuc durat cum eo quod modo incipit, et duraturum cum eo quod non est, sed erit; dicimus ipsum fuisse, et esse, et futurum esse. Ut scilicet, fuit homo, et est, et erit. Noluit ego auctor iste dicere, ego hodie gigno te, ne coniungendo duas notas presentis, innueret recentiam generationis.  Nec dixit, olim genui te, ne dum duas notas preteritionis coniungeret, generationis fluxum innueret. Ideo dixit: Ego hodie genui te, ut recentiam remoueat apponendo preteritum, et apponendo presens remoueat fluxum. Nabuchodonosor etiam qui erat gentilis, dixit se in fornace uidisse quartum similem Filio Dei . Et Mercurius philosophus in Esclepia, ait: »Deus eternus facit deos eternos.« Quid per Deum intellexit, nisi Patrem? quid per deos eternos, nisi Filium et Spiritum sanctum? qui dicuntur dii, id est diuine persone, et uere eterne. Fecit autem posuit, pro genuit, dum lapsus sermone, ait, fecit deos eternos. Idem Mercurius in libro qui inscribitur, Logostileos, id est uerbum perfectum, ait: »Deus summus secundum  fecit Deum, et eum dilexit tanquam Filium suum unigenitum, uocauitque eum, Filium benedictionis eterne.« O quam eleganter dixisset Hermes Mercurius, si pro fecit, posuisset genuit.

iehsu etiam Filius Sirac, qui inter Iudeos magnus reputatus est, in suo libro, qui liber Sapientie inscribitur, Filium Dei in hunc modum introducit loquentem: Ego in altissimis habitaui, et thronus meus in columna nubis . Et alibi: Antequam quidquam faceret ab initio, eram cum eo, cuncta disponens . Quis loquitur hic nisi Filius, qui cum Patre ab eterno cuncta disposuit? Et alibi ait: Et ego parturiebar . Quis fuit qui ante mundi initium parturiebatur, nisi Filius Dei, quem ab eterno genuit sine initio? De Spiritu sancto  mentionem fecit liber Geneseos, ubi dicitur: Spiritus Dei ferebatur super aquas . Et in Psalmo: Flauit spiritus, et fluxerunt aque . Et in alio psalmo: Spiritum sanctum tuum ne auferas a me . Et in Isaia: Requiescet super eum spiritus timoris Domini 



CAPUT Iu. Idem rationibus probatur.

Idem rationibus potest probari. Quod legitur de numeris, ad numerata referendum est, quia quod dicitur de proprietatibus subiectorum, ad ipsa subiecta referendum est. Unde, cum in arithmetica dicatur, quod »sola unitas indiuisibilis simplex est origo omnis pluralitatis,« ad res subsistentes istud uidetur referendum: sed in creaturis illum existens  subsistens inuenitur actu et natura simplex et indiuisibile, quod non sit aliqua specie compositionis compositum. Ergo in alio existente oportet nos inuenire illam ineffabilem simplicitatem: restat ergo et hanc esse in Creatore, cum in creatura inueniri non possit. Quia sicut ab unitate indiuisibili omnis procedit pluralitas que diuisibilis est, ita a Creatore inuariabili omne procedit uariabile, quia

Ipse manens stabilis dat cuncta moueri.
Et sicut in unitate et numero resultant Creatoris et creature imago, ita et Trinitatis similitudo: in proprietate enim unitatis quodam modo resultat uestigium Trinitatis, quia, ut apud arithmeticum legitur, unitas gignit se ipsam. Inter unitatem autem genitam  et gignentem quedam inuenitur equalitas. In quo ergo subsistente hoc poterimus inuenire, nisi in Deo? Deus enim gignit Deum, et non alium Deum a Deo gignente, imo genuit illum qui est idem Deus cum gignente; et est ibi perfecta equalitas gignentis et geniti, siue conuenientia, seu connexus, qui dicitur Spiritus sanctus, in quo Pater et Filius conueniunt. Unde et philosophus ait: »Monas gignit monadem, et in se suum reflexit ardorem .« Ergo aut in nullo subsistente inuenies quod de unitate dicitur, aut in unitate et trinitate diuina reperitur. Preterea, sicut Deus ab eterno fuit sapiens, ita sapientia sua fuit ab eterno que ab ipso procedit, et ita Sapientia Patris a Patre nascitur, et sic est proles Patris: ergo Filius Patris.  Notio enim illa qua Deus et se, et uniuersa nouit a se condita, alia ab ipso est, quia ex ipso et in ipso, que, quia non est aliud in substantia ab eo ex quo est, Filius nominatur ea similitudine, quia sicut in naturali generatione filius a patre in persona alius est, substantie tamen eiusdem; ita Dei et ex ipso producte notionis una est existentia, et tamen alia persona, quia, sicut diximus, eadem non potest esse ex se ipsa. Hoc tamen interest in dicta similitudine que data est, quod in humana generatione patris et filii una est substantia specie, non singularitate, Dei uero et sue notionis, singularitate una est essentia.

Sic igitur quod in theologicis Filius appellatur quia est ex Deo, non idem personaliter esse potest,  in ipso autem est tantum una deitas, ergo diuersorum personaliter est una essentia, uel illa notio qua Deus nouit omnia, non est Deus de Deo. Deus autem notionem suam diligit. Quis autem est nexus et conuenientia Patris et Filii, nisi Spiritus sanctus, qui ab utroque procedit? Nonne de huius processione dicit Psalmista: Emitte spiritum tuum et creabuntur . Que est enim illa Spiritus sancti emissio nisi Spiritus sancti a Deo processio.



CAPUT u. Similitudinibus sic.

Similitudinibus idem probatur: uestigium enim Trinitatis apparet in anima. Mens humana meminit sui, diligit se, uarie intelligit se. Hoc si cernimus,  nondum quidem Domini Trinitatem, sed imaginem Dei cernimus. Hic enim quedam apparet trinitas, memorie, intelligentie et amoris. Hec igitur tria potissimum tractemus, memoriam, intelligentiam, uoluntatem: hec tria non sunt tres uite, sed una uita, nec tres mentes, sed una mens, una essentia. Memoria uero dicitur ad aliquid; et intelligentia, et uoluntas, siue dilectio, similiter ad aliquid dicitur; uita uero ad se ipsam, et mens et essentia. Hec igitur tria eo sunt unum, quo una uita, una mens, una essentia, et quidquid aliud, ad se ipsa singula dicuntur, et simul non pluraliter, sed singulariter dicuntur. Eo uero tria sunt, quo ad se inuicem referuntur; ista tria sunt in mente hominis,  et sunt una mens, nec tamen intelligentia est memoria, nec memoria uoluntas, nec uoluntas intelligentia, aut memoria.

Alia etiam similitudine idem probatur: sunt due candele sibi unite, sibi similes, sibi equales; si accendantur, unam habent lucem, nec maior, nec magis unius lux quam alterius. Sed trium est lux una et indiuidua, sicut in una Trinitate sunt tres persone, nec una persona maior quam alia, nec unius maior uel alia natura quam alterius. Pater autem spiritualiter dicitur lux, Filius splendor, Spiritus sanctus flamma. Ideo Pater dicitur lux, quia lucet a se ipso, non ab alio, et quia ab eo lucet lux illuminans, id est Filius, et lux inflammans, id est Spiritus sanctus. Filius ideo dicitur splendor,  quia sicut splendor procedit a luce et splendore, ita Spiritus sanctus a Patre et Filio: et sicut flamma tria facit, urit, splendescit, succendit; sic Spiritus sanctus urit uitia, splendescit peccata, succendit gratiam. Similiter in sole considerantur tria: Solis substantia, radius a sole procedens, calor ab utroque exiens. Ista tria in sole considerantur, et sunt in una solis substantia; sol ad nullum, radius de sole nascitur, calor ab utroque progreditur: tam radius quam calor ceuus est soli. Tres ergo sunt, sol, radius, calor; in una tamen substantia sunt. Similiter Pater et Filius, et Spiritus sanctus sunt in una deitatis substantia, Pater a nullo, Filius a Patre, Spiritus sanctus ab utroque; Pater eternus, Filius et Spiritus sanctus ceterni  Patri.



277 CAPUT uI. Opinio Iudeorum qui dicunt quod lex Mosaica non est abolita, sed adhuc est obseruanda.

Intendunt etiam probare legem Mosaicam non esse abolitam, sed adhuc esse obseruandam in hunc modum: Si lex bona est, et a Deo data est, obseruanda est; nullum enim alias decretum obseruandum, si Dei mandatum non obseruandum. Quod si partem Christiani excipiunt, et aliam obseruandam esse dicunt, dent nobis consilium quomodo illud effugiemus maledictum: Maledictus homo qui non permanserit in omnibus que scripta sunt in lege . Legislator nichil excipit, sed uniuersaliter  omnia mandata obseruari precipit; Christiani autem ad suum arbitrium legis et mandatorum obseruantiam determinant.



CAPUT uII. Determinatio premissorum.

Ad hec primo respondemus legem esse bonam, et a Deo datam dicimus, ac ideo quidquid in ea scriptum est, diuino sensu intellectum, suis temporibus obseruatum et obseruandum esse sentimus; ea uero diuino intellectu intelligenda erant, que si ad litteram accipimus, multa sibi repugnantia uidemus. Cum enim Moyses dicat: uidit Deus cuncta que fecerat, et erant ualde bona , quid est quod in lege quedam dicantur munda, quedam  immunda? Ad litteram quidem non est immundum, quoniam est ualde bonum: nec solum ea prohibentur in lege, que sui natura nociua sunt homini ad uescendum, uerum etiam que gestu iucunda, et eque salubria ad comedendum existunt. Aliquid ergo sacramenti hec in se continent, que, licet a Deo dicta sint, tamen a se inuicem ad litteram omnino dissident. In exordio autem, inter alia precepta, de faciendo altari Dominus Moysi ibi ita precipit: Altare de terra facietis mihi ; in sequentibus autem legitur sic: Fecit itaque Moyses altare thymiamatis de lignis setim . Et alibi: Fundauit bases eneas in introitu tabernaculi . Multum itaque aduersum uidetur, ut aliud et aliter quam Dominus  per Moysen iubet, ab ipso Moyse agatur. Aliter ergo quam littera sonat hoc accipi oportet.

Item, ad litteram quomodo stare potest, quod Deus prohibet: Ne homo aret in boue et asino?  Onus aliud quodcunque tibi placet asino imponere, non uetat lex, et ponere iugum cum asino, quasi non licet, cum ad pascua bouem cum asino ducere licet, in pascuis simul esse, et compasci permittit lex, et arare simul prohibet, et interdicit. Si auctor propterea hec uetat, quia hoc animal immundum esse perhibetur, cur non etiam arare bouem cum equo uel alio animali immundo prohibetur in lege? Hanc non solum in iis que dicta sunt mandatis, sed etiam in pluribus aliis legalibus ceremoniis contrarietatem uidemus, nisi ea competenti  sensu intellexerimus. Discreto itaque et diuino sensu hec intelligenda sunt et discutienda. Si uero legem debito sensu accipimus, omnia legis mandata debita obseruatione obseruare poterimus; quedam ad litteram et sine ullo figurarum uelamine dicta esse accipiendo, quedam ad figuram et profundo uelamine obumbrata esse intelligendo: quedam ad tempus obseruari iussa sunt, quedam sine ulla temporum determinatione. Que enim alicuius sacramenti prenuntiatiua erant, et ueritatis figuram faterentur, suo tempore, manifestata rei atque ueritatis presentia, oportuit ut eorum non remaneret prenuntiatio et figura. Nam sicut ipso suo loquendi sensu utimur uerborum uicissitudinibus,  dicendo, erit, quandiu futurum est ipsum quod erit; prorsus omittentes in presenti, et assumendo, est; cumque ipsum iam preteriisse significantes, utimur, fuit: sic in rebus prenuntiatiuis alicuius sacramenti, ubi presens manifestatur sacramentum, eius iam superflue seruaretur figura, seu signum. Que alicuius mysterii significatiua non erant, sed seu fidei ueritatem insinuant, seu caritatis edificationem commendant, et a Iudeis et Christianis, non ad tempus, sed in perpetuum seruanda sunt, eorumque transgressio nullatenus potest mala non esse.



CAPUT uIII. Opinio Iudeorum, qui dicunt quod diuine sanctiones ut tunc non sunt mutande.

Item Iudei sic opponunt: si sermo Dei ad tempus  seruandus est, eoque sermone annichilato, alius alio tempore obseruandus est, sicque per temporum uicissitudines diuine sanctiones mutantur, quo pacto ratum erit quod dicitur: In eternum, Domine, permanet uerbum tuum?  Et illud: Celum et terra transibunt, uerba autem mea non transibunt?  Quid autem interest, cur Deus hoc animal immundum iudicet, illud autem mundum? Hoc uti permittit, illo uti prohibeat? Quis enim audiuit sensum Domini, aut quis consiliarius eius fuit , ut illud agi permittat, illud fieri prohibeat? Iussis obsequendum est, et ei obsequi summa uirtus est: prohibuit fieri, ergo non licet, ideoque si postea fiat, peccatum esse, ac dignum pena debita puniendum. Ut ergo  seruemus litteram, figuras contemnamus; litteram, ut seruemus alterum. Que ratio ergo est damnare alterum? Seruemus ergo litteram, seruemus et littere figuram: maneat paruo sensu nostro littera, maneat etiam et addatur spiritualis  mysterii latentis intelligentia. Abstineamus a porco, quia lex iubet , abstineamus et ab eo, si quid est quod per porcum significatur peccatum; non aremus in boue et asino, quia legislator prohibuit, et si aliqua intellexerimus per asini et bouis copulam, fas est uitare, imo peccatum est non euitare. Ita et de ceteris. Ita enim lex adimplenda esse censetur, et adimpletur.



CAPUT IX. Solutio premissorum.

 Ad hec dicimus quod sermo diuinus nullo modo annichilatur, diuine sanctiones non mutantur, quia Christus non uenit soluere legem, sed adimplere . Unde ipse ait: Amen dico uobis, iota unum, aut unus apex non preteribit a lege, donec omnia fiant . Non igitur uult eam soluere, sed adimplere. Lex prohibet homicidium, Christus iram et odium: lex prohibet adulterium carnis, Christus et ipsum appetitum cordis. Nobis lex prohibet uti carne porcina, et ea tunc abstinentia nobis necessaria erat, quoniam ueritatis future figura erat, et figura seruanda erat donec adesset ipsa ueritas. Nunc autem nobis necessaria non est, quando ipsa ueritas figure iam presens adest, quamuis abstinere liceat, et multi nostrorum abstineant  non solum ab ea, sed ab omni carne, et uno et eodem iudice se nostrum quisque tuetur. Moyses carnem suillam appellauit immundam , uti ea prohibet, et propterea dicitis; uti ea non licet. Moyses non alius, sed idem ipse carnem suillam dicit mundam et ualde bonam, et eam ad uescendum sicut cetera; scribit Deum fecisse bonam, et ideo dicimus quia uti ea licet. Postquam enim denuntiauit Deum fecisse omnia, et pisces maris, et uolucres celi, et cuncta animantia terre, in quibus est anima uiuens, non longe infra subdidit: uidit Deus cuncta que fecerat, et erant ualde bona . Quod ualde bonum est, nulla ex parte malum est; quod uero nulla ex parte  malum est, quomodo malum et immundum est? Quidquid ergo in carne suilla est, non malum aut immundum, sed mundum et ualde bonum est, atque uti licet. Quia uero per hoc animal uoluptas et immunditia figuratur, immundum propter hoc animal esse iudicatur, et ea immunditia uti non licet. Si ergo mundum et immundum esse animal intelligitur, et eo uti, et non uti nobis permittitur. Eadem ratione licet et asino arare, et prohibetur ne aremus in boue et asino. Qui ergo terram colit, aret in boue et asino, si melius non potest, quia Deus permittit, qui hec omnia humanis usibus creauit. Sed bos qui ungulam findit et ruminat, ad excolendam terram omnino idoneus, rectorem Ecclesie signat discretum, in his que agit sensum  habentem, qui mandata Dei meditatur, ac meditando apud se ruminat die ac nocte, non solum sibi utilem, sed etiam aliis. Huic non est associandus alter moribus indiscretus, sensu idiota, et litteris imperitus, quia non solum uerbo est inutilis, sed suo prauo exemplo aliis nociuus existit.



CAPUT X. Quibus auctoritatibus et rationibus probatur quod lex, quantum ad litteram, mortua sit.

Quod aut uetus lex in desuetudinem abierit, auctoritatibus et rationibus potest probari. Ait enim Dominus per prophetam: Consummabo testamentum nouum super domum Iuda, et super domum Isrel . Quid uocauit nouum testamentum, nisi legem Euangelicam? qua superueniente,  uetus dicitur cessare, quia simul seruari non potest utraque: adueniente enim ueritate, dicitur umbra cessare. Item, Dauid ait in Psalmo: Quoniam si uoluisses, sacrificium dedissem utique, holocaustis non delectaberis . Et Isaias: Sacrificia uestra odiuit anima mea . Item: Sacrificium et oblationem noluisti, aures autem perfecisti mei. Holocaustum et pro peccato non postulasti, etc. . Et alibi: Non in sacrificiis tuis arguam te, holocausta, etc. . Non accipiam de domo tua uitulos, neque de gregibus tuis hircos . uidemus etiam apud Iudeos in magna parte cessare que ad legem pertinent: non enim est apud Iudeos sacrificium, uel hostia, non propheta, non  lex, non sacerdos, non templum, non locus sacrificii, et, quid opus ire per singula? in maxima parte abolita est lex: uidetur ergo quod lex locum non habeat. In Sehale etiam loquitur Elias, quod mundus duraturus est per sex millia annorum, et duo millia fuisse uanitatis, quod refertur ad tempus quod fuit ante legem Mosaicam, duo uero millia legis Mosaice, sequentia duo millia, Messie. Sed manifestum est, plus quam quatuor annorum millia transiisse; ergo manifestum est legem transiisse, et Messiam uenisse.



CAPUT XI. Quibus rationibus muniti Iudei probant Messiam non uenisse.

Probant etiam Iudei Messiam non uenisse, in  hunc modum: Ait Isaias: Erit in nouissimis diebus mons domus Domini preparatus in uertice montium, et fluent ad eum omnes gentes. uenite et ascendamus ad montem Domini, et ad domum Dei Iacob . Si autem iam Christus uenit, ubi in toto orbe terrarum nisi apud gentem pauperculam Iudeorum, dicitur, ascendamus ad montem Dei Iacob? Alii enim dicunt: Eamus ad domum Petri; alii, ad domum Pauli; alii etiam, ad domum Martini; sed nullo modo ad domum Dei Iacob. Audiant adhuc Christiani de aduentu Christi sequentia: Et conflabunt gladios suos in uomeres, et lanceas suas in falces: non leuabit gens contra gentem gladium, nec exercebuntur ultra ad prelium . Nunquid ordo militaris iam conflat gladios suos in uomeres,  et lanceas suas in falces? uix fabri sufficiunt, uix ferrum sufficit armis militaribus fabricandis. Ubi terrarum inueniri potest, non leuabit gens contra gentem gladium? gens contra gentem, effusis uiribus, preliatur, regnum aduersus regnum excitatur, ab ineunte ipsa puerilitate quisque ad prelium exercetur. Constat ergo quod Christiani aliter longe de Christo et de aduentu eius quam uerum sit, credant.



CAPUT XII. Solutio Christianorum.

Ad hec respondentes, dicimus quod iam uenerunt illi dies nouissimi, in quibus preparatus est mons Domini in uertice montium . Mons ille Christus est, in quem iam uniuersi fines terre  credunt, iam adorant in conspectu eius uniuerse familie gentium, et una concordi uoce dicunt: Eamus ad montem Domini, et ad domum Dei Iacob , id est ad domum Dei quem coluit Iacob, quem coluit Aaron; ideo ostenditur unum Deum esse et eorum qui ante legem fuerunt fidelium, et eorum qui sub lege exstiterunt, et eorum qui nunc existunt credentium in Deum. Quod autem arguunt nos super hoc quod dicimus, eamus ad domum Petri, ad domum Pauli, ad domum Martini; nullus qui sane sapit, hoc ita dictum intelligit: nullam quippe domum Petro uel Paulo facimus, sed in honore atque memoria Petri seu Pauli, eam Deo dedicamus, nec ulli pontifici dicere fas est in consecratione  ecclesiarum: Tibi Petro uel Paulo hanc domum consecramus; sed potius dicitur Deo consecrari. Et quamuis uniuerse ecclesie Deo consecrentur, tamen una est domus Dei, una Dei Ecclesia, que est omnium fidelium conuentus.

Ad hanc domum Dei accedit qui de unitate Ecclesie est; in hac domo Dei adoratur mons montium, et Christus, Sanctus sanctorum. Hic peccata remittuntur; non solum homicidium prohibetur, uerum etiam ira et odium tollitur; uti gladio et lancea non permittitur, quia qui renuntiat ire et odio, fas illi est ut renuntiet lancee et gladio: multo quippe facilius est conflare gladium suum in uomerem et lanceam suam in falcem, quam timore cordis submisso, humilem fieri ex superbo, seruum  ex libero, abnegare uxorem, domum, filios, agros, arma, equos, et omnia que possidet, ad hec, ut se ipsum abneget. In hac domo Dei adimpletur quod per Isaiam dicitur: uitulus, leo, ouis, simul morabuntur, et puer paruulus minabit eos . Paruulus leonem et ursum minat cum agno cum in domo Dei pastor, id est prelatus, nobili et ignobili, potenti et impotenti, forti et infirmo imperat, puer non sensu, sed malitia paruulus.

278 Quod autem Christus iam uenit, uariis auctoritatibus probatur. Ait Iacob: Non auferetur sceptrum de Iuda, nec dux de femore eius, donec ueniat qui mittendus est; et ipse erit exspectatio gentium .

Sensus est, quod reges uel duces Isrelitici populi  de tribu Iuda descendentes, duraturi erunt usque aduentum Christi, qui est exspectatio gentium. Reges fuerunt in Isrel de tribu Iuda, a Dauid usque ad Iosiam, postea duces usque ad natiuitatem: sed tempore natiuitatis Christi, regnauit alienigena Herodes, nec postea ducem uel regem habuerunt Iudei de tribu Iuda. Ergo Messias uenit.

Idem manifeste ostenditur ex uerbis Danielis, in illo enim capitulo ubi introducitur Gabriel loquens ad Danielem in hunc modum: Septuaginta Hebdomades abbreuiate sunt super populum tuum, et super urbem tuam sanctam, ut consummetur preuaricatio, et finem accipiat peccatum, et deleatur iniquitas, et adducatur iustitia sempiterna, et impleatur uisio, et  prophetia, et ungatur Sanctus sanctorum. Scito, et animaduerte ab exitu sermonis, ut iterum edificetur Ierusalem usque ad Christum ducem, hebdomades septem, et hebdomades sexaginta due erunt . His uerbis, Christi incarnationem designat angelus, qui legem et prophetas impleuit, peccata tulit, et iustitiam adduxit, et unctus est oleo letitie pre consortibus suis ; et proponit hebdomadas non dierum, sed annorum, ut septem anni sint hebdomada una; abbreuiatas uero dicit, ut intelligamus annos lunares, qui breuiores sunt solaribus, undecim diebus. Septuaginta ergo hebdomade annorum solarium, faciunt annos quadringentos septuaginta quinque. Et uero, ab exitu sermonis ut  reedificetur Ierusalem, usque ad Christum ducem, fluxerunt anni lunares quadringenti nonaginta; numerantur autem, a uicesimo anno Artaxerxis, in quo Nehemias pincerna eius impetrauit ab eo, ut restituerentur muri Ierusalem, et restituit eos in multa angustia. Ab illa, inquam, licentia a rege accepta, et usque ad Christi passionem, fluxerunt anni lunares quadringenti nonaginta; et hec summa annorum computatur, secundum annos regum qui descenderunt, usque ad octauum decimum Tiberii Cesaris, et statim desolatio . Intercidit Daniel modicum de edificatione facta per Nehemiam, dicens, et rursus edificabitur platea, et muri in angustia temporum , de septuaginta Hebdomadis superauit Daniel ultimam, dicens: Confirmabit autem  pactum hebdomada una , quod intelligendum est, de tribus annis et dimidio quibus predicauit Christus, et quod patribus promiserat confirmauit. Nam iam tres anni et dimidium unius hebdomadis nouissime preterierant, quando baptizatus est Dominus, et in dimidio eiusdem hebdomadis residuo, circa finem, deficiet hostia et sacrificium , id est, ueniente ueritate, cessabunt umbre, et in templo erit abominatio desolationis , id est abominanda et desolanda erunt sacrificia post mortem Christi, et usque ad finem mundi durabit hec desolatio . Supra posuit Daniel tempus mortis Christi, dicens: Et post hebdomades septuaginta duas  occidetur Christus, et non erit  populus qui eum negaturus est . Dixerunt enim: Non habemus regem, nisi Cesarem . Et alibi, hunc nescimus unde sit. Quod uero sequitur: Et ciuitatem et sanctuarium Dei dissipabit populus , ad septuaginta hebdomades non pertinet, sed propheta tempore aduentus et mortis Christi prophetauit, quid uenturum erat populo qui noluit eum recipere, dicens: Et dissipabit ciuitatem et sanctuarium populus Romanus cum duce suo uenturo, et finis erit uastitas, et post finem belli, statuta a Deo in eternum desolatio. Ex his manifestum est Christum iam uenisse.

Quero etiam a Iudeis pro quo peccato in tanta miseria sint constituti, et in tam diuturna captiuitate detenti. Antiquitus enim captiuitas eorum uel  per septuaginta annos, uel paulo amplius legitur prolongata fuisse, peccatis eorum exigentibus; sed penitentia ducti, a captiuitate liberabantur. At, post passionem Christi, in captiuitate continue detenti sunt, iam per mille annos et amplius; sed pro quibus peccatis tam diuturna captiuitate detinentur, cum non transgrediantur modo legales obseruantias, sicut olim transgrediebantur, nec leguntur unquam melius legem obseruasse, quam modo obseruant. Restat, quod pro peccato quod commiserunt in Christum, modo puniantur.



CAPUT XIII. Quibus auctoritatibus probant Iudei Christum non fore Deum.

 Probant etiam Iudei Christum non fore Deum, auctoritatibus, sic: Non assumes nomen Dei tui in uanum . In uanum nomen Dei assumit, qui homini nomen et cultum diuinitatis attribuit; nam si uanitas est omnis homo , qui hominem Deum credit et Deum appellat, homini nomen cultumque diuinitatis attribuit. Item, in lege scriptum est: Qui fecerit se Deum, occidatur . Nullus ergo homo est Deus. Preterea, si nulla est apud Deum transmutatio, nec uicissitudinis obumbratio , quomodo penes eum potest fieri tanta rerum alteratio, ut Deus homo fiat, Creator creatura, et incorruptibilis credatur esse factus corruptela? Quomodo accipitur: In principio, Domine, terram fundasti, et opera manuum tuarum  sunt celi; ipsi peribunt, tu autem permanes, et omnes sicut uestimentum ueterascent; tu autem idem ipse es, et anni tui non deficient . Quomodo idem Deus ipse est, si alteratus, homo potest fieri? Si Deus est immensus, quomodo parua humanorum diuisione membrorum potuit dimensus circumscribi? Si Deus est immensus, et incircumscriptus, quo argumentationis genere dicitur, quia dimensione corporea circumscriptus totus sub angusto uno Matris utero potuit comprehensus teneri? Adhuc, si Deus est quo nichil maius uel sufficientius cogitari potest, qua necessitate coactus, humane calamitatis particeps, tantorum factus est consors malorum? Denique, si Deus factus homo, quomodo stabit quod ipse locutus est ad Moysen  Non me uidebit homo et uiuet?  Multum repugnare uidetur, ut Deus homo factus sit, et ab homine, uel ipsa matre sua uideri non potuit. Absit enim ut aliquid phantasticum circa Deum fuisse credatur!



CAPUT XIu. Solutio Christianorum.

Ad hec dicimus quod necessitas maxima fecit ut Deus homo fieret, et per humanitatis sue mysterium nos redimeret: rationabile enim fuit, ut sicut per peccatum hominis genus humanum perierat, ita per hominem reduceretur ad uitam. Sed purus homo humanum genus redimere non poterat, ut supra dictum est, quia hominis non est opus bonum, sed Dei; bonum enim quod fit in homine, a  Deo est, non ab homine. Ad hoc ergo ut bonum ageret ex se, oportuit eum esse diuine nature. Ex hoc ergo quod Deus homo fuit, bonum opus facere potuit, et non solum actione, sed etiam auctoritate, quo genus humanum potuit redimere. Homo igitur factus est, non id desinens esse quod erat, sed assumens quod non erat, non conuersione diuinitatis in carnem, sed assumptione humanitatis in Deum, dicimus hominem factum. Et sicut anima rationalis et caro propter unitatem persone, unus est homo, quamuis alterius nature sit anima, alterius caro: nec anima conuertitur in carnem, nec caro in animam, sed manente utraque natura, persone conseruatur unitas: ita Deus et homo per unitatem  persone, unus est Christus, quamuis Deus nec in hominem conuersus fuerit, nec homo in Deum; sed diuisa sit hominis et Dei natura, indiuisa Dei et hominis persona, conseruetur et adoretur unitas: neque enim omnia que ab aliquo modo fiunt aliud quam erant, desinunt id esse quod erant. In accidentium enim quorumdam alteratione, cum homo niger fit albus, seu albus niger, superueniente altero, perit omnino alterum; et cum sit ex inermi factus armatus, uel ex nudo indutus, seu ex induto nudus, nichil prorsus in se sic alteratus homo uel accipit uel amittit. Suscepit ergo Deus hominem in unitate persone, ingenita bonitate sua, non nostra, ex multa necessitate, non sua, sed nostra. Ergo Deus immutabilis secundum quod Deus, mutabilis  secundum quod homo; incircumscriptus in diuinitate, circumscriptus in humanitate, inuisibilis secundum diuinitatem, uisibilis secundum humanitatem. Et sic non assumitur nomen Dei in uanum, quia Christus non tantum est homo, sed Deus, cui nomen cultusque diuinitatis ascribitur. Nec est recens uel recenter Deus, quia eternus Deus et ab eterno Deus, nec ipse fecit se ipsum Deum, quia substantialiter est Deus. Ille enim facit se Deum, qui fingit se esse Deum, cum non sit. Nec est Deus alienus, qui uere est Deus; dii uero gentium alieni dii dicuntur, qui falso dii nuncupantur.



CAPUT Xu. Quibus auctoritatibus probatur Christum esse Deum.

Christum autem esse Deum, multe probant auctoritates.  Ait enim Ieremias: Hic est Deus noster, et non estimabitur alius ante eum: hic adinuenit omnem uiam discipline, et dedit illam Iacob puero suo, et Isrel dilecto suo; in terris uisus est, et cum hominibus conuersatus est . Item Micheas ait: Et tu Bethlehem Ephratha, nequaquam minima est in millibus Iude; ex te enim egredietur dux qui regat populum meum Isrel, et egressus eius ab initio a diebus eternitatis . De eodem ait Amos: Preparare, Isrel, in occursum Domini Dei tui . Et alibi de eodem Isaias ait: Et uocabitur nomen eius, admirabilis, consiliarius, Deus, fortis, pater futuri seculi, princeps pacis . Et alibi: Propter scelus quidem populi mei percussi eum ; non propter suum, ac si dicat Pater: Permisi  quidem Christum pati, non propter peccatum suum, sed propter populi dilectum, quia ut Isaias testatur: Ipse peccatum non fecit, nec inuentus est dolus in ore eius . Si ergo uerum est quod B. Iob testatur  : Non est homo qui non peccet, nec infans cuius est uita unius diei super terram. Si uerum est quod Dauid testatur: Omnis homo mendax ; et alibi: Non iustificabitur in conspectu eius, omnis homo uiuens ; plus quam homo est, qui peccatum non fecit. Dictus est Christus Emmanuel, id est nobiscum Deus, hoc est, Deus manens in natura nostra.



CAPUT XuI. Quibus auctoritatibus muniti dicunt Christum non esse conceptum de uirgine.

 Conantur etiam predicti asserere Christum non esse conceptum de uirgine. Ait enim auctoritas: Rorate, celi, desuper, et nubes pluant iustum, aperiatur terra, et germinet Saluatorem . Quid per terram significatur, nisi Maria mater Christi? que est huius terre apertio, nisi Marie defloratio? In Ezechiele etiam legitur, quod clausa porta aperietur principi . Quid per principem intelligitur, nisi Christus, filius Ioseph? Et de ipso Christo, mater eius ait: Ego et pater tuus dolentes querebamus te . Preterea, quomodo potest aliqua concipere uel parere, nisi uiro cognita? Ubi autem Christiani dicunt: Ecce uirgo concipiet et pariet filium , textus Hebreus non habet  uirgo, sed potius abscondita, uel occulta.



CAPUT XuII. Solutio Christianorum ad predicta.

His auctoritatibus respondendo dicimus, quod per apertionem non intelligitur defloratio, uel libidinis feditas, sed conceptionis fecunditas: aperta fuisse dicitur quantum ad Christi ingressum, non aperta per uirum, sed sicut fenestra uitrea dicitur aperiri radio solis, non per fracturam uel per diuisionem aliquam, sed quia radius eam intrat secundum sui subtilitatem nature. Hoc modo, imo subtiliori, dicitur porta clausa aperta esse principi, quia Christus uterum uirginis, per uirginitatem clausum,  intrauit ineffabili modo. Christus autem dicitur fuisse filius Ioseph , quantum ad hominum opinionem, et quantum ad educationem. Secundum quam acceptionem, illi qui alios nutriunt, eorum patres dicuntur. uerum est quod sine cognitione uiri lege nature nulla potest concipere uel parere, sed in miraculis non est querenda lex nature. Illud autem quod Iudei negant scriptum esse in Isaia: Ecce uirgo concipiet et pariet, etc. Septuaginta interpretes, uiri fide et scientia approbati, ita interpretati sunt, et ita interpretari uoluit ipse propheta, dicendo et scribendo, ecce, abscondita, dicunt, concipiet, et pariet filium; sed si communi sensu abscondita, id est domi reclusa intelligitur, et nichil aliud, quid mirum, quid nouum, in eo concepti?  et eius mysterii signum esse uoluit cum ait: Propter hoc dabit Dominus ipse uobis signum: Ecce abscondita concipiet, etc. Hec igitur nisi subtilius intelligantur, puerili omnino sensu et inani dicta esse a propheta considerantur; quod quia credi et dici absurdum est, sensus est abscondita, id est ab amore uirili et omni contagione peccati conseruata, concipiet. In Syro etiam idiomate, quod affine est Hebraico, alma interpretatur uirgo et ubi habemus uirgo, in Hebreo habetur alma.



CAPUT XuIII. Quibus auctoritatibus et rationibus probatur quod B. uirgo manens intacta, Christum concepit.

Quod autem gloriosa uirgo manens uirgo concepit, et sine uirili semine, multiplex insinuat auctoritas,  et multiplex etiam ratio. In Ezechiele legitur: Et dixit Dominus ad me: Porta hec clausa erit, et non aperietur, et uir non intrabit per eam, quoniam Dominus solus ingressus est per eam, et erit clausa principi, princeps ipse sedebit in ea, ut comedat panem coram Domino, per uiam uestibuli porte ingredietur, et per uiam eius egredietur . Hoc, ad litteram nemo potest explere; nam Dominus Deus qui per prophetam loquitur, ait: Celum mihi sedes est, terra autem scabellum pedum meorum . Et alibi: Celum et terram ego implebo . Si, inquam, Dominus Deus Isrel totus ubique est, unde ingressus est per portam illam, et quo ingressus est, si Deus incircumscriptus? Quomodo eum in porta sedere ad litteram  accipi oportet? Quomodo clausa erit principi, si princeps ipse Dominus Deus Isrel ingressus est per eam, et sedebit in ea, ut comedat panem coram Domino, quem panem, uel cuiusmodi panem? unde factum est, uel unde delatum est? Comedet Dominus Deus Isrel, et coram Domino, quis est alius ipse Dominus, ut comedat coram eo panem Dominus Deus Isrel? Quia ergo ad litteram hec accipi non possunt, per portam, aliud intelligi oportet, ut omnia considerentur, et considerata fieri posse uideantur. Dominus ergo Deus Isrel ingressus est per portam illam, ad nos egressus exiit, quia Deus homo factus in utero uirginis ex carne uirginis   sicut in Psalmo dicitur: Tanquam sponsus procedens de thalamo suo , ad nos homo exiit, atque Ieremia testante: In terris uisus est, et cum hominibus conuersatus est . Porta hec erit clausa, quia uiro clausa erit, nec uir transibit per eam; clausa principi seruabitur, ut per eam ingrediatur, quia Dominus Deus Isrel ingressus est per eam: neque enim ante conceptionem et partum mater eius uiro cognita fuit, quoniam clausa porta erit, et uir non transibit per eam: neque post conceptionem et partum Christi, mater eius uiro cognita fuit, quoniam clausa erit, et clausa seruabitur principi, quoniam et totum hoc Dominice incarnationis mysterium sola uirtute diuina, sine  humano contagio peractum est. Quod dicit Isaias: Rorate, celi, desuper, et nubes pluant Iustum . Rore, inquit, et nube celesti, hoc est sola creatione et operatione Dei, sicut paulo post subdit: Ego Dominus creaui eum . Aperta est terra, id est uterus uirginis, et protulit Saluatorem. Princeps ipse sedebit in ea, quoniam in ea quoque humanitate quam Christus pro nobis assumpsit, omnia sibi subdita accepit. Item Isaias ait: Generationem eius quis enarrabit?  Si ea lege nascendi natus est Christus, qua alius homo, cur generatio dicitur inenarrabilis? Per hoc ergo quod inenarrabilis dicitur, alius modus nascendi in Christo fuisse intelligitur, secundum quem ipse conceptus est sine uirili semine, Spiritus sancti  operatione; et sic, mater Christo uirgo permanens, Christum concepit. Item, si Christus conceptus est de uirili semine, et seminibus patris et matris conceptus est, in pruritu libidinis conceptus est, et sic in peccato natus, quia omnis in concupiscentia natus, peccato est obnoxius. Unde Dauid loquens in persona humani generis, ait: Ecce enim in iniquitatibus conceptus sum, et in peccatis concepit me mater mea . Et in lege preceptum fuit, ut octaua die puer circumcideretur, ut ab originali peccato liberaretur. Unde scriptum in lege: Homo qui octaua die circumcisus non fuerit, peribit de populo suo , subaudi, eternaliter. Et alia auctoritas dicit, quod infans unius diei  non est sine peccato . Sed, si Christus sicut quilibet alius in iniquitatibus conceptus esset, et in peccatis mater eum peperisset, quid ab alio differret? quomodo liber inter mortuos existeret solus? quomodo generatio eius inenarrabilis diceretur? Sed generationem eius ideo obstupuit, et inenarrabilem dixit Isaias, quia neque in iniquitate mater eum concepit, neque in peccatis peperit; et ideo inter mortuos liber solus exstitit : ergo, quia sine peccato conceptus est, sine uirili semine conceptus est, et sic mater eius eum sine peccato concepit, ergo cum uirum in concipiendo non cognouit, in concipiendo, uirgo permansit. Et ideo quia Christus fuit sine peccato, hominem potuit liberare a peccato. Et quia omnis  homo obnoxius erat peccato originali et pro preuaricatione primi parentis alto Dei decreto, post mortem, anima descendebat ad inferos, opportunum erat, ut per Christum ab inferis liberaretur genus humanum, et per Christum in celum reuerteretur.



278 bis CAPUT XIX. Quibus auctoritatibus probatur quod omnes ante Christi aduentum ad inferos descendebant, et quod necessarium fuit ad reducendum genus humanum, ut Deus hominem assumeret, et sibi mortem subiiceret.

Quod autem omnes anime ante Christi aduentum, ad infernum descendebant, multiplex probat auctoritas. Ait Iacob: Descendam ad inferos lugens filium meum . Et alibi ad filios suos ait: Deducetis canos meos cum dolore ad inferos  . Unde B. Iob, cui, Domino teste, non erat uir similis in terra : Infernus domus mea est, et in tenebris straui lectulum meum . Tamen, liberationis spe erectus, paulo post addidit: Scio quod Redemptor meus uiuit, et in nouissimo de terra surrecturus sum, et in carne mea uidebo Deum Saluatorem meum . Qui Redemptorem testatur, uenundatum siue captiuatum sese, et redemptum esse non inficiatur, audi et beatum Dauid: Deus redimet animam meam de manu inferi, cum acceperit me , et acceptam ab inferno animam, et redimendam dicit ab inferno. Unde et alibi exsultans, dicit: Domine, eduxisti ab inferno animam meam, saluasti me a descendentibus in lacum . Cui dicit,  eduxisti, sanasti me, nisi ei de quo in alio psalmo dicit: Iter facite ei qui ascendit super occasum, Dominus nomen illi?  et quoniam solus super occasum ascendere noluit, audi quid subditur: Ascendisti in altum, cepisti captiuitatem, dedisti dona hominibus . Ezechias quoque moriturus ait: Ego dixi: In dimidio dierum meorum uadam ad portas inferi . Et postea subdit: Tu autem eruisti animam meam ut non periret . Hec, inquam, spes iustorum erat tunc morientium. Nemo ergo in celum ascendebat, sed omnes qui tunc moriebantur descendebant ad infernum. Ne ergo homo in eternum periret, restitui hominem oportebat; restitui autem non poterat,  nisi Deus hominem assumeret, necessitatem nostram subiret, contra aduersarium causidicus noster existeret, et nostre actionis negotium agens in suadendo, iuste rationis iudicio aduersarium excutiens, causam nostram finiret. Restituendus itaque Deo erat homo, ac per hominem, qui Deo semetipsum abstulerat. Quis autem de communi massa restitueret, uix enim sibi iustitia cuiusque sufficit, quanto magis et proximo? non est immunis a peccato infans cuius uita est unius diei super terram . Quod si nouus, uel aliunde natus homo, seu angelus factus homo, hominem liberaret, non sic ad pristinum ingenite dignitatis statum restitui posset, cum angelis homo par creatus esset, non natura, sed rationis, et concessa  libertatis gratia. Ergo quia soli Deo creatori obnoxius erat, ad eumdem libertatis statum, seu per hominem seu per angelum restitui non ualebat. A quo enim quis a seruitute redimitur, ei ad seruiendum obnoxius esse iudicatur. Quia ergo per alium plena hominis restitutio fieri non ualebat, necesse fuit ut Creator creature subueniret, creaturam Creator subiret, ut per ipsum Creatorem homo restitutus, soli Creatori ad seruiendum obnoxius esset, et hostis iurisdictionem supra humanum genus amitteret. Nihil ergo in Christo suum hostis inuenerat, qui neque in iniquitatibus conceptus erat, neque in peccatis partus fuerat, neque ullam prorsus peccati maculam uiuendo contraxerat. Quia ergo presumptio fuit iniusta, cum mors  inuasit eum in quo nichil reperit, et in quo nichil omnino iuris habebat, iure amisit eam iurisdictionem, quam peccato primi parentis, in hominem primum, eiusque posteritatem obtinuerat. Mors itaque Christi, peccati originalis apud Patrem hostia et propitiatio fuit. Primo, quod humani generis plena et integra restitutio exstitit, reseratus est in eius obitu paradisi aditus, remotus est ille gladius uersatilis et flammeus, cum in crucis patibulo moriens, et affixus, ait ad latronem: Hodie mecum eris in paradiso . Tunc quoque adimpletum est quod dictum est in Osea: O mors, ero mors tua; morsus tuus ero, inferne . Igitur illius restitutionis nostre sacramentum in prophetis habebamus promissum, aliquando per  rerum figuras, aliquando per uerborum enigmata; aliquando euidenti et aperta promissione. Primis illis temporibus loquens Deus ad Abraham de hoc sacramento, ait: In semine tuo benedicentur omnes gentes terre . Quando nimirum uniuersum genus humanum sub maledictione primi parentis oppressum, per eum ab illo maledicto absoluitur, et benedictioni atque gratie priori restituitur: nam in Isaac gens benedicta non est ulla, nulla gens ditioni eius subiecta fuisse legitur. In Dauid uero et Salomone, qui regibus terre illius fortiores et potentiores exstiterunt, quomodo gentes benedicentur, cum omnes circumquaque, preter Iudaicam, eis aduerse, et contra eos semper  dimicantes fuere? De successoribus eorum regno fugatis, captiuatis, exheredatis, frustra mentio ulla haberetur. In Christo iam restat ut hec intelligantur, et intellecta omnibus modis adimpleantur. Alibi etiam dicit auctoritas: »Qui eduxisti uinctos de lacu in quo non erat aqua.«



CAPUT XX. Quibus auctoritatibus probatur quod Christus passus sit ad nos liberandum, et peccata nostra delendum.

Quod autem Christus passus sit ad nos liberandum, et peccata nostra delendum, multe asserunt auctoritates. Legitur enim in Psalmo: Dominus regnauit a ligno . Hoc lignum uocatur crux Dominica, per quam Christus in nobis regnauit  per gratiam. Isaias etiam ait: Et ascendet sicut uirgultum coram eo, et sicut radix de terra sitienti, et non est ei neque decor, unde nec reputauimus eum: uere languores nostros ipse tulit, et dolores nostros ipse portauit; ipse enim uulneratus est propter delicta nostra, attritus est propter scelera nostra; disciplina pacis nostre super eum, liuore eius sanati sumus omnes nos, sicut oues errauimus, unusquisque nostrum in uiam suam declinauit, et Dominus posuit in eo iniquitatem omnium nostrum; oblatus est quia ipse uoluit, et non aperuit os suum. De angustia et de iudicio sublatus est. Generationem eius quis enarrabit? propterea dabit impios pro sepultura, et diuites pro morte sua, eo quod iniquitatem non fecit, nec inuentus est dolus in ore eius, et uoluntas eius in manu  Domini dirigetur . Hoc totum ad Christum refertur. Ascendebat Christus tanquam uirgultum, quando proficiebat etate et sapientia apud Deum et homines . uere languores nostros ipse tulit, id est abstulit, et dolores nostros ipse portauit, id est asportauit. Ipse enim uulneratus est propter delicta nostra, attritus est propter scelera nostra. Et quoniam uniuersa hec propria uoluntate non coactus pertulit, idcirco adiecit: Oblatus est quia ipse uoluit, et non aperuit os suum. Hoc idem assumpta hominis esse uidetur, cetera que sequuntur, hominem excedunt, et solius Dei sunt: De angustia et de iudicio sublatus est, quia mortuus, ab ipsa morte detineri non potuit, cuius generatio est inenarrabilis. Quomodo enim Deus consubstantialem  Filium ex se gignat ante tempora, et semper, quis enarrabit? quomodo predestinatis temporibus ex matre sine uirili semine homo creatus sit, et eum Deus assumpserit in unitate persone, quis enarrabit? Propter scelus quidem non suum, sed populi mei, percussi eum. Quid enim sceleris admisit, qui peccatum non fecit, nec inuentus est dolus in ore eius? Et in Psalmo legitur: Foderunt manus meas et pedes meos, dinumerauerunt omnia ossa mea .



CAPUT XXI. Quibus auctoritatibus probatur quod Christus uere resurrexit a mortuis, et ad celos ascendit.

De resurrectione etiam Christi multa a sacra  Scriptura habemus testimonia. Ait Oseas: Duobus diebus uiuificabit nos, et post duos dies suscitabit nos . Quod apertius testimonium de passione et morte Christi, et resurrectione? Item in Psalmo introducitur Filius loquens ad carnem suam: Exsurge, gloria mea, exsurge, psalterium et cithara, etc. . Gloriam suam uocat Christus humanam naturam suam, in qua glorificatus est, in qua gloriosa egit. Eamdem uocat psalterium, quantum ad carnis glorificationem, et ascensionem, quia psalterium resonat a superiori. Eamdem uocat citharam, propter passiones quas humana Christi natura sustinuit, quia cithara resonat ab interiori. Et in Psalmo ait Christus: Quoniam non dabis sanctum tuum uidere corruptionem . Et alibi: Et  refloruit caro mea . De eius ascensione legitur: Ascendit in altum, captiuam duxit captiuitatem . Hic insinuatur, quod Christus ascendit in celum et duxit secum animas sanctorum, que prius captiuate tenebantur in inferno. De eadem Christi ascensione alibi legitur: A summo celo egressio eius, et occursus eius usque ad  summum eius . Et in dialogo Isaie, ubi introducuntur angeli admirantes Christi ascensionem: Quis est iste qui uenit de Edom, tinctis uestibus de Bosra?  Et in Psalmo: Quis est iste Rex glorie? Dominus fortis et potens, Dominus potens in prelio . Hec contra Iudeorum errores dicta sufficiant.



LIBER QUARTUS. CONTRA PAGANOS SEU MAHOMETANOS.



278 ter CAPUT PRIMUM. Quibus auctoritatibus et rationibus dicunt pagani, seu Mahometani, Christum conceptum fuisse de flatu Dei communi.


Nunc contra Mahometi, discipulos styli uestigium uertamus. Cuius Mahometi monstruosa uita, monstruosior secta, monstruosissimus finis, in gestis eius manifeste reperitur; qui maligno spiritu inspiratus, sectam abominabilem inuenit, carnalibus uoluptatibus consonam; et ideo, multi carnales eius secta illecti, et per errorum uaria principia deiecti, miserabiliter perierunt, et pereunt; quos communi, uulgo, uocabulo, Saracenos uel paganos nuncupant; qui cum Christianis, in hoc consonant, quod unum Deum, uniuersorum creatorem affirmant;  in hoc tamen cum Iudeis conueniunt, quod in diuina unitate trinitatem abnegant. Ad quos confutandos, que contra Iudeos de unitate et trinitate diximus, dicta sufficiant. Illi non in omnibus Mosaice legi concordant, sed ad suum nutum, ab utraque quedam excipiunt, que obseruanda esse asserunt; non ratione ducti, sed uoluntate tracti. Illi asserunt Christum natum de uirgine, et Mariam uirginem permansisse, et Christum de Spiritu Dei, id est de flatu Dei conceptum fuisse. Spiritum autem Dei non intelligunt tertiam in trinitate personam, sed potius naturalem flatum, quem reperimus in homine, et in omni alio animante. Dicunt etiam Deum insufflasse in Beatam uirginem, et ita de illo  flatu uirginem concepisse. Quod uolunt auctoritate et ratione probare. Ait enim auctoritas: Flabit Spiritus eius, et fluent aque . Spiritum istum dicunt naturalem Dei flatum. Et in Genesi legitur: Inspirauit in faciem eius spiraculum uite . Hoc sic intelligunt: Deus flatu suo inspirauit, uel insufflauit in corpus Ade, et ita creatus est spiritus in Adam illo flatu diuino. Et de eodem flatu intelligunt quod legitur in Euangelio: Insufflauit Christus in discipulos suos, et ait: Accipite Spiritum sanctum . De eodem item intelligunt, quod dicit Gabriel ad Mariam: Spiritus sanctus superueniet in te . Et illud, quod Christus dicitur esse conceptus de Spiritu sancto,  ex uirgine Maria. Ratione etiam idem uolunt astruere: uirgo Maria per se  Christum non genuit, nec de uirili semine eum concepit, nec diuina substantia; ergo de quodam medio inter rationalem creaturam et Deum; sed quid est illud medium supra hominem, et infra Deum, nisi flatus diuinus, quo insufflata peperit uirgo Maria. Si flatus materialis impregnat terram, et facit eam germinare, quid mirum, si flatus diuinus fecundauit Mariam?



CAPUT II. Solutio Christianorum ad premissa.

Ad hoc respondemus, quod illi qui hec conantur asserere, indigent sensu et pena, ideo enim materialis flatus non est, quia ipse in incorporea  substantia est, nec habet instrumenta flandi ut fauces, etc. Si enim corporeus esset, uariabilis esset nec in omni loco incircumscriptibilis esset. Quod autem incorporeus sit, probatione non indiget, cum omnis ratio tam humana quam diuina hoc irrefragabiliter affirmet. Flatus ergo Dei, siue Spiritus Dei, dicitur Spiritus sanctus, qui procedit a Patre et Filio, de quo dicitur in Genesi: Spiritus Domini ferebatur super aquas , et Christi spiritus ubi uult spirat . Si Spiritus sanctus animi uoluntas est, rationalis est et materialis flatus non est. Item Apostolus ait, quod Spiritus  postulat pro nobis gemitibus inenarrabilibus . Christus etiam ait: Ite, predicate  euangelium omni creature, baptizantes in nomine Patris, et Filii, et Spiritus sancti . Hic Spiritus Dei comparatur Patri et Filio, et ita est una in Trinitate persona. De hoc Spiritu dicitur: Flabit spiritus eius, et fluent aque . Quando enim Spiritus sanctus per gratiam inspiratur peccatoribus, qui dicuntur aque per fluxum peccatorum, aque fluunt, id est peccatores conuertuntur, fluunt per fluxum lacrymarum, per penitentie lamentum. Quod autem dicitur Dominus inspirasse spiraculum uite in corpore Ade, sic intelligendum est, spiritum hominis creando eum corpori hominis infudit. Per hoc autem Christus materialiter insufflauit in apostolos, signatum est, quod gratiam Spiritus  sancti infundebat in eos. Superuenit autem Spiritus sanctus in uirginem gloriosam, quia ei infudit suam gratiam. Eadem ratione, dicitur concepisse de Spiritu sancto, id est opere Spiritus sancti, non de substantia ipsius; ipsa enim uirgo sola Dei auctoritate, de sua carne Christum concepit, sine alterius rei commistione. Nec alius intelligitur flatus, ut iam dictum est, materialis a Deo procedens, rationalem creaturam excedens; quia si alius materialis flatus procederet a Deo, aut esset eiusdem nature cum Deo, aut non, si esset eiusdem nature, ergo esset Deus, et ita de diuina natura concepit uirgo, quod dictu et intellectu horribile est asserere. Si ille flatus non est diuine nature, queritur, cuius nature sit? si incorporee nature est,  et non diuine, angelus uel anima est, cum spiritus sit; et ita B. uirgo de angelo uel de anima concepit. Si corporalis est, non alius quam erem esse uidetur, et ita absurdum est quod sequitur, ut dicamus B. uirginem ex ere concepisse. Queritur etiam, utrum ex solo flatu facta sit illa conceptio? Si ex solo flatu factus est Christus, uel ipse flatus factus est homo, fuit ille flatus uel anima Christi, uel unitas anime Christi: si fuit unitus anime Christi, physicus fuisse uidetur; corpus etiam quod Christus habuit, fuit de carne uirginis aut non? Si non fuit de carne uirginis, Filius uirginis non fuit. Unde ergo originem habuit? Si de uirgine habuit, fuit ille flatus unitus carni, ut ex illis duobus fieret conceptio, et illo flatu animaretur caro, ad  hoc ut Christus fieret homo.

Adhuc nobis obiiciunt ueritatis inimici, in hunc modum: quomodo Christus fuit Filius Dei, si non fuit conceptus de substantia diuina uel de flatu Dei?

Ad hoc dicimus, quod Christus secundum humanam naturam, fuit Filius uirginis, secundum diuinam, Filius Dei, ab eterno natus a Patre secundum diuinitatem; in tempore de uirgine secundum humanitatem. Quod autem Christus fuit Deus et homo, supra, contra hereticos et Iudeos probatum est diligenter, et ideo ad presens his supersedendum est. Non ergo secundum quod homo, Filius Dei, nisi per gratiam, secundum quod Deus, Filius  Dei secundum naturam. Si enim de diuina natura secundum quod homo conceptus fuisset, nullo modo uariabilis esset, nec alius in eo defectus fuisset.



CAPUT III. Opinio paganorum, qui dicunt quod Christus fuit impassibilis et immortalis.

Predicti pagani asserunt Christum immortalem, impassibilem fuisse, quia conceptus est de Dei flamine, et ideo dicunt, ipsum non fuisse passum, uel mortuum, nec a mortuis suscitatum; sed asserunt, loco sui alium hominem posuisse, cum Iudei uellent eum cruci affigere; quod ita nituntur asserere; si Christus de flatu diuino conceptus est, sicut flatus diuinus incorruptibilis est, ita Christus  impassibilis. Preterea, indecens esset Christum de flatu diuino conceptum, et sic quodam modo Dei Filium crucis subire patibulum.



CAPUT Iu. Solutio premissorum.

Ad hoc dicendum quod Christus, secundum quod Dei Filius est, nec passus, nec mortuus, nec suscitatus est, sed secundum infirmitatem humane nature, quam assumpsit de uirgine. Quia ipse si carnem assumpsit, aut passibilem habuit aut impassibilem? si impassibilem, unde eam assumpsit, cum omnis caro passibilis esset; si passibilem assumpsit, pati et mori potuit, et ex diuinitatis uirtute a mortuis resurgere. Sed caro uirginis passibilis erat, et ex illa passibili carnem assumpsit, et  sic passibilis fuit. Quod autem Christus Dei Filius fuerit, et secundum hoc immortalis; et Filius uirginis, et secundum hoc mortalis, diligenter superius probatum est; et quod Christus passus, mortuus, suscitatus, superius uariis probauimus auctoritatibus; et sic Christus quod mortem subiit secundum carnis infirmitatem, non hoc reputauimus Christi miseriam, sed dignationem, ex summa Dei misericordia et dignatione fuit, quod Christus carnem assumpsit: mortem subiit, non quod hoc meruisset, sed ut a morte nos per mortem redimeret. Si enim rex alius misertus serui sui iacentis in luto, lutum intraret, ut seruum liberaret, non hoc ascriberetur miserie regis, sed dignationi.



CAPUT u. Opinio paganorum, qui dicunt homines in eterna beatitudine cibo et potu materiali reficiendos esse.


Dicunt etiam predicti pagani, in eterna beatitudine homines materiali cibo et potu reficiendos esse; quod auctoritatibus conantur probare; aiunt enim Deum Iudeis, si bene agerent, promisisse terram fluentem lacte et melle; sed hoc intelligi non potest de materiali terra promissionis, quia non manat lacte et melle, ergo referendum est ad paradisum, in quo beati reficientur lacte et melle. Et Christus promittens suis eternam refectionem, ait: Ut edatis et bibatis supra mensam meam in regno Patris mei . Christus etiam legitur post resurrectionem fauum mellis comedisse, ut per  hoc insinuetur, quod homines post resurrectionem reficientur melle.



CAPUT uI. Solutio ad premissa.

Ad hoc dicendum, quod in eterna beatitudine, non erit materialis refectio, sed spiritualis quia homines spiritualia corpora habebunt, non potu uel cibo indigentia. Quia, sicut attestante Christo, homines in paradiso neque nubent, neque nubentur, sed erunt sicut angeli Dei , materialibus alimentis non reficientur, sed erunt sicut angeli Dei, cibo et potu non indigentes. Et Apostolus ait, quod esca et potus non sunt regnum celorum; caro etiam et sanguis regnum Dei non possidebunt , id est alimenta carnis et sanguinis, in regno Dei locum non habebunt.

Ad litteram etiam de terra promissionis intelligi potest, quod de terra manante lacte et melle dictum est; terra enim illa fertilissima est. uel, per terram manantem lacte et melle, paradisus celestis intelligitur, qui manare lacte et melle dicitur, propter eterne et interne refectionis dulcedinem. Mensam etiam suam que erit in regno Patris sui, uocat Christus spiritualem beatorum refectionem. Que spiritualis refectio nichil aliud erit, quam diuina fruitio. Unde in Psalmo: De torrente uoluptatis tue potabis eos .

Que autem maior insania, quam asserere hec esse beatorum premia, esum mellis et potum lactis?  Sustinuerunt martyres tot persecutiones, ut ad has peruenirent refectiones? uoluit Laurentius uri, in craticula, ut ad hec perueniret gaudia? Suspensus est uincentius in aculeo, ut hoc frueretur cibo? Certe, si Deus daturus esset suis materialia fercula, credo quod elegantiora daret eis cibaria. Christus autem post resurrectionem non ideo comedit, ut per hoc insinuaret resuscitatis necessaria esse cibaria, sed ut per hoc probaretur eius resurrectio uera.



CAPUT uII. Quod pagani asserunt, quod licitum est eis plures habere simul uxores.

Dicunt etiam predicti licitum esse eis plures  simul habere uxores. Quod nituntur probare auctoritate Patrum ueteris Testamenti, qui duas uxores habuisse leguntur, ut Iacob, Dauid et alii multi. Qua enim ratione eis licitum fuit simul habere plures uxores, et non modernis? Sed hoc non asserunt nisi ut luxurie satisfaciant: tota enim uita eorum in fetore luxurie est. Itaque, sit.



CAPUT uIII. Solutio predictorum.

Ad hoc dicimus, quod una dicitur esse unius; unde et Dominus unam dedit Ade uxorem, et non plures, quod etiam sacramento deseruit; per hoc enim significatur, quod una est Sponsa Christi, id est Ecclesia. Unde et Lamech mortaliter peccauit, qui primus plures uxores habuit. In ueteri autem  Testamento, licitum erat alicui plures habere uxores ad multiplicandum genus humanum, ad diuinum cultum; tunc terram replebat fecunditas, nunc autem in Nouo Testamento, celum debet replere castitas: A tempore enim Ioannis Baptiste, regnum celorum uim patitur, et uiolenti rapiunt illud . Hinc, ut ait Apostolus: Quandiu uiuit mulier, alligata est uiro, ut non possit alii nubere; similiter uir mulieri, ut non possit aliam ducere ; unde uir si plures habet, adulter est; et sicut una mulier non potest simul habere plures uiros; sic unus uir nec plures mulieres simul. Item dicit Apostolus, quod uir non habet potestatem sui corporis, sed mulier , et sic, uir, uiuente uxore sua, non potest accedere ad aliam. Cum ergo predicti  pagani dicant Christum fuisse magnum prophetam, quomodo audent uerbis eius contradicere, qui dixit mulierem non esse derelinquendam nisi causa fornicationis; ipsi autem multis aliis de causis relinquunt uxores.

Sunt etiam quidam inter eos, qui dicunt mulierem relictam a marito, non debere ad eum regredi, donec alter cum ea conueniat, et sic preuaricatores legis et Euangelii facti sunt. In lege enim scriptum est ut si quis uxorem suam qualibet ex causa dimiserit, et uoluerit ad eam quandoque regredi, in ipsius fit arbitrio, si tamen alter eam non fedauerit; si alter eam tetigerit, ab illo in perpetuum prohibita est . In Euangelio tamen licitum non est homini uxorem suam sine culpa fornicationis  dimittere; et qui dimissam alterius in uxorem acceperit, adulter et mechus iudicatur . Item, si Christum tantum fuisse prophetam credunt, et de uirgine natum, et de flatu diuino conceptum, cur non celebrant eius conceptum, uel ortum?



278 quater CAPUT IX. Opinio illorum, qui dicunt quod sola ablutio corporis per aquam sufficit ad remissionem peccati.

Affirmant etiam predicti, solam corporis ablutionem per aquam factam, sufficere ad peccati remissionem; quod uolunt multiplici auctoritate probare. Ait enim Ezechiel: Effundam super uos aquam mundam, et mundabimini ab omnibus inquinamentis uestris . Et Ioannes fuit baptizans in  aqua tantum . Naaman etiam ablutus in Iordane, liberatus fuit a morbo lepre , per quod signatum est quod aliquis per solam aque ablutionem liberatur a peccati sorde. Prefati pagani his auctoritatibus ducti, asserunt quodlibet mortale peccatum homini remitti per solam aque ablutionem, sine contritione uel confessione.



CAPUT X. Responsio Christianorum.

Ad hoc dicimus quod sufficit discreto et adulto corporis ablutio, sine contritione et confessione; puero uero, non sine Trinitatis inuocatione, sicut superius in tractatu contra hereticos multipliciter  probatum est: Ezechiel autem aquam illam uocat mundam, quod sanctificetur per uerbum, iuxta illud: Accedit uerbum ad elementum, et fit sacramentum. Ioannes autem non baptizauit in peccati remissionem, uel sanctificationem, sed in significationem, nec peccata Ioannis baptismo remittebantur. Ablutio uero aque qua Naaman purgatus est a lepra signat baptismum Christi, quo quis liberatur a culpa. Ablutio aque qua fit peccati remissio in baptismo, iterari non debet, quia significat passionem Christi et mortem, que iteranda non est, nec sacramento baptismi debet fieri iniuria. Semel ergo ualet aque ablutio, id est baptismus, puero uel adulto, iterata uero non prodest. Errant ergo pagani qui singulis ablutionibus corporum suorum  credunt sibi remitti peccatum mortale. Si enim hoc esset, uideretur esse peccati incentiuum. Isti etiam multa in lege ueteri obseruant, et ita quodammodo iudaizant, quia porcum non comedunt, plures uxores simul ducunt; sed superius contra Iudeos diligenter probauimus, iam legem abolitam esse: et hoc Paulus multipliciter probat, et eum esse quasi idololatram, qui legem Moysi obseruat ad litteram; quia ueniente ueritate, debet umbra cessare, et ueniente signato, cesset figura. Christus etiam ostendit eam esse consummatam, et in se esse impletam, cum dixit: Consummatum est .



CAPUT XI. Opinio Iudeorum et Saracenorum contra Christianos, quia Christiani habent imagines in ecclesiis.

 Nobis etiam insultant pagani cum Iudeis, quia habemus imagines in ecclesiis nostris, et sculptilia, in quo uidemur obuiare precepto diuino, quod ait: Non facies tibi sculptiles, nec omnem similitudinem que est in celo uel in terra, uel in aquis, uel sub terra . Et Propheta ait: Confundantur omnes qui adorant sculptilia, etc. . Christiani autem effigiant Deum sublimi sedentem solio, manuque porrecta signantem, et circa eum magno dignitatis prestigio, aquilam, hominem, uitulum et leonem, has effigies exsculpant, fabricant et depingunt; unde possunt et ubi possunt, adorant et colunt.



CAPUT XII. Solutio premissorum.

 Ad hoc dicimus, quod si lex Mosaica prohibuit nullo modo fieri sculptile, peccauit Moyses qui fecit imagines cherubim, et posuit in templo: in corona etiam aurea, que in terra Philistiim detenta est, ut aiunt Hebrei, sculpte erant imagines regum. A simili uidetur, quod possunt depingi imagines sanctorum, et imago Christi, ut homines per ea que uident ad inuisibilia inuitentur, et per signantia, significata uenerentur; quia, sicut scripte littere sunt clericorum, ita picture laicorum. Legimus etiam in Isaia, Isaiam Dominum sedentem uidisse super solium excelsum, et seraphim stabat super illud . Si Isaias quod uidit imaginaria uel materiali uisione, uel corporali, uoluit representare,  non uidetur absurdum esse, ut redigeret in picturam, quod redegerat in scripturam.

Similiter, legitur Ezechiel  uidisse similitudines quatuor animalium, scilicet, hominis, leonis, uituli, et aquile: quod ergo legitur Ezechiel uidisse et scripsisse, non potest Christianus ad memoriam pingere? Competenter ergo mandatum legis accipiendum est, imo sicut ipse legislator declarauit, intelligendum est: Non, inquit, facies sculptile, et causam demonstrat, non adorabis ea neque coles. Exclusa igitur perfidi cultus idololatria, facta sunt ab eis, et fieri possunt a nobis sculptilia. Celaturas facimus et sculpturas, sed diuino cultu nec adoramus, nec colimus eas, nec ipsam crucem factam dicimus quod in se, uel ex se habeat uirtutem,  sed postquam benedictione pontificali sanctificatur in memoriam Dominice passionis, iam crucem, non diuino, sed debito uenerationis cultu attollimus et colimus. Alio enim modo homo adorat Deum, quam crucem. Deum adorat propter ipsius diuinitatem; crucem ueneratur, propter passionem Crucifixi. Ut ergo paucis ac breuiter includam uerbis, nullam omnino Christianus diuino cultu rei alicuius adorat effigiem; debito tamen honoris cultu sacras sanctorum adorat effigies et picturas. In hoc etiam nobis insultant, quod dicunt nos plures facere deos, quia plures adoramus sanctos, ut, Petrum et Paulum, etc., nulla enim debetur adoratio, nisi Deo; qui enim cultum diuinum creature attribuit, idololatra est. Ad illud dicendum, quod  illam speciem adorationis que debetur Deo, et Grece, dicitur latria, Christianus non exhibet creature, sed eam que Grece dicitur dulia, que debetur homini et angelo. Illa que debetur Deo consistit in dilectione, oratione, glorificatione, oblatione, ut Deum diligat homo super omnia, offerat ei, tanquam Creatori, se et sua, hunc cultum nemo exhibet creature. Sed homo tenetur diligere proximum tanquam se, ei exhibere reuerentiam, aliquando ut maiori, aliquando ut pari, benignitatem, aliquando ut minori. Non ergo plures deos constituimus, sed unum Deum diuino cultu adoramus.



CAPUT XIII. Opinio paganorum, quod neminem debent salutare, nisi fuerit eiusdem secte cum eis.


Illi etiam de quibus sermo precessit, dicunt nullum salutandum esse, nisi fuerit eiusdem secte cum eis. Dicunt enim, quod cum eis non debeant habere participium salutationis, cum quibus non sunt habituri communionem salutis: Si enim excommunicatis non est offerenda salutatio, multo minus illis, cum quibus nulla habetur communicatio.



CAPUT XIu. Refellitur premissa opinio.

Sed ipsi sibi contrarii sunt; dicunt enim sibi licitum esse alterius legis uxorem ducere, quod et antiqui Patres fecisse leguntur, ut Dauid, qui gentilem duxit uxorem, matrem uidelicet Absalonis, et  Salomon, filiam regis Aegypti. Si enim eis licitum est uxores ducere alienigenas, multo magis licitum est salutare, uel pro eis orare. Isti colunt culicem, et deglutiunt camelum. In multis etiam aliis sibi sunt contrarii. Quedam enim ex ueteri lege suscipiunt, quedam excipiunt: similiter, ex Euangelio, et sibi multipliciter contrarii sunt. He sunt uulpecule Samsonis, que in caudis fuerunt coniuncte, in facie disiuncte et diuise. Illi enim dicunt Christum tante fuisse dignitatis et sanctitatis, ac Mahometum, uel etiam maioris, quandoquidem dicant Christum non fuisse mortuum, Mahometum autem asserant defunctum, et etiam manifestum est Mahometum fuisse mortuum, et a canibus deuoratum.

 Si Christus non est mortuus, ubi dicent eum esse, in celo, uel in terra? In terra manifestum est eum non esse; relinquitur ergo, quod in celo. Sed quando ascendit in celum, cum passus, uel mortuus, uel suscitatus, secundum eos, non sit?

Queritur etiam ab eis, utrum Christus iudicaturus sit mundum? Nonne legitur in libro Danielis , quod libri conscientiarum aperientur in die iudicii, et uetustissimus dierum sedebit, et singulos iudicabit? Hec autem innuit in uia, ut hoc iudicium consequeretur in patria.

Dicant etiam, opinio sua quibus notetur miraculis? Apud eos fiunt miracula per antiphrasim. Relinquitur ergo falsam esse eorum opinionem, que non munitur ratione uel auctoritate.


 Conclusio huius operis

Erubescant ergo heretici de falso errore, Waldenses de excogitato dogmate, Iudei de legis Mosaice obseruatione, pagani de abominabili errore. Conuertantur heretici ad catholicam unitatem, abrenuntiantes prauis dogmatibus; Waldenses prauis persuasionibus, Iudei obseruantiis carnalibus, pagani superstitiosis opinionibus, ut sic ad ueram unitatem perueniant, et a uera unitate fidei, ad ueram eterne beatitudinis unitatem ascendant. Quod nobis prestare dignetur iehsu Christus Dominus noster, qui cum Patre et Spiritu sancto uiuit et regnat unus Deus, per omnia secula seculorum. Amen.


Explicit quadripartita Magistri Alani editio contra hereticos, Waldenses, Iudeos et paganos.


Inferius habebatur:


Fideliter extractum ex manuscripto in Bibliotheca Cisterciensi asseruato. XuIII Martii 1655.


Franciscus du CHEMIN prior Cistercii.





ALANI AB INSULIS LIBER DE PLANCTU NATURAE.





AD LECTOREM.

279 Liber hic, tam in exemplaribus mss. quam aliorum auctorum citationibus, diuersas sortitur inscriptiones. Nonnunquam enim, ut in exemplari abbatie Cysoniensis, uocatur, Enchiridion de naturis rerum. Alias, ut, in exemplari cenobii Sancti Bertini, Liber De conquestione nature. Frequentius tamen inscribitur, Liber de planctu nature, quia nimirum auctor in principio operis introducit naturam plangentem humani generis deprauationem fedumque uitiorum dominatum; maxime autem, infandi Sodomie sceleris, in quod, pre ceteris uitiis, inuehitur, in tantum ut diuersi Auctores, integro libro epigraphem affigant: Tractatus contra Sodomie uitium; quanquam alia quoque uitia plurima acerrime carpat, congruaque prescribat media, quibus singula expugnari debeant. Porro, opus est, ut uerbis utar doctoris eximii, Roberti Holkoth in cap. 10 libri Sapientie, lect. 118, litt. A. scientifice multum et curiose compositum, eoque titulo, grauissimis quibuscunque auctoribus familiare; ut ex eorum scriptis patet. Adeo, ut etiam celebris ille polygraphus Leo Allatius, eloquentie professor, illud doctissimis suis illustrationibus dignum reputauerit, prout ipsemet testatus est, libro 280 De apibus Urbanis, seu De uiris illustribus, eorumque scriptis, qui, anno 1630 et duobus sequentibus, Rome fuerunt: quem librum, anno 1633, ibidem publicauit, et Urbano octauo pontifici dedicauit.

In hoc, inquam, recensitis a seipso elaboratis uariis lucubrationibus, subiunxit: Nunc illustrat, scilicet Allatius, librum beati Alani, De complanctu nature. uerum, ut Roma nuper litteris me monuit Romanus Ferdinandus Ughellus, ordinis nostri Cisterciensis clarissimus abbas, intempestiue uiro superueniens mors, opus imperfectum suppressit, librumque hunc, non sine rei litterarie, adeoque et boni communis iniuria, preli beneficio priuauit: quod eidem nunc tandem ipsemet procuraui, usus duobus ms. exemplaribus, quorum primum mihi subministrauit instructissima bibliotheca abbatie Parcensis iuxta Louanium, sed ualde mutilum, principio et fine truncatum; secundum humanissime submisit Reuerendus adm. dominus, Hugo Beekmans, abbatie Cysoniensis, ordinis canonicorum regularium archimandrita dignissimus. Quod cum omnino integrum et perfectum esset, ac insuper uetustate sua plurimum commendabile, illud hic fere secutus fui, adnotando tamen, hinc inde, lectionis uarietatem, ubi sensus utramque admisit.


Carolus DE uISCH, prior Dunensis.



281 LIBER DE PLANCTU NATURAE.


 In lacrymas risus, in fletum gaudia uerto:
   In planctum plausus, in lacrymosa iocos,
Cum sua naturam uideo secreta silere,
   Cum ueneris monstro naufraga turba perit.
Cum uenus in uenerem pugnans, illos facit illas:
   Cumque suos magica deuirat arte uiros.
Non fraus tristitiam, non fraudes fletus adulter
   Non dolus, imo dolor parturit, imo parit.
Musa rogat, dolor ipse iubet, natura precatur,
   Ut donem flendo, flebile carmen eis.
Heu! quo nature secessit gratia? morum
   Forma, pudicitie norma, pudoris amor!
Flet natura, silent mores, proscribitur omnis
   Orphanus a ueteri nobilitate pudor.
Actiui generis sexus, se turpiter horret
    Sic in passiuum degenerare genus.
Femina uir factus, sexus denigrat honorem,
   Ars magice ueneris hermaphroditat eum.
Predicat et subiicit, fit duplex terminus idem,
   Grammatice leges ampliat ille nimis.
Se negat esse uirum, nature factus in arte
   Barbarus. Ars illi non placet, imo, tropus.
Non tamen ista tropus poterit translatio dici;
   In uitium melius ista figura cadit.
Hic modo est logicus, per quem conuersio simplex
   Artis, nature iura perire facit.
Cudit in incude, que semina nulla monetat
   Horret et incudem malleus ipse suam.
Nullam materiam matricis signat idea,
   Sed magis in sterili littore uomer arat.
 Sic pede dactilico ueneris male iambitur usus,
   In quo non patitur syllaba longa breuem.
Quamuis feminee speciei supplicet omnis
   Forma uiri, semper huius honore minor;
Quamuis Tyndaridi uultus formetur, Adonis
   Narcissique decor uictus adoret eam:
Spernitur ipsa tamen, quamuis decor ille peroret
   Et forme deitas disputet esse deam.
Qua Iouis in dextra fulmen langueret, et omnis
   Phebi cessaret otia neruus agens:
Qua liber fieret seruus, propriumque pudorem
   282 uenderet Hippolytus, huius amore fruens.
Queis impressa semel, mellirent oscula succo,
   Queis mellita darent, mellis in ore fauum.
 Spiritus exiret ad basia deditus ori,
   Totus et in labiis luderet ipse sibi.
Ut dum sic moriar, in me defunctus, in illa
   Felici uita perfruar alter ego.
Non modo Tyndaridem Phrygius uenatur adulter,
   Sed Paris in Paridem monstra nefanda parit.
Non modo per rimas rimatur basia Thysbes
    Pyramus, huic ueneris rimula nulla placet.
Non modo Pelides mentitur uirginis actus,
   Ut sic uirgineum se probet esse uirum;
Sed male nature munus pro munere donat,
   Cum sexum lucri uendit amore suum.
A Genii templo tales anathema merentur,
   Qui Genio decimas, et sua iura negant.

Cum hanc elegiam lamentabili modulatione crebrius recenserem, mulier  [4 1Kb] ab impassibilis mundi penitiori dilapsa palatio, ad me maturare uidebatur accessum; cuius crinis non mendicata luce, sed propria scintillans, non similitudinarie radiorum representans effigiem, sed eorum claritate natiua naturam preueniens, in stellare corpus caput effigiabat  puelle; quod duplex tricatura diffibulans, superna non deserens, terre non dedignabatur osculo arridere. Quoddam uero lilioli tramitis spatium, sub obliquitate decussata, crinis diuidebat litigium, nec illa unquam obliquitas uultui erat detrimento, sed preerat decori. Crinale uero aureum in legitimi ordinis choream crinis aurum concilians, uultum mirabatur inuenisse conformem. Phantasia enim coloris aurum consequentis, paralogismum uisui concludebat. Frons uero in amplam euagata planitiem, lacteo liliata colore, lilio uidebatur contendere.

Supercilia aureo stellata fulgore, non in siluam euagantia, nec in nimiam demissa pauperiem, inter utrumque medium obtinebant. Oculorum serena placiditas  amica blandiens claritate, gemelli preferebat sideris nouitatem. Naris utraque odore imbalsamata mellito, nec citra modum humilis, nec iniuste prominens; quoddam representabat insigne. Oris nardus naribus delicatas odoris epulas offerebat. Labia modico tumore surgentia ueneris tyrones inuitabant ad oscula. Dentes quadam sui coloris consonantia eboris faciem exemplabant. Genarum ignis purpureus, rosarum succensus murice, dulci flamma faciem amicabat: candore namque grato amicam sentiebat temperiem, purpura uultus sindoni maritata. Menti expolita planities crystallina luce circumspectior, argenteum induebat fulgorem. Colli non iniusta proceritas sub gracilitate moderata,  ceruicem maritari humeris non sinebat.

Mamillarum pomula gratiose iuuentutis maturitatem spondebant. Brachia ad gratiam inspectoris prospicua, postulare uidebantur amplexus. Laterum equata conuallatio, iuste moderationis impressa sigillo, totius corporis speciem ad cumulum perfectionis eduxit.

 Cetera uero que thalamus secretior absentabat, meliora fides esse loquebatur. In corpore etenim latebat uultus gratior, cuius facies ostentabat preludium. Et quamuis tanta esset pulchritudinis letitia, huius tamen risum decoris, 283 fletus inestimabilis exstinguere conabatur: nam ex oculorum scaturigine deriuatus fluxus, doloris predicabat mentem.

Ipsa etiam facies in terram casto pudore demissa, ipsi puelle illatam quodammodo loquebatur iniuriam; regalis autem diadematis corona rutilans, gemmarum scintillata choreis, in capite superne fulgurabat; cuius non adulterina auri materies ab ipsius honore degenerans, luce sophistica oculos parallogizans, sed ipsius nobilitas ministrabat  essentiam. Miraculoso uero circuitu, eternaque uolatione ipsum diadema ab oriente peregrinans in occidens, reciprocando crebrius referebatur in ortum. Idemque perenniter exercendo, ex nimia eiusdem petitione principii, nugatoria motio uidebatur. Predictarum uero gemmarum alie ad tempus noua Dei miracula, nouo sui luminis sole, uisibus offerebant; ad tempus autem, sue coruscationis eclipsi, uidebantur a diadematis exsulare palatio. Alie inserte solio, sue scintillationis uigiliam perennantes, perennes faciebant excubias. Inter has, circulus elucens ad zodiacee obliquitatis similitudinem pretiosorum lapidum stellatus, monilibus sideree contiguitatis oscula syncopabat. In  quo cohors duodena gemmarum, successiuo priuilegialique splendore inter alias prerogatiuam poscere uidebatur. In anteriori quoque ipsius diadematis parte, tres pretiosi lapides audaci sue radiationis superbia, reliquis nouem antonomastice prefulgebant. Lapis primus, noctis frigus in luminis incendio pati iubeat exsilium, in quo, ut faceta picture loquebantur mendacia, leonis effigiata fulminabat effigies.

Lapis secundus, et priori non secundus in lumine, in prefate partis audaciori loco prefulgens, quasi ex quadam indignatione, reliquos lapides deorsum aspicere uidebatur. In quo, prout ueritatis simia, pictura docebat, sub mutatoria conflictione progrediendo retrogradus, incedendo recedens,  cancer post se incedere uidebatur.

Lapis tertius oppositi lapidis splendorem pauperculum abundantibus sue claritatis recompensabat diuitiis. In quo, sicut picture ueritas predicabat, umbratilis Ledea proles sibi mutuo amplexu congratulans incedebat. Ad hunc modum, tres eodem dignitatis honore pollentes, thronum in contradictoria parte locauerunt. Quorum primus sudoris guttulis lacrymas exemplando, quodam imaginario fletu contristabat aspectum. In quo, prout curialis scripture phantasia imaginando docebat, adolescentis cuiusdam urceolus, fluentem excipiebat torrentem. Lapis secundus a suo regno caloris hospitia glaciali torpore repellendo, hiemem sibi hospitem uindicabat: in quo, ex caprine lane  adulterino uellere, capricorni tunicam pictura texuerat. Lapis tertius, uultum lucis induens crystalline, hiemis prophetabat aduentum. In quo assidua sui arcus inflexione senex Chironius uulnera minabatur, nunquam tamen minis recompensabat effectum. Alteri quoque lateri blandienti lasciuiens gemmarum benigna oculis gratiabatur serenitas. Quarum prima rosei coloris flammata murice, rosam uisibus presentabat: in qua taurus sue frontis insignia preferens, sitire prelium uidebatur. Alia, sue lucis priuilegiata temperie, bonitatis gratia sororum trahebat collegia, in qua aries frontis honore superbiens, gregis postulabat dominium.

Tertia uero, uiriditatem preferens smaragdineam,  refocillationis oculorum in se gerebat antidotum, in qua, sub imaginario flumine, pisces sue nature nando littoris exercitium frequentabant.

In contradicenti latere throni, siderum pulchritudo iucundo scintillabat applausu. Horum lapidum primus, sue fulgurationis aureo sole radians indefesse pulchritudinis gratiam efferebat, in qua, sicut sculpture tropica figura demonstrabat, quadam sui prerogatiua fulgoris, astris contendebat Astrea. Secundus, non superfluo splendore luxurians, nec penuriosi splendoris mendicans scintillas, flamma moderata gaudebat: In quo quoque sub equo examine iuxta artis pictorie normam,  libra ponderum spondebat iudicia.

Tertius, uultus alternando uicarios, nunc serenitatis beneuolentiam spondebat, nunc obscuritatis nubes inducebat: in quo resultans 284 facies scorpionis, uultu risum, fletum caude minabatur aculeo. Sub his autem duodecim lapidum domiciliis, septena gemmarum pluralitas, motum circularem perennans, miraculoso genere ludendi, choream exercebat plausibilem; nec ipsi choree sua deerat suauitas harmonie, nunc semi tonis lasciuiens, nunc mediocri tonorum sonoritate iuuenescens, nunc maturiori tuba melidioma procedens, sua modulatione nostrarum aurium excitabat libidinem, et oculis offerebat dormiendi preludia. Sed cui audiendi parcitas auris promeretur offensam,  prodigalitas educit fastidium; nam ex abundanti copia audiendi fastidita auris elanguet.

Hi septem lapides, quamuis nullis iuncturarum ligaturis ipsi diademati tenerentur obnoxii, nunquam tamen sui absentatione superiorum lapidum orphana faciebat collegia. Lapis autem superior, adamas erat, qui ceteris motu auarior, prodigalior in desidia, in amplioris sui circuli peragragratione, nimiam temporis moram trahebat. Qui tanti frigoris gelicido segnescebat, ut ipsum ex Saturno sidere genitum genialis nature probaret conformitas. Secundus Achates erat, qui dum sui cursus uicinia ceteris fiebat familiarior, quorumdam inimicitias transformabat: in quo, dum gratiam etiam quorumdam, et puerilem beneuolentiam imperiali  sue uirtutis potentia reddebat adultam; quoniam propinqua nature cognatione, Iouiali fidei esset familiaris, gratialis disputabat effectus. Tertius astrites erat, in quo, caloris principatu castra metente, quadam proprietatis continuitate, Martii sideris legebatur effectus: qui minaci sue figurationis uultui terribilis, ceteris minabatur perniciem. Quartus erat carbunculus, qui solis gerens imaginem, sub radiationis cereo proscribens umbraculum, fratrum lampades soporabat eclipticas, nunc ceteros regali sue maiestatis auctoritate deuiare precipiens, nunc quietam agitationi tribuens potestatem. Cum sapphiro uero hyacinthus eius insistendo uestigiis, ipsi uelut assecla ancillando, prefati luminis nunquam fraudabatur aspectu, breuique  in superiecta distantia, eius orbem currunt pariter aut sequuntur, aut una sequens stella, alteri preeundi concedit obsequia. Horum duorum lapidum alter sue nature congruentia, Mercurialis stelle; reliquus uero Dionei sideris redolebat effectum.

Lapis ultimus margarita erat, que rutilantis corone margini insita, luce lucens aliena, a carbunculo luminis mendicabat suffragia. Que aliquando lumini uicina prefato, proficiens, siue prolongata deficiens, in crescendo radios sui luminis quasi carbunculum uenerata, submittit, ut fraternis ignibus rursus ornata, renouata sui splendoris ornamenta circumferens, nunc supplementis solemninibus attriti orbis nutriens damna, nunc propriis  orphanata luminibus, iacturam conquerens proprie maiestatis. Que crystallino inargentata fulgore, lunaris sideris resplendebat effectu. His omnibus lapidum splendoribus prefati diadematis serenata nobilitas, in se firmamenti representabat effigiem.

uestis autem ex serica lana contexta, multifario protecta colore, puelle pelli seruiebat in usum, quam discolorando colorans alteritas, multiplici colore faciem alterabat; que primitus candore lilii dealbata, intuitum offendebat. Secundo, uelut penuria ducta, quasi laborans in melius, ruboris sanguine purpurata splendebat. Tertio, ad cumulum perfectionis, uirore, quasi smaragdo, oculis applaudebat. Hec autem nimis subtilizata, subterfugiens  oculorum indaginem, ad tantam materie tenuitatem deuenerat, ut eius, erisque eamdem crederes esse naturam, in qua, prout oculis pictura imaginabatur, animalium celebrabatur concilium. Illic aquila post iuuenem secundo senem induens, iterum in Adonidem reuertebatur a Nestore. Illic accipiter uiolentia et tyrannide a subditis redditus exposcebat. Illic uenatoris induens personam miluus, ueneratione furtiua, laruam gerebat accipitris. Illic falco in ardeam bellum excitabat ciuile, non tamen equali lance diuisum; non enim pugne debet appellatione censeri, ubi tu pulsas, ego latito tantum. Illic struthio uita seculari postposita, uitam solitariam, quasi eremita factus, desertorum solitudines incolebat. Illic olor sui funeris preco,  285 mellite citharizationis organo, uite uaticinabatur apocham. Illic in pauone tantum pulchritudinis compluit natura thesaurum, ut eam postea crederes mendicasse. Illic phenix in se mortuus, rediuiuus in alio, quodam nature miraculo, se sua morte a mortuis suscitabat. Illic ciconia prolem decimando, nature persoluebat tributum. Illic, passere in atomum pigmee humilitatis relegato, grus ex opposito in gigantee quantitatis euadebat excessum. Illic phasianus natalis insule perpessus angustias, principum futurus delicie, nostros euolabat in orbes. Illic gallus, tanquam uulgaris astrologus, sue uocis horologio, horarum loquebatur discrimina. Illic gallus siluestris, domestici galli deridens desidiam, peregre proficiscens, nemorales peragrabat  prouincias. Illic bubo profanus miserie psalmodias funere lamentationis percinebat. Illic noctua tante deformitatis sterquilinio sordescebat, ut in eius formatione naturam fuisse crederes somnolentam. Illic cornix uentura prognosticans, nugatorio concitabatur garritu. Illic pica, dubio picturata colore, curam logices perennabat insomnem. Illic monedula laudabili latrocinio reciuas thesaurizans, innate auaritie argumenta monstrabat. Illic columba dulci malo inebriata Diones Cypridis laborabat in palestra. Illic coruus zelotypie abhorrens dedecus, suos fetus non sua esse fatebatur pignora, usque dum, nigri argumento coloris, hoc quasi secum disputando probabat. Illic perdix nunc erie potestatis insultus, nunc uenatorum sophismata, nunc canum  latratus propheticos abhorrebat. Illic anas cum ansere sub eorum iure uiuendi, hiemabat in patria fluuiali. Illic turtur suo uiduata consorte, amorum epilogare dedignans, bigamie refutabat solatia. Illic psittacus, cum sui gutturis incude, uocis monetam fabricabat humane. Illic coturnicem figure draconis ignorantem fallaciam, imaginarie uocis decipiebant sophismata.

Illic picus proprie architectus domuncule, sui rostri dolabro clausulam fabricabat in ilice. Illic curruca nouercam exuens, materno pietatis ubere, alienam cuculi prolem adoptabat in filium; que tamen capitali premiata stipendio, priuignum agnoscens, filium ignorabat. Illic hirundo, a sua peregrinatione  reuersa, sub trabe nidi lutabat hospitium. Illic philomela sue deflorationis querelam reintegrans, armonica tympanizans dulcedine, paruitatis dedecus excusabat. Illic alauda quasi nobilis citharista, non studii artificio, sed nature magisterio musice perdocta scientiam, citharam presentabat in ore, que tonos in tenues subtilizans particulas, semi tonia in gumphos diuisibiles diuidebat. Illic uespertilio auis hermaphroditica, cifri locum inter auiculas obtinebat. Hec animalia, quamuis illic allegorice uiuerent, ibi tamen esse uidebantur ad litteram.

Sindon, uirorem adulterato candore, quam puella inconsutibiliter postea ipsa discrete texuerat, non plebea uilescens materia, artificio subtili lasciuiens,  pallii gerebat officium; que multis intricata amplexibus, colorem imaginabatur aquatilem, in qua, supra animalis aquatilis naturam, multifarias particulatam in species, fabula commentabatur picture. Illic cetus rupibus contendens, sue scopulo quantitatis, turriti corporis incursu, nauium arietabat oppidula. Illic canis marinus, cum latrabili sui nominis equiuocatione, nullis indulgendo latratibus, sui generis lepores maris uenabatur in saltibus. Illic sturgio sui corporis nobilitatem indiuiduali sui corporis benedictione, mensis offerebat regalibus. Illic halex piscis generalissimus, ampla sui corporis communitate, pauperum solabatur ieiunia. Illic plays sui corporis dulcoratis saporibus, in quadragesimali austeritate, carnis redimebat absentiam. Illic  mulo dulcibus sue carnis irritamentis, palata seducebat gustantium. Illic tritula sinus marinos ingrediens, in equore baptizata, salmonis nomine censebatur. Illic delphinus sue apparitionis perennio, maris inuectiones futuras predicebat. Illic in sirenum renibus piscis, homo legebatur in facie. His marine regionis incolis pallii portio concessa fuerat medialis; reliqua uero chlamidis portio, pisces peregrinos habebat, qui diuersis fluctibus euagantes, in dulcioris aque patria sedes posuerant. Illic 286 lucius exactione tyrannica, non exigentia meriti, subditos, corporis proprii incarcerebat ergastulo. Illic barbulus non minoris sui corporis dignitate famosus, cum plebecula piscium familiarius habitabat. Illic alosa tempus comitata uernalescum, ueris  deliciis sui saporis delicias offerens, sui corporis aduentu, gustus salutabat humanos. Illic murena multiplici fenestrata foramine, febrium introductiones lectitabat prandentibus. Illic anguilla colubri naturam imaginans quadam proprietatis similitudine, neptis credebatur esse eiusdem. Illic perca, spermatis iaculis loricata, aquatilis lupi minus abhorrebat insultus. Illic capito quod inferioris corporis paruitate perdebat, strumoso recuperabat in capite. He sculpture, tropo picture, eleganter in pallio figurate, natare uidebantur pro miraculo.

Tunica uero polymita opere picturata plumario, infra se corpus claudebat uirgineum. Que multis stellata coloribus, in grossiorem materiam conglobata,  in terrestris elementi speciem aspirabat. In huius uestis parte primaria, homo sensualitatis deponens segnitiem, ducta ratiocinationis aurigatione, celi penetrabat arcana. In qua parte, tunica suarum partium passa dissidium, suarum iniuriarum contumelias demonstrabat. In reliquis tamen locis, partes eleganti continuatione concordes, nullam diuisionis in se sustinebant discordiam. In quibus quedam picture incantatio, terrestria animalia uiuere faciebat. Illic elephas monstruosa corporis quantitate progressus in era, os sibi a natura conditum multiplici fenore duplicabat. Illic camelus strumoso corpore deformis, quasi seruus emptitius, hominum usibus ministrabat. Illic cornua uicem cassidis usurpando, bubali frontem uidebantur armare.  Illic taurus terram pedibus uexando, mugitibus intonando, sui duelli fulmina precinebat. Illic boues, taurorum recusantes militiam, quasi rustici, seruilibus negotiis inhiabant. Illic equus feruenti prouectus audacia, suo assessori commilitans, hastam frangebat cum milite. Illic asinus clamoribus horridis aures fastidiens, quasi per antiphrasim organizans, barbarismum faciebat in musica. Illic unicornis uirginali soporatus in gremio, ab hostibus somnum mortis incurrebat. Illic leo, rugitus carmina auribus natorum immurmurans, in illis uite suscitabat igniculum. Illic ursa, per portas narium fetus enixa deformes, ipsos stylo lingue crebrius delambendo monetans, meliorem ducebat in formam. Illic lupus, latitando,  furis usurpabat officium. Illic pardus, apertiori latrocinio neronizans, pecudum uulgus non solum in uestibus, uerum etiam in propria predabatur persona. Illic tigris pecualium ciuium rempublicam crebra innocentis sanguinis effusione uiolabat. Illic onager, asini exuens seruitutem, nature manumissus imperio, montium incolebat audaciam. Illic aper dentis armatura fulmineus, mortem propriam canibus multiplici uendebat in uulnere. Illic canis autem phantasticis uexando uulneribus, era dentium importunitate mordebat. Illic ceruus et dama, pedum uelocitate uolatiles, uitam preeundo lucrantes, subsequentium canum morsus defraudabant iniquos. Illic caper lana uestitus sophistica, nares fastidire quadriduano uidebatur  odore. Illic aries tunica nobiliore trabeatus, uxorum pluralitate gauisus, matrimonii defraudabat honorem. Illic uulpecula idiotam bruti exuens animalis, ad meliorem hominis anhelabat astutiam. Illic lepus melancholico arreptus furore, non somno, sed timoris sopore perterritus, canum somniabat aduentum. Illic cuniculus pelle nostri frigoris iram temperando, carne propria nostre famis debellabat insultus. Illic castor, ne ab hostibus totius corporis patiatur dicresim, corporis partes amputabat extremas. Illic lynx, tanta luminis limpiditate uigebat, ut eius respectu lippire cetera animalia uiderentur. Illic martes et sabelo, semi-plenam palliorum pulchritudinem eorum postulantem subsidia,  suarum nobilitate pellium, ad plenum deducebant.

Has animalium figuras, historialis figure representatio, quasi iucunditatis conuiuia, oculis donabat intuentium. Quid uero in caligis camisiaque, in superioribus uestibus consepultis picture industria somniabat, nulla certitudinis auctoritate probaui; sed tantum, ut quedam 287 fragilis probabilitatis remedia docuerunt, opinor in herbarum arborumque naturis, ibi picture lusisse lasciuiam. Illic arbores, nunc tunicis uestiri purpureis, nunc foliis criniri uirentibus, nunc florum parturire redolentem uidero infantiam, nunc fetum senescere potiorem. Sed quoniam solius probabilitatis lubrico, non certitudinis fide huius seriem picturationis agnoui, hanc sub silenti pace sepultam pretereo

 Calcei autem, ex allutea pelle traducentes materiam, ita familiariter pedum sequebantur ideas, ut in ipsis pedibus nati, ipsisque mirabiliter uiderentur inscripti. In quibus uix a uera degenerantibus essentia, sub picture ingenio flores amenabantur umbratiles.


Illic forma rose, picta fideliter,
A uera facie deuia paululum,
Aequabat proprio murice purpuram,
Telluremque suo sanguine tinxerat.
Concludens [5 1Kb] sociis floribus, adfuit
Flos illic redolens gratus Adonidis,
Argentoque suo nobile lilium,
Predicabat agros, imaque uallium.
Illic ore thymus disparere disputans
 Certabat, reliquis floribus inuidens
Narcissi sociis flore, iocantia
Ridebant tacito murmure flumina.
uultu florigero flos aquileius
Florum prenituit lucifer omnium,
uernalisque loquens temporis oti
Stellabat uiole flosculus arbuta,
Picture facies plena fauoribus:
Hic florum speciem uiuere iusserat
Que regalis erat chartula nominis,
Scribentisque tamen nescia pollicis.
He sunt ueris opes, et sua pallia,
Telluris species, et sua sidera,
Que pictura suis artibus edidit,
 Flores effigians arte sophistica.
His florum tunicis prata uirentibus
ueris nobilitat gratia prodigi.
Hec byssum tribuunt, illaque purpuram;
Que texit sapiens dextra fauonii.


De curru, auriga et comitatu nature

Hec uestium ornamenta quamuis plenis sue splendicitatis flammarent ardoribus, earumdem tamen splendor sub puellaris splendoris sidere patiebatur eclipsim. In lateritiis uero tabulis arundinei styli ministerio, uirgo uarias rerum picturales sociabat imagines; pictura tamen subiacenti materie familiariter non coherens, uelociter euanescendo moriens, nulla imaginum post se relinquebat uestigia. Quas cum sepe suscitando puella crebro uiuere  faciebat, tamen in scripture proposito, imagines perseuerare non poterant.

uirgo igitur ut pretaxauimus a celestis regionis emergens confinio, in mundi passibilis tugurium, curru uitreo ferebatur, qui Iunonis alitibus, nullius iugi ministerio disciplinatis, sed sibi spontanea uoluntate coniunctis, trahebatur; homo uero uirginis capiti supereminens, cuius uultus non terrenitatis, sed potius deitatis redolebat arcanum; impotentiam sexus supplendo femine, modesto directionis ordine, currus aurigabat incessum. Ad cuius contemplandam pulchritudinem dignitatis, dum tanquam manipulos, oculorum radios conlegarem  uisibiles, ipsi tante maiestatis non audentes obuiare decori, splendoris hebetati uerberibus, nimis meticulosi ad palpebrarum contubernia refugerunt. In prefate autem uirginis aduentu, quasi suas renouando naturas, omnia solemnizare crederes elementa. Firmamentum quasi suis cereis uirgineum iter illuminans, ut solito plenius radiarent, suis imperauit sideribus. Unde et ipsa lux diuina tantam eorum admirari uidebatur audaciam, quod in eius conspectu quasi nimis insolenter auderent apparere. Phebus etiam uultum solito letiorem in occursum uirginis ostendens, totas sui luminis effundebat diuitias.

Sororem etiam quam sui splendoris depauperauerat ornamentis ei ueste iucunditatis 288 reddita  regine uenienti iubet occurrere. Aer uultus nubium exuens lacrymosos, sereni uultus beneuolentia, uirgineis ardebat incessibus: qui primum aquilonaris ire uexatus insania, nunc in Fauonii fauorabili gremio conquiescebat. Aues, quasi nature inspiratione, alarum ludo plausibili ioculantes, uirgini uenerationis faciem exhibebant. Iuno, que iampridem iouiales tactus fuerat dedignata, tanta fuit inebriata letitia, ut crebro oculum preludio, maritum ad uenereas incitaret illecebras. Mare, tumultuosis prius fluctibus debacchatum, nunc puellaris aduentus feriando solemnia, tranquillitatis pacem spondebat perpetuam. Eolus namque tempestatis uentos ne in conspectu uirginis amplius ciuilia bella  mouerent in suis uinculauit ergastulis. Pisces in aquarum superciliis enatantes, in quantum sensualitatis patiebatur inertia, quadam festiuitatis hilaritate, sue domine ornabant aduentum. Thetis, etiam nuptias agens cum Nereo, Achillem alterum concipere destinabat.

Puelle uero aquarum pulchritudo non solum hominibus suam furaretur rationem, uerum etiam celestes sue deitatis cogeret obliuisci, locis fluuialibus emergentes, quasi tributarie regine uenienti, pigmentarii nectaris presentabant munuscula; quibus fauorabiliter susceptis a uirgine, iugi complexuum innexione, crebraque repetitione osculi, uirgo uirginibus suum intimabat amorem. Terra, iampridem hiemis latrocinio suis ornamentis denudata,  a ueris prodigalitate, spirantem florum tunicam usurpauit, ne uestibus pannosis ingloria, adolescentule aspectui indecenter compareret. uer etiam quasi artifex peritus in arte textoria, ut uirginis applauderet incessibus, uestimenta texebat arboribus, que demissione comarum, sub quadam adorationis specie, quasi flectendo genua, uirguncule supplicabant. E quibus egresse uirgines, sue pulchritudinis die materialis diei locupletantes diuitias, ex antonomasticis herbarum confecta speciebus, in cedrinis uasculis ferebant aromata, que tanquam suos redditus puellule persoluendo, eius fauorem suis emebant muneribus. Nape, floribus  saturantes regium currum, quandoque roseis floribus sanguinabant; aliquando florum foliis liliabant albentibus. Flora, camisiam byssinam quam marito texuerat, ut eius mereretur amplexus, prodigaliter uirgini presentauit. Proserpina, toro mariti fastidito tartarei, ad superna repatrians, sue imperatricis noluit defraudari presentia. Terrestria etiam animalia, nescio qua docente natura, iocis indulgendo lasciuius, uirginalem didicere presentiam. Sic rerum uniuersitas ad uirginis fluens obsequium, miro certamine laborabat sibi uirginis gratiam comparare.


Floriger horrentem Zephyrus laxauerat annum,
   Exstinguens Boree prelia pace sui.
Grandine perfusus florum, pluit ille ligustrum,
    Et pratis horum iussit inesse niues.
uer, quasi fullo nouus, reparando pallia pratis
   Horum succendit muricis igne togas.
Reddidit arboribus crines quos bruma totondit;
   uestitum reparans, quem tulit ipsa prius.
Tempus erat quo larga suas expandit in agris,
   Applausu Dryadum, gratia ueris opes.
Quo dum maior inest uirtus infantia florum,
   Altius emergens, matre recedit humo.
Quo uiole speculum terre cunabula lingens,
   Aeris afflatus postulat ore nouo.
Tempus erat quo terra caput stellata rosarum,
   Contendit celo sidere plena suo.
289 Quo uexilla gerens etatis amygdalus ortum
    Predicat, et ueris gaudia flore uocat.
Quo uitis gemmata sinus, amplexa maritos
   Ulmi, de partu cogitat ipsa suo.
Proscribit brume solaris cereus umbram
   Cogens exsilium frigora cuncta pati
Altis cum bruma latuit phantastica siluis,
   Quam silue foliis fecerat umbra recens.
Iam flori paruo Iuno dedit ubera roris,
   Quo primum partus lactet alumna suos.
Tempus erat Phebi quo mortua gramina uirtus
   Suscitat, et tumulis surgere cuncta iubet.
Quo mundum facies uernalis leta serenat,
   Et lacrymas hiemis tergit ab ore suo.
Aëris ut fidei se flos committere possit,
   Nec florem primum frigoris urat hiems.
 Quo mundum Phebus hiemis torpore gementem
   uisitat, et leta luce salutat eum.
Proxima quo senium deponit temporis etas,
   Et mundus senior incipit esse puer.
Quo Phebus noctem propriis depauperat horis,
   Pigmeusque dies incipit esse gigas.
Quo parat hospitium Phebo, soluitque tributum
   Grex ouium, gaudens hospite sole pecus
Quo Philomela sui celebrat solemnia ueris,
   Odam melliti carminis ore canens:
In cuius festo sua gutturis organa pulsat,
   Ut proprio proprium predicet ore deum.
 Quo dulci sonitu citharam mentitur alauda,
   Cum uolat ad superos, colloquiturque Ioui.
Splendor lasciuas argenteus edidit aues,
   In fluuiisque diem iusserat esse suum.
Discursus uarii fontis garrire uideres,
   Prologus in somnum murmur euntis erat.
Splendorisque sui facie fons ille rogabat,
   Ut sua defessus pocula sumat homo.


Natura Alano loquitur.

Hac igitur amenantis temporis iuuentute, nullis rerum exhilarata fauoribus, priorem uirgo non potuit temperare tristitiam, sed currum in terra humilians, propriis humum uenustando uestigiis, ad me pudico peruenit incessu. Quam postquam mihi quadam loci proximitate perspexi,  in faciem decidens, mentem, stupore uulneratus, exui, totusque in exstasis alienatione sepultus, nec uiuus, nec mortuus inter utrumque laborabam. Quem uirgo amicabiliter erigens, pedes ebrios sustentando, manuum confortabat 290 solatio, meque suis innectendo complexibus, meaque ora pudicis osculis dulcorando, mellifluo sermonis medicamine a stuporis morbo curauit infirmum. Que postquam mihi me redditum intellexit, in mentali intellectu materialis uocis mihi depinxit imaginem, cum quasi archetypa uerba idealiter percontexta, uocaliter produxit in actum. Heu! inquit, que ignorantie cecitas, que alienatio mentis, que debilitas sensuum, que infirmatio  rationis, tuo intellectui nubem apposuit [6 1Kb] , animum exsulare cegit, sensus hebetauit potentiam, mentem compulit egrotare, ut non solum tue nutricis familiari cognitione tua intelligentia defraudetur, uerum etiam tanquam monstruose imaginis nouitate percussa, in mee apparitionis ortu, tua discretio patiatur occasum? Cur a tua memoria mei facis peregrinari notitiam, in quo mea munera me loquuntur, que te tot beneficiorum prelargis beaui muneribus? que a tua ineunte etate, Dei auctoris uicaria, rata dispensatione, legitimum tue uite ordinaui curriculum? que olim tui corporis materiam adulterina primordialis materie essentia fluctuantem, in uerum esse produxi? cuius uultum miserata deformem, quasi ad me crebrius declamantem  [7 1Kb] , humane speciei signaculo [8 1Kb] sigillaui, eamque honestis figurarum orphanam [9 1Kb] ornamentis, melioribus formatis [10 1Kb] uestibus honestaui? in qua ad corporis clientelam diuersas membrorum ordinans [11 1Kb] officinas, in eadem [12 1Kb] , sensus quasi corporee ciuitatis excubias uigilare precepi, ut quasi exterorum hostium preuisores, corpus ab exteriori importunitate defenderent, ut sic totius corporis materia nobilioribus nature purpuramentis ornata, ad nuptias gradiens, marito Spiritui gratius iungeretur; ne maritus sue coniugis deformitatem fastidiens, eius refutaret coniugium? Tuum etiam  spiritum uitalibus [13 1Kb] insigniui potentiis, ne corpore pauperior, eius successibus inuideret. Cui ingenialis uirtutis destinaui potentiam, que rerum uenatrix subtilium, in notitie indagine easdem intellectas concluderet. Cur etiam rationis impressi signaculum, que sue discretionis uentilabro, falsitatis inania a seriis ueritatis discernat. Per me etiam tibi memorialis ancillatur potentia, que in sue recordationis armario, nobilem censum scientie thesaurizat. His ergo [14 1Kb] utrumque beaui muneribus, ut neuter uel suam gemeret pauperiem, uel de alterius affluentia quereretur. Sicut ergo prefate nuptie meo sunt celebrate consensu, sic pro meo arbitrio, eadem cessabit [15 1Kb] copula maritalis. Nec in te solo particulariter, uerum etiam in unoquoque  uniuersitatis, mee potentie largitas elucescit. Ego sum illa, que ad exemplarem mundane machine similitudinem, hominis exemplaui naturam; ut in eo uelut in speculo, ipsius mundi scripta natura appareat. Sicut enim quatuor elementorum concors discordia, unica pluralitas, consonantia dissonans, consensus dissentiens, mundialis regie structuras conciliat, sic quatuor complexionum compar disparitas, inequalis equalitas, deformis conformitas, diuisa identitas, edificium corporis humani compaginat. Et que qualitates inter elementa mediatrices conueniunt, he eedem inter quatuor humores pacis sanciunt firmitatem. Et sicut contra ratam firmamenti uolutionem, motu contradictorio exercitus  militat planetarum, sic in homine sensualitatis rationisque continua reperitur hostilitas. Rationis enim motus ab ortu celestium oriens, per occasum transiens terrenorum, celestia considerando regyrat [16 1Kb] . Econtrario uero sensualitatis motus planetici erratici, contra rationis firmamentum, in terrestrium occidentem aliquando labuntur.

Hec [17 1Kb] mentem humanam in uitiorum occasum deducit, ut occidat, illa [18 1Kb] in orientem uirtutum ut oriatur inuitat. Hec hominem in bestiam degenerando transmutat, ista hominem in deum potentialiter transfigurat. Hec concupiscentie nocte mentis lumen eliminat; illa contemplationis lumine mentis noctem illuminat. Hec hominem debaccari facit cum brutis; ista eumdem disputare facit cum  angelis. Hec a patria cogit hominem exsulare; ista in exsilio docet hominem inuenire patriam. Nec in hac re hominis 291 natura potest mee dispensationis ordinem accusare: de rationis enim consilio, tale contradictionis duellum inter hos pugiles ordinaui, ut, si in hac disputatione, ad redargutionem ratio possit sensualitatem inclinare, antecedens uictoria premio consequente non careat. Premia etenim uictoriis comparata, ceteris muneribus pulchrius elucescunt; munera etiam empta laboribus,  iucundius omnibus elucescunt gratuitis.

Maioris enim laudis meretur preconia, qui laborando munus recipit, quam qui recipit otiando: labor namque antecedens, quamdam consequenti premio infundens dulcedinem, maiori fauore premiat laborantem. In his ergo, amplioribusque nature muneribus, mundus in homine suas inuenit qualitates [19 1Kb] . Attendite qualiter in hoc mundo uelut in nobili ciuitate, quedam reipublice maiestas moderamine rato sancitur. In celo enim uelut in arce ciuitatis humane, imperialiter residet imperator eternus, a quo eternaliter exiit edictum, ut singularum rerum notitie in sue prouidentie libro scribantur. In ere uero, uelut in urbis medio, celestis angelorum exercitus ministrans [20 1Kb] administratione  uicaria, suam adhibet homini diligentem custodiam; homo uero uelut alienigena habitans in mundi suburbio, angelice militie non denegat obedientiam exhibere. In hac ergo republica Deus est imperans; angelus operans, homo obtemperans.

Deus operando [21 1Kb] hominem creat, angelus operando procreat; homo obtemperando se recreat.

Deus rem auctoritate disponit; angelus actione componit; homo se operantis uoluntati supponit.

Deus imperat auctoritatis magisterio; angelus operatur actionis ministerio; homo obtemperat regenerationis mysterio. Iam nimis nostre ratiocinationis  series euagatur, que ad ineffabile deitatis arcanum, tractatum audet attollere, ad cuius rei intelligentiam, nostre mentis languescunt suspiria. Huius ergo ordinatissime reipublice in homine resultat simulacrum. In arce enim capitis, imperatrix sapientia conquiescit, cui tanquam dee, cetere potentie uelut semi dee obsequuntur. Ingenialis namque potentia, potestasque logistica, uirtus etiam preteritorum recordatiua, diuersis capitis thalamis habitantes, eius feruescunt obsequio. In corde uero, uelut in medio ciuitatis humane, magnanimitas suam collocauit mansionem, que sub prudentie principatu, suam professa militiam, prout eiusdem imperium deliberat, operatur. Renes autem tanquam suburbia cupidinariis uoluptatibus  partem corporis largiuntur extremam, que magnanimitatis imperio obuiare non audentes, eius obtemperant uoluntati. In hac ergo republica, sapientia imperantis suscipit uicem; magnanimitas operantis sollicitudinem [22 1Kb] : uoluptas obtemperantis usurpat imaginem. In aliis etiam corporis humani partibus, mundi figuratur effigies. Sicut enim in mundo, solaris caloris beneficium rebus medicatur languentibus, sic in homine, calor a cordis fundamento procedens, humani corporis partes uiuificando exhilarat.  Sicut etiam luna in machina mundiali, multorum humorum mater existit, sic hepar in hominem, membris humorem impertitur conformem. Et sicut luna solis lumine defraudata languescit; sic uirtus hepatis solatio cordis uiuificante uiduata, torpescit. Et sicut er, solis absentatione, obscuritate uestitur; sic sine cordis beneficio, uitalis potentia spirat inaniter. Preter hec uide qualiter mundus uariis temporum protheatur [23 1Kb] successibus. Nunc ueris lasciuit infantia; nunc estatis iuuentute progreditur; nunc uirilitate maturescit autumni; nunc hiemis senectute canescit. Compar uicissitudo temporis, eademque uarietas hominis immutat etatem. Cum enim humane etatis aurora consurgit, uer homini oritur matutinum; cumque  uite curriculum metas etatis perficit longiores, homo iuuentutis meridiatur estate. Sed, cum uita prolixior quasi nonam etatis horam compleuit, homo in autumnum uirilitatis euadit; etateque in occidens inclinata, iam uite uesperam senio nuntiante, hiemale gelicidum senectutis, 292 hominem cogit suis albicare pruinis. In his omnibus, ineffabiliter mee potentie resultat effectus, sed tamen plerisque mee potestatis faciem palliare decreui figuris, defendens a uilitate secretum, ne si eius de me familiarem impertirem scientiam, que apud eos primitus ignota, pretiosa uigebant, postmodum iam nota uilescerent. Ut enim uulgare testatur prouerbium: »Familiaris rei communicatio, contemptus  mater existit.« Aristoteliceque auctoritatis tuba proclamat, quod: »Ille maiestatem minuit secretorum, qui indignis secreta diuulgat [24 1Kb] .«

Sed ne in hac mee potestatis prerogatiua, Deo uidear quasi arrogans derogare, certissime summi magistri me humilem profiteor esse discipulam. Ego [25 1Kb] enim operans, operantis Dei non ualeo expresse inherere uestigiis, sed a longe, quasi suspirans, operantem respicio. Eius operatio simplex, mea multiplex; eius opus sufficiens, meum deficiens; eius opus mirabile, meum opus mutabile. Ille innascibilis, ego nata; ille faciens, ego facta; ille mei opifex operis, ego opus opificis; ille operatur ex nichilo, ego mendico opus ex aliquo; ille suo operatur nomine, ego operor illius sub nomine;  ille, rem solo nutu iubet existere, mea uero operatio nota est operationis diuine. Et ut, respectu potentie diuine, meam potentiam impotentem esse cognoscas, meum effectum scias esse defectum, meum uigorem, uilitatem esse perpendas. Auctoritatem consule theologice facultatis, cuius fidelitati potius quam mearum rationum firmitati, dare debes assensum. Iuxta enim ipsius fidele testimonium, homo mea actione nascitur, Dei auctoritate renascitur. Per me, a non esse uocatur ad esse; per ipsum, ad melius esse perducitur [26 1Kb] . Per me enim homo procreatur ad mortem, per ipsum recreatur  ad uitam. Sed ab hoc secunde natiuitatis mysterio, mee professionis ministerium ablegatur; nec talis natiuitas tali indiget obstetrice; sed potius, ego natura huius natiuitatis ignoro naturam, et ad hec intelligenda mei intellectus habet acumen, mee rationis confunditur lumen: intelligentia uero intellecta mutatur, insensibilibus sensus confunditur.

Et cum in his omnibus naturalis ratio langueat, sola fidei firmitate, tante rei ueneramur arcanum. Nec mirum, si in his theologia suam mihi familiaritatem non exhibet, quoniam in plerisque non aduersa sed diuersa sentimus. Ego ratione fidem, illa fide comparat rationem; ego scio, ut credam, illa credit ut sciat; ego consentio sciens, illa sentit consentiens; ego uix uisibilia uideo, illa incomprehensibilia  comprehendit in speculo; ego uix minima metior intellectu, illa immensa ratione metitur; ego quasi bestialiter in terra deambulo, illa uero celi militat in secreto.

Et cum de predictis tractare non sit mei officii [27 1Kb] , tamen ad hec sermonem euagari permisi, ut respectu superlatiue Dei potentie, meam potentiam diminutam esse non dubites. Sed quamuis meus effectus diuine potentie comparatus deficiat, tamen humane potentie cequatus prepollet [28 1Kb] . Et sic in quodam triclinio comparationis, tres potestatis gradus possumus inuenire, ut, Dei potentia superlatiua, nature comparatiua, hominis, positiua dicatur. Hec omnia sine omni scrutinio questionis, de me  tibi familiarem largiuntur notitiam. Et, ut familiarius loquar, ego sum natura, que mee dignationis munere, te mee presentie compotem feci, meoque sum dignata beare consortio.


Quomodo Alanus loquatur nature.

Cum per hec uerba, mihi natura suam faciem deuelaret, suaque admonitione quasi claue preambula, cognitionis sue mihi ianuam reseraret, a mee mentis confinio stuporis euaporat nubecula, et per hanc admonitionem uelut quodam potionis remedio, omnes phantasie reliquias quasi nauseans, stomachus mentis euomuit. A mee mentis igitur peregrinatione ad me reuersus, ex integro, ad nature deuolutus uestigia, salutationis uice, pedes osculorum multiplici impressione signaui. 293 Tum  me explicans erigendo, cum reuerenti capitis humiliatione uelut maiestati diuine, ei uoce uiua salutis obtuli libamentum.

Consequenter uero ad excusationis auxilium confugiens, precibus humilitatis melle conditis, eius beneuolentiam exorabam ,  dicens non esse mirandum, si in tante dignitatis presentia, mee umbra mortalitatis expalluit, si in tante maiestatis meridie, mee discretionis radiolus in uesperem exorbitationis euanuit; si in tante felicitatis apparentia, mea paruitas erubuit, cum humane fragilitatis ignorantie tenebrosa caligo, admirationis impotens hebetudo, frequensque stuporis concussio, quodam germanitatis federe socientur, ut ex horum sociabili contubernio, humane nature fragilitas sit quasi discipulus a disciplinante conuictus suorum mores informante, qui in nouorum primitiis, in magnorum stipendiis, etiam ignorantia tenebrari, et stupore percuti, et admiratione sepe solet uulnerari. Dum hec excusatione uia regine aditum mihi pararet fauorabilem,  eiusque gratiam fauorabilius mereretur, insuper maiora audiendi mihi compararet fiduciam, cuiusdam mee dubitationis ambiguum, quod nimie inquietationis impulsu mee mentis conturbabat hospitium, eius exponens examini, in hec uerba questionis exiui:


uerba Alani ad naturam.



O Dei proles, genitrixque rerum,
uinculum mundi, stabilisque nexus,
Gemma terrenis, speculum caducis,
   Lucifer orbis.

Pax, amor, uirtus, regimen, potestas,
Ordo, lex, finis, uia, dux, origo,
uita, lux, splendor, species, figura
    Regula mundi.

Que tuis mundum moderas habenis,
Cuncta concordi stabilita nodo
Nectis et pacis glutino maritas
   Celica terris.

Que noys [] plures recolens ideas
Singulas rerum species monetans,
Res togas formis, chlamidemque forme
   Pollice formas.

Cui fauet celum, famulatur er,
Quam colit Tellus, ueneratur unda,
Cui uelut mundi domine, tributum
   Singula soluunt.

Que diem nocti uicibus catenans
Cereum solis tribuis diei,
 Lucido lune speculo soporans
   Nubila noctis.

Que polum stellis uariis inauras,
Aetheris nostri solium serenans
Siderum gemmis, uarioque celum
   Milite complens.

Que nouis celi faciem figuris
Protheans mutas aridumque uulgus
Aeris nostri regione donans,
   Legeque stringis.

Cuius ad nutum iuuenescit orbis,
Silua crispatur folii capillo,
Et tua florum tunicata ueste,
    Terra superbit.

Que minas ponti sepelis, et auges,
Syncopans cursum pelagi furori
Ne soli tractum tumulare possit
   Aequoris estus.

Alani prima questio


Tu uie causam resera petenti,
Cur petis terras, peregrina celis?
Cur tue nostris deitatis offers
   Munera terris?

Questio secunda.


Ora cur fletus pluuia rigantur?
Quid tui uultus lacryme prophetant?
Fletus interni satis est doloris
   Lingua fidelis.


 Ratio nature.

Prefata igitur uirgo huius questionis solutionem in uestibulo excubare demonstrans, ait: An ignoras, quod terreni orbis exorbitatio, quod mundani ordinis inordinatio, quod mundialis curie incuria, quod iuris iniuria, ab internis penetralibus celestis arcani, in uulgaria terrenorum lupanaria 294 me declinare cegit? Si in affectuoso mentis affectu colligere, et in pectoris armario thesaurizare uelles quod dicerem, tue dubitationis labyrinthum euoluerem. Ad hec, ergo sub castigato uocis moderamine, responsionis reddidi talionem: Nihil, inquam, o regina celestis, affectuosiori desiderio, quam huius questionis enodationem esurio.


 Solutio prime questionis.

Tunc illa: Cum omnia lege sue originis meis legibus teneantur obnoxia, mihique debeant ius statuti uectigalis persoluere, fere omnia tributarii iuris exhibitione legitima, meis edictis regulariter obsequuntur; sed ab huius uniuersitatis regula, solus homo anomala exceptione excluditur, qui pudoris trabea denudatus, impudicitieque meretricali prostibulo prostitutus, in sue domine maiestatem, litis audet excitare tumultum, imo etiam in matrem intestini belli rabiem inflammare. Cetera quibus mee gratie humiliora munera commodaui, per suarum professionum conditionem [29 1Kb] subiectione uoluntaria meorum decretorum sanctionibus alligantur; homo uero qui fere totum diuitiarum mearum  exhausit erarium, nature naturalia denaturare pertentans, in me sceleste [30 1Kb] ueneris armat iniuriam. Attende, quomodo fere quelibet iuxta mei promulgationem edicti, prout ratio natiue conditionis expostulat, mei iuris statuta persoluant. Firmamentum quotidiana circuitione circumagens [31 1Kb] uniuersa, iuxta mee discipline doctrinam, non nugatoria uolutionis identitate, unde procedit, regreditur, et quo uadit progreditur. Stelle ad ipsius firmamenti fulgurantes honorem, ipsum suis ornatibus uestiendo, breues sui itineris dietas explentes, uaria gyratione eiusdem spatia metienda, mee militant maiestati. Planete, prout a me dispositionis  mee exiuit edictum, firmamenti impetum refrenantes, ad ortum nisu [32 1Kb] contrario, peregrinant, postque ad suam occasus regionem repatriant. Aer meis disciplinatus doctrinis, nunc aura beneuola gratulatur, nunc nubium fletibus quasi compatiens lacrymatur; nunc corrixationibus [32* 1Kb] uentorum irascitur; nunc coruscationibus illuminatur; nunc tonitruum minaci mugitu concutitur; nunc clibano caloris [33 1Kb] decoquitur; nunc austeritate frigoris asperatur. Aues uariis sigillata naturis, mee directionis regimine, sub alarum remigio fluctus eris transfretantes, precordialiter meis inhiant disciplinis; mee meditationis interuentu equor terre firmis amicitie nexibus glutinatum, coniurate fidei sacramentum sorori uiolare non audens, ultra diffinite  euagationis terminum, in terre domicilia euagari formidat. Ad mee tantum [34 1Kb] uoluntatis arbitrium, nunc tempestatis stomachatur in iram, nunc in tranquillitatis pacem reuertitur, nunc elatum tumoris superbia, in montis euadit imaginem: nunc in equatam lineatur planitiem. Pisces mee prouisionis [35 1Kb] uoto astricti, reformidant regularum mearum canonibus derogare. Mee etiam edictionis imperio, quodam nuptiali complexu, terris pluuie maritantur; que prolis laborantes ad fabricam, indefessa parturitione, uarias rerum species parentare non desinunt.

Terrestria animalia sub mee districtionis [36 1Kb] examine, diuersas suorum obsequiorum meo imperio profitentur militias. Terra enim nunc brumali albescit  canitie, nunc florum crinitur cesaria. Silua, nunc frondium crinibus capillatur, nunc acuta hiemis nouacula decaluatur. Hiems semina sepulta gremio terre matris inuiscerat, uer inclusa excarcerat, estas decoquit messes, autumnus suas exhibet ubertates.

Et quid per singula mee narrationis curriculum euagari permitto? solus homo mee moderationis citharam aspernatur; et sub delirantis Orphei lyra delirat: humanum namque genus a sua generositate degenerans, in coniunctione generum barbarizans, uenereas regulas immutando, nimis irregulari utitur metaplasmo: sicque homo a uenere tiresiatus anomala, directam predicationem in contrapositionem  inordinate conuertit. A ueneris igitur orthographia homo deuiando recedens, sophista falsigraphus inuenitur. Consequenter etiam Dionee artis analogiam deuitans, in anastrophem uitiosam degenerat; dumque in tali questione me destruit, et in sua phrenesi [37 1Kb] , mihi themesim machinatur. 295 Penitet me tot uenustatum prerogatiuis hominum plerumque priuilegiasse naturas, qui decoris decus abusione dedecorant: qui forme formositatem uenerea deformitate deformant, qui pulchritudinis colorem, fusco adulterini cupidinis colore decolorant: qui Flore florem in uitia efflorando  deflorant. Cur decore deifico uultum decoraui Tyndaridis, que pulchritudinis usum in meretricationis abusum abire cegit, dum regalis tori fedus deserens, fede se Paridi federauit?

Pasiphe etiam hyperbolice ueneris furiis agitata, sub facie bouis sophistice cum bruto bestiales nuptias celebrans, paralogismo sibi turpiori concludens, stupendo bouis conclusit sophismate. Mirrha etiam cupidinis aculeis stimulata in patris dulcore, a filie amore degenerans, cum patre matris exemplauit officium. Medea uero proprio filio nouercata, ut inglorium ueneris opus quereret, gloriosum ueneris destruxit opusculum. Narcissus etiam sui umbra alterum mentita Narcissum, umbratiliter occupatus, seipsum credens esse alterum  se, de se sibi amoris incurrit periculum. Multi etiam alii iuuenes mei gratia pulchritudinis honore uestiti, debriato amore pecunie, suos ueneris malleos in incudum transtulerunt officia. Talis monstruosorum hominum multitudo, totius orbis amplitudine degrassatur, quorum fascinante contagio, castitas uenenatur. Eorum siquidem hominum qui ueneris profitentur grammaticam, alii solummodo masculinum, alii feminum, alii commune, siue promiscuum genus familiariter amplexantur: quidam uero quasi heterocliti genere, per hiemem in feminino, per estatem in masculino genere irregulariter declinantur. Sunt qui in ueneris logica disputantes, in conclusionibus suis, subiectionis, predicationisque legem relatione mutua sortiuntur. Sunt,  qui uicem gerentes supposito, predicari non norunt. Sunt, qui solummodo predicantes, subiecti subiectionem legitimam non attendunt. Alii autem Diones regiam ingredi dedignantes, sub eiusdem uestibulo ludum lacrymabilem comitantur. Contra hos omnes conqueruntur iura, leges armantur, cum ultore gladio suas affectant iniurias uindicari. Ne igitur mireris, si in has uerborum profanas exeo nouitates, cum profani homines profanius audeant debaccari. Talia enim indignanter eructo, ut pudici homines pudoris characterem reuereantur; impudici uero ab impudentie lupanaribus arceantur. Mali enim cognitio, expediens est cautela, que culpabili nota inuerecundie cauteriatos puniat; et ab  eiusmodi immunes premiet. Iam mee solutionis lima tue questionis scrupulum eliminauit.


Solutio secunde questionis Alani.

Ideo enim a supernis celestis regie secretariis egrediens, ad huius caduce terrenitatis occasum deueni, ut de exsecrabilibus hominum excessibus, tecum quasi cum familiari et secretario meo, querimoniale lamentum exponerem, tecumque decernerem, tali criminum oppositioni, qualis pene debeat dari responsio: ut predictorum facinorum morsibus cequata punitio, pene talionem remordeat.

 Tunc ego: O rerum omnium mediatrix, nisi uererer mearum questionum copia tue beneuolentie fastidium prouocare, alterius mee dubitationis tenebras luci tue distinctionis exponerem.

Tunc illa: Imo, omnes tuas questiones non solum adolescentes, uerum etiam uetustatis rubigine antiquas, audientie mee communices, ut nostrarum solutionum firmitate, tuarum dubitationum tranquilletur impulsus.


Tertia questio Alani.

Tunc ego: Miror cur petarum commenta pertractans, solummodo in humani generis pestes, predictarum inuectionum armas aculeos, cum et eodem exorbitationis pede, deos claudicasse legamus?

 Iupiter enim adolescentem Ganymedem transferens ad superna, relatiuam uenerem transtulit in translatum; et quem in mensa per diem propinandi sibi statuit prepositum, in toro per noctem sibi fecit suppositum. Bacchus etiam et Apollo, paterne coheredes lasciuie, non diuine uirtutis imperio, sed superstitiose ueneris prestigio, uerterunt in feminas, pueros mentiendo.


Responsio nature.

Tunc illa authentice serenitatis uultum tumultuose figurans, ait: An interrogationem, que dubitationis facie indigna est, usurpando, questionis uestis 296 imagine? an umbratilibus petarum figmentis que artis petice depinxit industria, fidem adhibere conaris? Nonne ea que in puerilibus  cunis petice discipline discutiuntur, altiori distinctionis lima, senior philosophie tractatus eliminat? An ignoras, quomodo pete sine omni palliationis remedio, auditoribus nudam falsitatem prostituunt, ut quadam mellita dulcedine uelut incantatas audientium aures inebrient? Quomodo ipsam falsitatem quadam probabilitatis hypocrisi palliant, ut per exemplorum imagines, hominum animos moriginationis incude sigillent? At, in superficiali littere cortice falsum resonat lyra petica, sed interius, auditoribus secretum intelligentie altioris eloquitur, ut exteriore falsitatis abiecto putamine, dulciorem nucleum ueritatis secrete intus lector inueniat. Pete tamen aliquando historiales  euentus ioculationibus fabulosis quadam eleganti fictura confederant, ut ex diuersorum competenti coniunctura, ipsius narrationis elegantior pictura resultet. Sed tamen, cum a petis deorum pluralitas somniatur, uel ipsi dii uenereis ferulis manus subduxisse dicuntur, in his, falsitatis umbra lucescit, nec in hoc, peta a sue proprietatis genere degener inuenitur. Cum enim Epicuri iam soporentur somnia, Manichei sanetur insania, Aristotelis arguantur argutie, Arii fallantur fallacie, unicam Dei unitatem ratio probat, mundus eloquitur, fides credit, Scriptura testatur; in quo nullo nulla labes inuenitur, quem nulla uitii pestis aggreditur, cum quo nullus tentationis motus congreditur. Hic est splendor nunquam deficiens, uita indefessa,  non moriens, fons semper scaturiens, seminale uite seminarium sapiens, principale principium, initiale bonitatis initium. Quamuis ergo, ut pete testati sunt plerique homines talibus ueneris terminis sint abusi ad litteram, narratio tamen illa uel deos esse, uel ipsos in ueneris gymnasiis latuisse, mentitur, et in nimie falsitatis uesperascit occasum: ideo, ista nube taciturnitatis obduxi, alia uero in luce uere narrationis explicui. Ad hec ego: Iam meam questionem agnosco redolere nimie ruditatis fauillam, sed si alia quedam paupercula questio dignitatis tue audientiam comparare auderet, quidpiam querendo quererem. Ad hec illa: Nonne iam pridem absque omni refrenationis obstaculo, liberas querendi habenas exposui?


 Questio quarta.

Tunc ego miror, cur quedam tue tunice portiones, que texture matrimonii deberent esse confines, in ea parte sue coniunctionis patiantur diuortia, in qua hominis imaginem picture representant insomnia?


Solutio questionis.

Tunc illa: Iam ex explicatis potes elicere, quid mysticum figuret scissure figurata parenthesis: cum enim ut diximus, plerique homines in suam matrem uitiorum armentur iniuriis, inde inter se et ipsam maximum chaos dissensionis firmantes, in me uiolentas manus uiolenter iniiciunt, mea sibi particulatim uestimenta diripiunt, et quam reuerentie deberent honore uestire, me uestibus orphanatam   cogunt meretricaliter lupari; hoc ergo in tegumento per hanc scissuram depingitur, quod in solius hominis uitiosis insultibus, mea pudoris ornamenta scissionis contumelias patiuntur. Tunc ego: Iam mearum dubitationum fluctus tuarum solutionum serenitate sedati, mee menti interpellandi largiuntur inducias. Si tuo complaceret affectui, affectuose affectarem cognoscere.


Quinta Alani questio.

Que rationabilis ratio, que indiscreta indiscretio, que indirecta dilectio ita in homine dormire cegit rationis scintillam, ut homo letheo sensualitatis poculo debriatus, in tuis legibus apostata fieret; imo  etiam tuas leges illegitime debellaret?


297 Questionis solutio.

Cui illa: Si turpissime pestis originem uelis agnoscere, altius mentis accendas igniculum, appetentius intelligendi reperies appetitum: hebetudinem ingenii depellat subtilitas, cogitationum fluctus, attentionis compescat stabilitas. Ab altiori enim sumens initium, excellentiori quesito mee uolo narrationis seriem contexere.

Nolo enim ut prius plana uerborum planitie explanare proposita, uel profanis uerborum nouitatibus profanare profana; uerum, pudenda aureis pudicorum uerborum phaleris inaurare, uariisque uenustorum uerborum coloribus inuestire. Consequens est enim, predictorum uitiorum scoriam  deauratis lectionibus purpurare, uitiosumque fetorem uerborum imbalsamare mellifluo, ne si tanti sterquilinii fetor in nimie promulgationis aures euaderet, populum ad indignationis stomachum, et nauseantis uomitum inuitaret.

Sed tamen aliquando, ut superius libauimus, quia rebus, de quibus loquimur, cognatos oportet esse sermones, rerum informitati locutionis debet deformitas conformari. In sequenti uero tractatu, ne locutionis cathephaton lectorum offendat auditum, uel in ore uirginali locum collocet turpitudo, predictis uitiorum monstris euphonie orationis uolo pallium elargiri. Tunc ego: Iam mei intellectus esuries, ingenii flagrantis acies, mentis inflammate flagrantia, attentionis stabilitas et constantia, ea  postulant que promittis. Tunc illa: Cum Deus ab ideali preconceptionis thalamo mundialis palatii fabricam uoluit enotare, etiam mentale uerbum quod ab eterno de mundi constitutione conceperat, reali eiusdem existentia, uelut materiali uerbo depingere, tanquam mundi elegans architectus, tanquam auree fabrice faber aurarius, uelut stupendi artificii artifex artificiosus, uelut admirandi operis opifex, non exterioris instrumenti laborante suffragio, non materie preiacentis auxilio, non indigentie stimulantis flagitio, sed solius arbitrarie uoluntatis imperio, mundialis regie admirabilem speciem fabricauit Deus, qui mundiali palatio uarias rerum species ascribendo, quas discrepantium generum litigio disparatas, legitimi ordinis  congruentia temperauit, leges indidit, sanctionibus alligauit: sicque res generum oppositione contrarias, inter quas, locus ab oppositis locum posuerat, cuiusdam reciproce habitudinis relatiuis osculis federando in amicitie pacem, litem repugnantie commutauit. Subtilibus igitur inuisibilis iuncture catenis concordantibus uniuersis, ad unitatem pluralitas, ad identitatem diuersitas, ad consonantiam dissonantia, ad concordiam discordia, unione pacifica remeauit. Sed postquam uniuersalis artifex uniuersa suarum uultibus naturarum inuestiuit, omniaque sibi inuicem legitimis proportionum connubiis maritauit, uolens ut nascendi, occidendique mutue relationis circuitu per instabilitatem  stabilitas, per finem infinitas, per temporabilitatem eternitas rebus occiduis donaretur, rerumque series seriata reciprocatione nascendi iugiter texeretur, statuit, ut expresse conformationis monetata sigillo, sub deriuande propagationis calle legitimo, ex similibus similia educerentur. Me igitur tanquam sui uicariam, rerum generibus sigillandis monetariam destinauit, ut ego in propriis incudibus rerum effigies commonetans, ab incudis forma conformatum deuiare non sinerem, sed mei operante solertia, ab exemplaris uultu, nullarum naturarum dotibus defraudata exemplati facies nullatenus deuiaret. Imperantis igitur imperio ego obtemperans,  operando quasi uaria rerum sigillans cognata ad exemplaris rei imaginem exempli exemplans effigiem, ex conformibus conformando conformia, singularum rerum reddidi uultus sigillatos. Ita tamen sub diuine potestatis imperio ministerium huius operationis exercui, ut mee attentionis manum dextera superne maiestatis dirigeret, quia mee scripture calamus exorbitatione subita deuiaret, nisi supremi dispositoris digito regeretur. Sed quia sine subministratorii artificis artificio suffragante, tot rerum species expolire non poteram, mihique in etheree regionis amenante 298 palatio placuit commorari, ubi uentorum rixa serenitatis pacem non perimit, ubi accidentalis nox nubium etheris indefessum non sepelit, ubi nulla  tempestatis seuit iniuria, ubi nulla debacchantis tonitru minatur insania, uenerem ineffabili scientia peritam, meeque operationis subuicariam in mundiali suburbio collocaui, ut mee preceptionis sub arbitrio, hymenei coniugis, filiique Cupidinis industria suffragante, in terrestrium animalium uaria effigiatione desudans, fabriles malleos suis regulariter adaptans incudibus, humani generis seriem indefessa continuatione contexeret, Parcarumque manibus intercisorum iniurias repararet. Dum in hoc narrationis contextu sermo de Cupidine nasceretur, prefate narrationi, meorum uerborum parenthesi syncopate, tenorem huius questionis inserui.


Sexta questio Alani.

 Ha, ha, nisi iniuria tue locutionis syncopate, mearumque questionum uenatione timerem tue benignitatis offensam incurrere, uellem Cupidinis naturam, de quo aliquantulam mentionem tua prelibauit oratio, pictura tue descriptionis agnoscere. Quamuis enim plerique auctores sub integumentali inuolucro enigmatum, eius naturam depinxerint, tamen nulla certitudinis nobis reliquerunt uestigia: cuius in humano genere tanta per experientiam legitur potentialis auctoritas, ut nullus uel nobilitatis sigillo signatus, uel, sapientie priuilegiantis uenustate uestitus, uel fortitudinis armatura munitus, uel pulchritudinis chlamide trabeatus, uel aliarum gratiarum preditus honoribus, se ualeat a cupidinarie  dominationis generalitate excipere.


Questionis solutio.

Tunc illa, cum temperato capitis motu, uerbisque increpationem spondentibus, ait: Credo te in Cupidinis castris stipendiarie militantem, et quadam interfamiliaritatis germanitate eidem esse connexum: inextricabilem etenim eiusdem labyrinthum affectanter inuestigare conaris, cum potius mee narrationi sententiarum locupletate diuitiis, mentis attentionem [38 1Kb] attentius adaptare deberes. Sed tamen antequam ad sequentia mee orationis euadat excursus, quia tue humanitatis imbecillitati compatior, ignorantie tue tenebras, pro mee possibilitatis  uolo modestia exstirpare. Insuper, tuarum questionum solutionibus ex uoto promissionis astringor; idcirco siue certa descriptione describens, siue legitima diffinitione diffiniens, rem immonstrabilem demonstrabo, inextricabilem extricabo; quamuis ipsa nullis nature obnoxialiter alligata complexionibus, intellectus indaginem non exspectans, nullius posset descriptionis signaculo designari. Ergo, circumscripte rei hec detur descriptio, inexplicabilis nature hec exeat explicatio; hec de ignoto habeatur notitia, hec de scibili comparetur scientia, styli tamen altitudine castigata:

299 Pax odio, fraudique fides, spes iuncta timori,
   Est amor, et mistus cum ratione furor.
Naufragium dulce, pondus leue, grata Charybdis,
    Incolumis languor, et satiata fames.
Esuries satiens, sitis ebria, falsa uoluptas,
   Tristities leta, gaudia plena malis.
Dulce malum, mala dulcedo, sibi dulcor amarus,
   Cuius odor sapidus, insipidusque sapor.
Tempestas grata, nox lucida, lux tenebrosa,
   Mors uiuens, moriens uita, suaue malum.
Peccatum uenie, uenialis culpa, iocosa,
   Pena, pium facinus, imo, suaue scelus.
Instabilis ludus, stabilis delusio, robur
   Infirmum, firmum mobile, firma mouens.
Insipiens ratio, demens prudentia, tristis
   Prosperitas, risus flebilis, egra quies.
Mulcebris infernus, tristis paradisus, amenus
   Carcer, hiems uerna, uer hiemale, malum.
 Mentis atrox tinea, quam regis purpura sentit,
   Sed nec mendici preterit illa togam.
Nonne per antiphrasim, miracula multa Cupido
   Efficiens, hominum protheat omne genus.
Dum furit iste furor, deponit Scylla furorem,
   Et pius Aeneas incipit esse Nero.
Fulminat ense Paris, Tydeus mollescit amore,
   Fit Nestor iuuenis, fitque Melincta senex.
Thersites Paridem forma mendicat, Adonim
   Dauus, et in Dauum totus Adonis abit.
Diues eget Crassus, Codrus et abundat egendo,
   Carmina dat Bauius, musa Maronis hebet.
Ennius eloquitur, Marcusque silet; fit Ulysses
   Insipiens, Aiax desipiendo sapit.
 Qui prius auctorum soluendo sophismata uicit,
   uincitur hoc monstro, cetera monstra domans.
Quelibet in facinus mulier decurrit, et ultro,
   Eius si mentem morbidet iste furor,
Nata patrem, fratremque soror, uel sponsa maritum
   Fraude necat, fati preueniendo manum.
Sicque per ascensum male syncopat illa mariti
   Corpus, furtiuo dum metit ense caput.
300 Cogitur ipsa parens nomen nescire parentis,
   In partuque dolos, dum parit ipsa parens.
Filius in matre stupet inuenisse nouercam,
   Inque fide fraudes, in pietate dolos.
Sic in Medea pariter duo nomina pugnant,
   Dum simul esse parens, atque nouerca cupit.
Nesciit esse soror, uel se seruare sororem,
    Dum nimium Cauno Byblis amica fuit.
Sic quoque Myrrha suo nimium subiecta parenti,
   In genitore parens, in patre mater erat.
Sed quid plura docebo, Cupidinis ire sub hasta
   Cogitur omnis amans, iuraque soluit ei.
Militat in cunctis, ullum uix excipit huius
   Regula, cuncta ferit fulmen et ira sui.
In quem non poterit probitas, prudentia, forme
   Gratia, fluxus opum, nobilitatis apex.
Furta, doli, metus, ira, furor, fraus, impetus, error,
   Tristities, huius hospita regna tenent.
Hic ratio, rationis egere, modoque carere
   Est modus, estque fides non habuisse fidem.
Dulcia proponens assumit amara, uenenum
   Infert, concludens optima fine malo.
 Allicit illiciens, ridens deridet, inungens
   Pungit, et afficiens inficit, odit amans.
Ipse tamen poteris ipsum frenare dolorem,
   Si fugias, potior potio nulla datur.
Si uitare uelis uenerem, loca, tempora uita,
   Nam locus et tempus, pabula donat ei.
Si tu persequeris, sequitur; fugiendo fugatur;
   Si cedis, cedit; si fugis, illa fugit.

Iam ex hoc mee doctrine artificio, cupidinarie artis elucescit theorica, per librum uero experientie, tibi practicam poteris comparare. Nec mirandum, si in prefata Cupidinis depictione notulas reprehensionis intersero, quamuis ipse mihi quadam germane consanguinitatis fibula connectatur;  non enim uel detractorie malignitatis caliginosa rubigo, uel incandentis odii feruor foras egrediens, uel inuidie tyrannus extra deseuiens, ad has inuectiuas accusationis me impulit, sed ne ueritatis per se loquentis euidentiam uideor silentio strangulare. Non enim originalem Cupidinis naturam in honestate, redarguo, si circumscribatur frenis modestie, si habenis temperantie castigetur; si non germen excursionis limites deputatos euadat, uel in nimium tumorem eius calor ebulliat, sed si eius scintilla in flammam euaserit uel ipsius fonticulus in torrentem excreuerit, excrementi luxuries amputationis falcem expostulat, exuberationis tumor solatium medicamenti desiderat. Quoniam omnis excessus, temperate mediocritatis incessum disturbat,  et 301 abundantie morbide inflatio quasi in quedam apostemata uitiorum exuberat.

Preuia igitur theatralis oratio ioculatoriis euagata lasciuiis, tue puerilitati pro ferculo propinatur; nunc stylus paululum maturior ad prefinite narrationis propositum reuertatur. Ut supra prelibando docui, terrestrium animalium materiande propagini uenerem destinaui, ut uarias materias in rebus materiandis excudendo substerneret, ego uero in naturarum purificatione multiplici, ut operibus manum supreme expolitionis apponerem, et ut instrumentorum fidelitas praue operationis fermentum excluderet, ei duos legitimos malleos efformaui, quibus et Parcarum caueret insidias, resque multimodas essentie presentaret. Incudum etiam nobiles  officinas eiusdem artificio deputaui, precipiens ut his eosdem malleos adaptando, rerum effigiationi fideliter indulgeret, ne ab incudibus malleos aliqua exorbitatione peregrinare permitteret. Ad officium etiam scripture, calamum prepotentem eidem fueram elargita, ut in competentibus schedulis eiusdem calami scripturam poscentibus, quarum mee largitionis beneficio fuerat compotita, iuxta mee orthographie normulam, rerum genera figuraret, ne a proprie descriptionis semita in falsigraphie deuio eumdem diuagari sustineret. Sed cum ipse genialis concubitus ordinatis complexionibus res diuersorum sexuum opponi dissimiles ad exsequendam rerum propaginem, connectere teneretur, ut in suis connexionibus artis grammatice constructiones  canonicas obseruaret, suique artificis nobilitas nullius artis ignorantia sue ferret glorie detrimentum, curialibus preceptis sub magistrali disciplina, eam uidelicet disciplinam instruendam docui, que artis grammatice regulas in suarum constructionum unionibus artificiosis admitteret; alias uero extra ordinarias nullius figure excusatione redemptas excluderet. Cum enim attestante grammatica, duo genera specialiter, masculinum et femininum, ratio nature cognouerit, quamuis dum quidam homines depauperati signaculo, iuxta meam opinionem, possent neutri generis designatione censeri, tamen Cypridi sub intimis admonitionibus minarum tonitru ingessi, ut in suis coniunctionibus ratione exigentie, naturalem constructionem solummodo  masculini femininique generis celebraret. Cum enim masculinum genus suum femininum exigentia habitudinis genialis adsciscat, si eorumdem generum constructio anomale celebretur, ut res eiusdem sexus sibi inuicem construantur, illa quidem constructio nec euocationis remedio, uel conceptionis suffragio, apud me ueniam poterit promereri. Si enim genus masculinum genus consimile quadam irrationabilis rationis deposcat iniuria, nulla figure honestate illa constructionis iunctura uitium poterit excusare, sed inexcusabilis solecismi monstruositate turpabitur.

Preterea, Cypridi mea indixit preceptio, ut ipsa in suis constructionibus, suppositiones appositionesque  ordinarias obseruando, rem feminini sexus charactere presignitam, suppositionis destinaret officio; rem uero specificatam masculini generis, sede collocaret appositi, ut nec appositum in uicem suppositi ualeat declinare, nec suppositum possit in regionem appositi transmigrare; etiam cum utrumque regatur ab altero, appositum sub adiectiua proprietate, suppositum subiectiue proprietatis proprium retineret, exigentie legibus inuitatum.

Preterea, adiunxi, ne Dyonea coniunctio in transitiue constructionis habitum uniformem, uel reciprocationis curriculum, uel retransitionis anfractum reciperet, solius transitionis recta directione contenta, uel alicuius etiam disgressantis nature nimia intercisione sufferret, ut genus actiuum in  passiuum ualeat usurpatiua assumptione, uel idem in actiuum sue proprietatis dispositione redire, uel sub passiui litteratura actiui retinendo naturam, sibi legem termini deponentis assumere: Nec mirandum, si plereque maxime, titulo grammatice facultatis adscripte, a ueneree artis domicilio patiantur repulsam, cum ipsa eas 302 que sue preceptionis regulis obsequuntur, in sinum sue familiaritatis admittat; eas uero que eloquentissime contradictionis insultibus eius leges expugnare conantur, eterni anathematis exclusione suspendat, cum philosophice assertionis auctoritas maximarum plerasque diuersis facultatibus fateatur esse communes; quasdam uero ultra suarum disciplinarum domicilia, nullam habere licentiam excursandi.  Sed quia tantas Parcarum argutas oppositiones uenerem noui agoniste disputationis ingressuram conflictum, alicuius tergiuersatione fallacie uenus ab Atropos coarctantes conclusionis subtimeret argutias, ipsam disciplinam docendo iuxta que dissertiue discipline precepta suarum argutionum formas excederet. Et quomodo in aduersarii argutionibus fraudulentis, fallacie latibulum inueniret, ut disputationis agoniam contra aduersarie partis insidias posset securius celebrare, et per instantiam similia oppositionum argumenta refellere. Iniunxi etiam ut syllogistica eius complexio duorum terminorum contenta compendio, nullis Aristotelicis figuris obnoxia, trium propositionum ordinatione congrua texeretur, in tantum, ut in singulis propositionibus,  maior extremitas predicationis fungeretur officio, minor uero subiiciendi legibus teneretur. In prima uero propositione nullo uere inherentie modo, sed sola ratione contractus intrinseci, subiecto inhereat predicatum; in assumptione uero relatiuorum oculorum, reciprocis impressionibus, expressius minori maior annectatur extremitas. Sed in conclusione expressissime inherentie, uinculo ueriori subiecti predicatique carnalis celebretur connexio. Hoc etiam mei fuit consilii, ut nullius conuersionis retrogradatione pestifera, ueneree complexionis termini analogice predicationis iura seruantes, suarum uices sedium alternarent. Et ne consequentis fallacia, ex similium conformatione  progenita, posset industriam ueneris impedire, terminos specialibus specificaui signaculis, ut familiari libere agnitionis intuitu, audenter agnosceret quos terminos subiectionis gradus inferior, quos uero predicationis apex superior ex sue habitudinis iure deposceret, ne si complexio terminorum inconsequens proportionatam habitudinem non teneret in commune, nugationis uniformis deformitas nasceretur. Sicut autem quasdam grammatice dialecticeque obseruantias inimicantissime hospitalitatis incursu uolui a ueneris anathematizare gymnasiis; sic metonymicas rhetorum propositiones, quas in sue amplitudinis gremio rhetorica mater amplectens, multis suas rationes conflat honoribus, Cypridis artificii interdixi, ne si nimis dure translationis  excursu a suo reclamante subiecto, premium alienet in aliud, in facinus facetia, in rusticitatem urbanitas, tropus in uitium, in decolorationem color nimius conuertatur.

His apparatuum nobilitatisque presignibus ueneris, terrestris incolatus transiuit in patriam. Que cum suffraganeis instrumentis ad humane geneseos seriem contexandam, desudando laborans, Parcarumque manibus interfecta subtili resarciens acu, subtilius hec renodat. Sicque stipendiarie administrationis iura, officiosissima curiositate persoluit. Sed quoniam ex materne satietatis identitate fastiditus animus indignatur, quotidianique laboris ingruentia exsequendi propositum appetitus exstinguitur. Unitas operis toties repetita Cytheream  infestat fastidiis, continuateque laborationis effectus, laborandi excludit affectum. Illa igitur magis appetens otii effeminari sterilibus, quam fructuosis exerceri laboribus, ferialis operationis exercitatione, negotiali preposita, nimie otiositatis desideriis cepit infantibiliter iuuenisci. Et quoniam apud quem desidie torpor castrametatur, ab eo omnis uirtutis militia relegatur, otiique sterilitas, praue sobolis, solet fecunditatem efficere. Potus etiam inundans diluuium, in nimias despumat libidines, cibique effrenis ingurgitatio consimiles nauseas superfluitatis eructat. uenus his furiis aculeata lethalibus, in suum coniugem hymeneum, tori castitatem peste adulterationis incestans, cum Antigamo cepit concubinarie fornicari, suique adulteri suggestionibus  irretita lethiferis, liberale opus in mechanicum 303, regulare in anomalum, ciuile in rusticum inciuiliter immutat, meumque inficiata preceptum, malleos ab incudis exheredans consortio, adulterinis damnat incudibus.

Ipse etiam incudes natiue, suorum malleorum deplorantes absentiam, eosdem lacrymabiliter uidentur deposcere. Et, que gladio Atropos uniuersa demetenti solebat clypeum defensionis opponere, iam eidem stabilitate conciliationis mutuo federe ligatur, fatique falcem in messem humani generis nimium excursare permittens, damnum nulla noui seminis pensat origine; sed potius se grammaticis constructionibus destruens, dialecticis conuersionibus  inuertens, rhetoricis coloribus decoloratis suam artem in figuram, figuramque in uitium transfert: dumque fornicariis excessibus cum adultero perpetuat concubinatus illecebras, ab eodem suscipiens, pro filio, spurio compotitur. Qui dum nullius delectationis amenitate gaudet, nullius iocose iucunditatis uult meridiari deliciis, ut quasi per antiphrasim, iocus a iocasitate dicatur, ei nomen usus impressit. Duo igitur Dione dati sunt filii, discrepantia generis disparati, nascendi lege dissimiles, mox titulis discrepantes, artificio deformes. Hymeneus namque uterine fraternitatis in affinis confinio quem excellentioris dignitatis extollit prosapia, ex uenere sibi Cupidinem propagat in filium; Antigamus uero scurrilis uel ignobilitatis genere deriuatus,  adulterando, adulterinum filium iocum sibi ioculatorie parentat. Illius natiuitatem, matrimonii excusat solemnitas; huius propaginem diuulgati concubinatus accusat uulgaritas. In illo, paterne ciuilitatis elucescit urbanitas; in hoc, paterne inurbanitatis tenebrescit rusticitas. Iste inargentatos nitoribus argenteos fontes inhabitat; hic loca perenni ariditate damnata indefesse concelebrat. Iste in grata planitie fixit tentoria; huic uallium complacent nemorosa. Iste in tabernaculis indeficienter pernoctat, hic sub dio dies noctesque continuat. Iste aureis uenabulis uulnerat quem uenatur; hic, quem ferit, ferreis iaculis lanceat. Iste suos hospites debriat nectare subamaro, hic suos absynthii potu perimit acetoso. Iam mea oratio chartule tue  mentis inscripsit, qualiter otii damnosa pernicies uenerem educauit emphaticam, qualiter diluuiosi potus inundatio uenenosum patrat incendium; qualiter ex cibi ingurgitatione ducens originem, plerosque luxurie elephantina lepra percussit. Ecce, super hominibus acuta ueneris febre languentibus, erumnose lamentationis carmen cecini querulosum; nunc similiter aliis quos aliorum uitiorum morbida turba conturbat, sub cantu elegiaco querimoniose orationis citharam temperemus. Multi enim dum Charybdis ingluuiose hiatus uoraginosos subterfugiendo deuitant, in Scylle malignantis abysso inopinata periclitatione naufragantur. Plerique etiam dum impetuosi torrentis occursus tumidos euadunt,  stagni limositate uiscantur. Alii dum dependentis montis precipitia, cautela consulente declinant, in cequata planitie precipitatione spontanea colliduntur. Ea igitur que disseram, tue menti clauo memorie tenacis affigas, animique uigilantia somnum torporis excutias, ut mecum maternis excitatus uisceribus, periclitantium hominum naufragiis compatiendo condoleas, et preambule admonitionis clypeo loricatus, monstruoso exercitui uitiorum occurras, et si que praua semina in horto tue mentis audeant pullulare, falce mature sectionis exstirpes. Tunc ego: Iam pridem mea mens exhilarata tue disciplinationis compendio, tuis correctionibus libentissimam aurem inclinat. Tunc illa:

 Heu, quam precipiti passu ruinam
uirtus sub uitio uicta laborat?
uirtutis species exsultat omnis,
Laxantur uitio frena furoris,
Languet iustitie Lucifer, huius
uix umbre remanet umbra superstes
Exstinctumque sui sidus honoris
Deflet, lucis egens, noctis abundans
Dum fulgur scelerum fulminat orbem,
Nox fraudis fidei nubilat austrum:
uirtutumque tamen sidera nulla
Istius redimunt noctis abyssum,
304 Incumbit fidei uespera mundo
Nocturnumque chaos fraudis abundat.
Languet fraude fides, fraus quoque fraudem
 Fallit fraude, dolo sic dolus instat,
Mores moris egent moribus orbi,
Leges lege carent, iusque tenoris
Perdunt iura sui; iam sine iure
Fit ius omne, uiget lex sine lege.
Mundus degenerat, aurea mundi
Iam iam degenerant secula, mundum
Ferri pauperies uestit, eumdem
Olim nobilitas uestiit auri,
Iam iam hypocrisis pallia querunt
Fraudes, et scelerum fetor odorus
Ut prauo chlamidem donet odori
uirtutum sibimet balsama querit.
Sic urtica rosis, alga hyacinthis,
Argento scoria, murice fucus
 Forme pauperiem palliat, ut sic
Interdum redimant crimina uultus.
Sed crimen phaleras exuit omnes,
Nec se iustitie luce colorat:
Nam sese uitium glossat aperte,
Fit fraus ipsa sui lingua furoris,
Quid tuti superest, cum dolus armat
Ipsas in propria uiscera matres?
Cum fraternus amor fraude laborat,
Mentiturque manus dextra sorori?
Censetur reprobum ius probitatis,
Obseruare probos, et pietatis
Lex, est improbitas, esse pudicum
Iam cunctis pudor est. Absque pudor
 Humanos hominis exuit usus
Non humanus homo. Degener ergo
Bruti degeneres induit actus,
Et sic exhominans exhominandus.


Septima questio Alani.

Ad hec ergo: Quoniam in ere generalitatis huius intellectus oberrat excursor, intelligere uero specialitas amicatur, uellem, quod uitia que in quodam generalitatis implicas glomicello, speciosissimarum specierum interstitiis discoloribus explicares.


Responsio Nature.

Quoniam tue postulationis rationem emeritam indecens est adimpletionis merito defraudari, tibi  singula uitia equum est sigillatim notulis singularibus adnotari. Quia ergo iam dictum est, quomodo totus orbis impure ueneris fere generali periclitatur incendio, nunc restat dicendum qualiter idem generalissimo gulositatis naufragatur diluuio.

Quoniam gulositas est quasi quoddam ueneree exsecutionis proemium, et quasi quoddam antecedens ad uenereum consequens.

Nota ergo quasdam filias idololatrie ueteris medullitus exstirpate, in presenti instanti sue matris imperium reparare conari, et eam quibusdam presagiosis carminibus rediuiuam a mortuis excitare;  que meretricali officio, uultu phantastice dilectionis faciem dealbantes, amasios alliciendo, fraudulenter illiciunt: que sub tristi letitia, sub amica seuitia, sub hostili amicitia, tanquam Syrenes usque ad exitium dulces, delectationis melodiam facie tenus preferentes, suos amatores ad idololatrie perducunt naufragium: harum una, ut ficto loquar uocabulo, congruentia proprietatis, bacchilatria poterit nuncupari.


De superfluo potu.

Bacchilatria hec suum amasium rationis priuans igniculo, eumdem tenebris brute sensualitatis exponit, suum etiam, more meretricio, in tantum debriat amatorem, ut idem Bacchum nimis emphatice [39 1Kb] affectare cogatur, in tantum ut potator  Baccho nimie delectationis uinculo alligatus, eidem diuine maiestatis cultum exhibere credatur: Adeo ut homo bacchilatra, Bacchum plerumque locali interstitio a se seiungi non ferens, in alienis uasculorum capsulis suum deum diu perendinare 305 non patiatur, sed ut sibi eiusdem dei familiarius assistat diuinitas, illum dolio sui uentris includat. Sed quia plerumque stomachi capsula tanti hospitis diuinitatem diu sustinere non potest, idem deus aut per orientalis porte polum arcticum, aut per occidue regionis antarcticum turpiter euaporat. Multoties etiam Bacchi cultor in scyphis materie honore pollentibus Baccho architectatur hospitium, ut eiusdem diuinitas diuinius in aureo  uase prefulgeat.

Unde idem ethereis nitoribus claritate concertans, et smaragdinis coloribus uiriditate contendens, ac plerosque sapores sui saporis maiestate precellens, potationum filios suarum proprietatum dignitatibus irritat sophisticis, ut ipsa Bacchum tanquam ineffabilis diuinitatis arcanum ineffabili amore concelebrent. Qui etiam his animati, ne diuinitatis illius aliquid remaneat inexhaustum, usque ad feces Bacchum deglutiunt, sicque suum deum in tartaream abyssum uentris cogunt inhoneste descendere, et dum sic a speciali ad generalissimum genus potationis deueniunt, superlatiuum gradum ebrietatis ascendunt. Hec pestis non solum plebee uulgaritatis inimicatur hominibus, uerum  etiam prelatorum superciliosas sibi facit inclinare ceruices, quibus Bacchi gratie non sufficiunt, quas in eum gratia nature diffudit, uerum etiam arundineam usurpantes attractionem; nunc Bacchum et rosarum connubio gloriantem [40 1Kb] , nunc floris alterius fragrantiam respirantem, nunc hyssopi consortio sibi quoddam priuilegium arrogantem; nunc aliarum rerum dotibus locupletatum extrinsecus, impetuosa gule Charybdi deglutiunt, in tantum, ut sine mari naufragium, sine tristitia fletum, sine infirmitate lethargium, sine sopore somnum ebrietatis incurrant.

 Qui dum ebrietatis energia [41 1Kb] percussi, operam psalmodiis impendunt, uersus nimia intercalatione [42 1Kb] rumpentes crapule boream importunum interserunt.


De superfluitate ciborum.

Nec solum pretaxata potus cupiditas, uerum etiam, cibi plerosque canina inescat auiditas, quorum uoluptates inordinate, cogitationes inconcinne, nouos sibi cibi somniant apparatus. Qui dum exactori quotidianum esce debitum nimis abundanter exsoluunt, exactor superabundans suo cogitur reddere debitori. Isti, quidquid possident, in arca stomachi thesaurisant. Et quamuis illud commissum non rubigo corrosionis dente demordeat, nec uel peculantis furis sophisma subripiat,  ipsum tamen decoquentis caloris latrocinio turpiori, turpius euanescit. Isti, bursam ad nummorum uomitum, arcam pecuniarum inuitant ad nauseam, ut exactori stomacho possint accuratius adulari. Interius uentrem ciborum locupletant diuitiis, exterius in nuda et pura positi paupertate. Hec pestilentia etiam non uulgari humilitate contenta, profundius progreditur ad prelatos, qui salmones et lucios, ceterosque pisces equipollenti generositate presignes, uariis decoctionum cruciatos martyriis, baptizandi adulterantes officium, sacri piperis fonte baptizant, ut ex tali baptismate baptizati, multiformis saporis gratiam consequantur. In eadem mensa terrestre animal piperis inundatione submergitur,  piscis natat in pipere, auis eiusdem uiscositate ligatur: dumque tot animalium genera uno uentris ergastulantur in carcere, aquatile animal secum terrestre, eriumque genus in eodem sepulcro tumulari miratur. Quibus si detur licentia exeundi, egressuris uix porte sufficit amplitudo.

He prefate pestes pontem faciunt, per quem ad luxurie lupanaria peruenitur. He sunt introductiones per quas quis furandi artem ingreditur. He morbos pariunt, seminant paupertates. He sunt nutrices discordie, sorores insanie, intemperantie matres, immunditie uenatrices. Per has, humanum genus modestie limites excedit, temperantie 306 frena postponit, castitatis sigilla confringit, mee largitionis [43 1Kb] gratiam non attendit. Cum enim  mea largitas tot hominibus fercula procuret [44 1Kb] , tot fercula copiosa compluat, ipsi tamen gratie ingrati, nimis illicite licitis abutentes, frena gule laxantes, dum comedendi mensuras excedunt, lineas potationis in infinitum extendunt; qui palata salsorum seducentes acumine, ut sepe et multum bibant, sepius sitire coguntur.


De auaritia.

Est et alia idololatrie filia, quam  conuenienti uocabulo conueniens est  nummulatriam nuncupari. Hec est malitia [45 1Kb] , per quam in animis hominum deificatur pecunia, nummo diuine uenerationis exhibetur auctoritas, per quam, ubi nummus loquitur, Tulliani eloquii tuba raucescit; ubi nummus commilitat, Hectoree militie fulgura conticescunt; ubi pugnat pecunia, uirtus expugnatur Herculea. Si quis enim armatur pecunia, tanquam loricis argenteis torrentis impetus Tulliani, fulgur incursus Hectorei, robur uirtutis Herculee, uersipellis Ulyssea calliditas floccipenditur, in tantum enim habendi fames inuoluit, ut dialectice muta sit subtilitas, rhetorice languescat ciuilitas. Ubi nummorum perorat plenitas, iam Tullius sui monetam uendit eloquii, sui pudoris monilia in aurum commutat Lucretia; Penelope  sue uicennarie castitatis pudorem deponit in pretio; Hippolytus etiam si nummi preces audiat susurrantis, sue nouerce non uult precibus nouercari. Nam si in aure iudicis susurret pecunia, Orphei lyra, carmen Amphionis, musa uirgilii uoce pecunie suffocantur. Iam diues, diuitiarum naufragus in profundo, hydropice sitis incendiis sitit opes, et in medio ipsarum positus Tantalizat. Pauper etiam, quamuis materialem auaritiam realiter exercere non ualeat, intus tamen archetypam [46 1Kb] retinet parcitatem. Proh dolor! metallorum onera largiuntur honores, ad metalli pondera ponderatos. Iam non Cesar, sed nummus est omnia, quia ab indiuidualibus usque ad generalissimam, honores  singulos tanquam mediator percurrit. Nummus patriarcha noster est [47 1Kb] , episcopos et archiepiscopos inthronizat. Alios archidiaconalibus adaptat officiis; alios denique aliarum dignitatum et officiorum cequat negotiis. Quid plura? nummus uincit, nummus mundum regit, nummus imperat uniuersis. Quid prodest cum Ptolomeo subterfugientis astronomie fugas consequi subtilitatis curriculo; stellarum prophetias, spontaneos planetarum inuestigare errores; cum Euclide, geometricorum enigmatum secreta scrutari; intellectu in profundum maris descendere; celi altitudinem intelligibilibus mensuris attingere; cum Milesio, musicarum proportionum consonantes amicitias inuenire; cum Pythagora pugnas numerorum uirtute multiplicationis  inspicere; cum Tullio, orationem rhetoricis colorum stellare sideribus; cum Aristotele, ancipiti dialectice gladio a ueris falsa diuidere; cum Zenone falsitatem probabilitate tunicare sophistica; cum Donato in accidentium congruentia nectere dictiones, cum sapientia nostris temporibus nullius fructus premietur stipendiis, nullius fame eam aura fauorabilis extollat, ipsa uero pecunia honoris titulos et laudis emat preconia? Sola tamen sapientia reuera super omnem preeminet possessionem. Generosa possessio, que sparsa colligitur, erogata reuertitur, publicata suscipit incrementum!  per quam nobilis scientie thesaurus secretis penetralibus mentis innascitur, fructus interne delectationis acquiritur. Hec est sol, per quem mens diescit in tenebris, cordis oculus, deliciosus animi paradisus. Hec in celeste terrenum, in immortale caducum, in deum hominem, deifice mutationis auctoritate conuertit. Hec est uerum [48 1Kb] peregrinationis remedium, solum humane 307 calamitatis solatium, humane noctis lucifer singularis, tue miserie redemptio specialis, cuius aciem nulla eris caligo confundit, non densitas terre operam eius offendit, non altitudo aque respectum eius obtundit. Hec igitur, quamuis apud multos qui sensuali mobilitate brutescunt, nimia langueat uilitate, apud illos tamen qui in ignem originalem  rationis redegerunt scintillam preconii [49 1Kb] , et fame munere non fraudatur. Quamuis enim prudentia phantastice adulationis plausibiles dedignetur applausus, tamen quia uere fame hec est gloriosa proprietas, ut appetitores sui contemnat, et appetat contemptores; famam fugiendo consequitur, quam perdet insequendo. Igitur etsi uideas apud quosdam regnare pecuniam, iacere prudentiam, militare diuitias, sapientiam exsulare, ignauia tamen opum pondera animo uictori calcata subiicias, et intestino affectionis amore prudentiam consecteris, ut penitus sapientie matris cubiculum inoffenso intuitu ualeas intueri.

Tunc ego: uellem ut laxatis habenis reprehensionis, precordialius auaritie filias impugnares.

 Tunc illa ad acerrimas inuectionis demorsiones gyrans sue narrationis incessum, ait:

Postquam sacra fames auri mortalia pungit
Pectora, mens hominis nescit ieiuna manere.
Laxat amicitias, odium parit, erigit iras,
Bella serit, lites nutrit, bellumque renodat,
Rumpit nodata, disrumpit federa, natos
Excitat in patres, matres in uiscera, fratres
Dat fratrum nescire togas, et sanguinis omnes
Unio quos unit, furor hos male diuidit unus.
Dum stomachum mentis hydropicat ardor habendi,
 Mens potando sitit, et Tantalus alter in istis
Ardet aquis, uiresque siti dat copia census.
Esurit ergo satur, sitit ebrius, optat abundans
Unus cuncta cupit, ipsoque cupidine pauper
Efficitur, diuesque foris, manet intus egenus.
Nil habet ergo miser, cum nil se credit habere,
Diuitiis, cum pauperiem sua uota repensant,
Hospitium cordis, et menia mentis auare
Inuadunt hostes multi, multoque tumultu
Totam sollicitant humani pectoris arcem.
 Nam timor aggreditur mentem, pariterque cupido
Concutit, et totam mentis depauperat urbem.
Curarum geminus turbo sic turbat auarum;
Cumque timenda timet, mens somniat ipsa timores,
Sepe nouos fingitque metus, damnique timore
Damna luit, damnique malum formidine pensat:
Sic casus uarios terroris somnia monstrant.
Uxoris fraudes, furisque sophismata, terror
Nuntiat, insultus hostis, iuguloque minaces
Mentitur gladios, et flumina dira potentum.
Nunc pestes, ignes recolit, nunc concipit iras
Oceani, soloque metu iam naufragus exstat.
308 Diuitis in nummo mens philosophatur in arca
Dum nummum sepelit, nummusque sepultus auari
 Usibus emoritur, illum non ille, sed arca
Possidet, et totum nummi sibi uindicat usum.
Ut loculis uaria nummorum fercula donet,
Iniungit proprio diues ieiunia uentri.
Horret auaritiam uenter, propriosque negari
Miratur reditus, loculi suffragia querit,
Sed uentri loculus surdas accommodat aures.
Pabula uisus habet, et conuiuatur ocellus,
Solus in argento, sed uenter philosophari
Cogitur, et longo patitur ieiunia uoto.
Non lacryme, non mella precum, non ipsa perorat
Pauperies hominum, quin fenore diues egenum
Deuoret, et tenuem miseri facit esse crumenam.
Pauperis in lacrymis ridet, miserique labore
Pascitur, et penam sibimet facit esse quietem.
 Hunc dolor, hunc risus, iocus hunc, meror tenet illum,
Hic gemit, hic ridet, dolet hic, dum dedolet ille.
Omnis in affectum nummi laxatur auari
Diuitis affectus, nec enim datur ulla uoluptas
Menti, qua possit alias deflectere uultum.
Diuitias non diues habet, sed habetur ab ipsis,
Non est possessor nummi, sed possidet ipsum
Nummus, et in nummis animus sepelitur auari.
Hos colit ipse deos, hec idola ditat honore
Diuini cultus, et nummis numina donat.
Sic hominum [50 1Kb] ratio calcata cupidine, carni
Seruit, et ancilla famulari cogitur illi.
Sic oculus cordis, carnis caligine cecus
 Languet, et eclipsim patiens, agit otia solus.
Sic iubar humani sensus male palliat umbra
Carnis, fitque nummis ingloria gloria mentis.
Diuitiis uel diuitibus non derogat iste
Sermo, sed uitium potius mordere laborat.
Non census, non diuitias, non diuitis usum
Damno, si uictor animus ratione magistra
Subiectas sibi calcat opes, si denique census
Nobilis auriga ratio direxerit usum.
Nam cunctas si spargat opes, si munera fundat
 Diues, et in laudem spiret, tentetque fauorem
Munere lucrari, tamen huius muneris [51 1Kb] auctor,
Ductor et auriga nisi sit discretio, nullus
309 Fructus erit, quoniam laudem non dona merentur,
Sed potius mercantur eam, nisi facta decenter
Discrete fuerint, pro munere namque frequenter
Laus datur hypocrita, fame simulatio falsa,
Simia laudis, horum umbratilis umbra fauoris.

Ecce habes quomodo tenacis auaritie uiscus humane mentis alis auferat libertatem.


De arrogantia.

Nunc intuendum est qualiter insolentis arrogantie ampullositas humanas mentes erigat in tumorem, cuius infirmitatis contagione funesta uitiata  hominum multitudo, dum se supra se insolenter extollit, infra se ruinosa descendit, sibi derogans arrogando, se deprimens erigendo, se sibi auferens efferendo. Horum autem hominum aut uerborum solemnis pompositas, aut suspicionis mater taciturnitas, aut quedam actus specificatio, aut insolens gestus exceptio, aut nimia corporis corruptio exterius interiorem arguit [52 1Kb] superbiam. Alii namque quos seruilis conditionis demittit humilitas, augustam iactitant libertatem; alii, dum scurrilis generis uilitate plebescunt, uerbo tenus se sanguinis generositate exaltant [53 1Kb] . Alii, dum in artis grammatice uagientes cunabulis, eiusdem lactantur uberibus, Aristotelice subtilitatis apicem profitentur.  Alii, dum leporine timiditatis gelicidiis torpescunt, solo uerbositatis remedio, animositatem efferunt leoninam. Sunt alii, qui ea que interne indignationis supercilium claudit interius, exteriori euidenter eloquuntur silentio: Nam aliis inferiori morum gradu iacentibus, uel eis parilitate probitatis comparibus, uel etiam elatiori fastigio dignitatis pollentibus, mutue collocutionis communicare participium dedignantur: a quibus, si quis interrogationis suffragio uerbum expostulet, tanta taciturnitatis intercapedine a questione omittetur [54 1Kb] responsio, ut eidem hec nulla cognatione [55 1Kb] uideatur affinis. Alii, suos actus specificare gaudentes, in multitudine singulares, in generalitate speciales, in uniuersalitate aduersi, in unitate diuersi  omnifariam esse laborant. Dum alii namque exercentur colloquiis, isti indulgent silentiis, dum alii lasciuiis soluuntur, isti seriis implicari uidentur; dum alii seriis implicantur negotiis, isti otiantur lasciuiis. Dum alii quadam serenitatis [56 1Kb] festiuitate hilarantur in facie, isti in uultu quamdam maleuole seueritatis preferunt tempestatem. Alii interioris superbie gestus, exterioris gestus exceptione [57 1Kb] figurant: qui tanquam terrena omnia despiciant, supini celestia suspiciunt, oculos indignanter obliquant; supercilia exaltant, mentum superciliose  supinant, brachia in arcus exemplant. Horum etiam pedes terram sola articulorum contractione delibant. Alii uero sua corpora femineis compositionibus nimis effeminant, qui suorum capillorum conciliorum pectinis subsidio in tanta pace conciliant, ut ne lenis aura in eis possit suscitare tumultum: luxuriantis etiam supercilii fimbrias forficis patrocinio demetunt, aut ab eiusdem silua superflua exstirpando decerpunt; pullulanti etiam barbe crebras nouacule apponunt insidias, ut nec eadem paululum audeat pullulare: brachia manicarum angustias conqueruntur; pedes in angustis calceorum ergastulis carcerantur. Heu! homini unde isti fastus, ista superbia? cuius erumnosa est natiuitas, cuius uitam laboriosa demolitur penalitas,  cuius penalitatem penalior mortis concludit necessitas; cuius omne esse, momentum, uita est naufragium, mundus exsilium: cuius uita aut abest, aut spondet absentiam, mors autem instat, aut minatur instantiam.


De inuidia.

De superbia uero, filia nascitur, que materne malignitatis hereditate potitur. Hec est inuidia, que continue 310 detractionis rubiginosa demorsione, hominum animos demolitur. Hec est uermis, cuius morsu morbi data mentis sanitas contabescit in saniem; mentis sinceritas computrescit in cariem; mentis requies liquatur [58 1Kb] in  laborem. Hec est hospes, qui apud suum hospitem hospitio exceptus, eius labefactat hospitium. Hec est possessio, pessime possidens suum possessorem, que dum alios detractionis latratibus uexat, sui possessoris animum intestino morsu perfodiens, inquietat. Hec est inuidia, que in illos quos uitiorum absorbet infernus, a quibus corporis dotes ratio nature proscribit, quos in paupertatem insane fortune euomit, indignantis sue detractionis aculeos facit otiari [59 1Kb] . Sed, si quis in torrente diuitiarum natat cum Creso, opes spargit cum Cyro, in specie disputat cum Narcisso, animositate tonat cum Turno, Herculi colludit in robore, cum Platone facie ad faciem philosophiam speculatur [60 1Kb] , cum Hippolyto castitatis speculo sigillatur, in hunc  omnes suarum detractionum aculeos expendit. Nam audaciam furori temeritatis assignat, prudentiam animi in fraudis uersutias, aut in uerbositatis ampullositatem obliquat. Per huius etiam detractionem, pudor in hypocrisim degenerat. Hec inuidie tabes plerosque tabefacit, qui dum aliene fame nitorem detrahere conantur, primi sue probitatis sentiunt detrimenta. His aliena prosperitas aduersa, aliena aduersitas prospera iudicatur. Hi in aliena gratulatione tristantur, in aliena tristitia gratulantur. Isti suas in aliena paupertate diuitias,  suam paupertatem in alienis diuitiis metiuntur. Isti aut aliene fame serenitatem detractionis nubilo nubilare conantur, aut eiusdem gloriam sola taciturnitate furari. Isti aut prauis interpretationibus aliene probitatis sinceritatem fermentant, aut ueris fermenta falsitatis maritant. Proh dolor, inuidia quod monstruosius monstrum? quod damnosius damnum? que culpabilior culpa? que penalior pena? hec est erronee cecitatis abyssus, humane mentis infernus, contentionis stimulus, anxietatis [61 1Kb] aculeus. Qui sunt inuidie motus, nisi humane tranquillitatis hostes, mentalis depredationis satellites? animi laborantis uigilie hostiles, aliene felicitatis excubie? Quid prodest alicui, si ei serenitas fortune prosperantis applaudat, corpus  etiam purpuramento pulchritudinis hilarescat, mens insuper sapientie splendore prefulgeat, cum liuentis inuidie latrocinium, mentis depredatur diuitias? fortune prosperantis serenitatem aduersitatis uertat in nubila? decoris aurum turpitudinis conuertat in scoriam? prudentie gloriam degloriet liuor inglorius?


Remedia contra inuidiam.

Si quis tamen liuoris rubiginem, inuidie tineam a mentis thesauro uelit proscribere, in alieno dolore suum dolorem inueniat condolendo, alienum gaudium suum faciat congaudendo, in alienis opibus suas penset diuitias, in aliena paupertate suam lugeat paupertatem. Si alienam probitatem  uideas fame solemniis celebrari, festum preconii diem nulla facias detractione profestum, sed tue declarationis meridie, aliene probitatis lucerna in commune deducta clarius elucescat. Si quos in titulos aliene fame detractionum latratibus uideas indulgere, a grege latrantium canum te excipias, aut admonitionis obiecto [62 1Kb] , detrahentes linguas hebetes, corrosionis dentes conteras, detractionum demordeas morsus.


De adulatione.

Huic pretexato uitiorum symbolo, sue malignitatis portionem adnectit adulatio. Huius pestilentia percutiuntur principum laterales, palatini canes, adulationis artifices, fabri laudum, figuli falsitatis. Hi sunt qui magniloqua commendationis tuba in  diuitum auribus clangunt; qui mellite adulationis fauos foras eructant; qui, ut emungant munera, caput diuitis oleo adulationis inungunt; prelatorum auribus puluinaria laudum subiiciunt, qui ab eorumdem palliis aut fictitium excutiunt puluerem, aut tunicam sophistice 311 deplumant implumem. Isti diuitum actus in quos fauor fame conspuit indignantis, suffragiis laudum redimunt mendicatis. Isti penes munera laudes, penes dona fauores, penes pretium preconia fame blandientis constituunt. Nam si in domo diuitis prodigalitatis torrens eniteat, adulator in prodigalitatis laudem totus effunditur;  si uero hiemalis auaritie torporem diuitis munus redoleat, adulator auarus in laude commendationis, algescit in munere: sed si munus antonomastice uideatur laudum tympana postulare, adulationis peta stylo commendationis turget altiloquo. Si uero muneris pauperies fame mendicat suffragia, humiliori stylo fame depauperat dignitatem; quoniam ubi muneris perorat altitudo, adulator hypocriticas laudes, famas umbratiles, de thesauro sui cordis eructat. Nam si ille pro quo munus eloquitur, tanta fuerit turpitudinis tempestate deiectus, ut in eo uix naturalium donorum fragmenta resultent, ei pulchritudinis prerogatiuam adulationis pemata somniabunt: minimas pusillanimitatis [63 1Kb] angustias, magnanimitatis mentientur  esse palatia; humiles etiam torpentis auaritie latebras, prodigalitatis proferent in excessum; humilitatem etiam plebescentis generis, titulo Cesaree nobilitatis mentientur augustam. Quid amplius? Si apud aliquem nulla uirtute a uitiis excusatum castrametetur scelerum multitudo [64 1Kb] , dum munus mediator occurrit, laudum mercenarius adulator, superficiali commendationis tunica uitiorum tenuiter colorat aspectum. E contrario uero, si totius decoris meridies alicuius hilarescat in facie, lingua argenteis eloquentie resplendeat margaritis, mentis thalamus uirtutum fulguret ornamentis, tamen, si adulationis artifex muneris gratiam non exspectet, tante honestatis luci cum  uitiorum fastigiis, nebulas immiscere laborat. Quid est igitur adulationis inunctio, nisi donorum emunctio? Quid commendationis allusio, nisi prelatorum illusio? Quid laudis arrisio, nisi eorumdem derisio? Nam cum loquela, fidelis intellectus interpres, uerbaque fideles animi picture uultus uoluntatis signaculum, lingua mentis soleat esse propheta, adulatores a uoluntate uultum, ab animo uerbum, a mente linguam, ab intellectu loquelam, amplo discessionis interuallo diffibulant [65 1Kb] . Plerisque etenim forinseca dealbationis laude arrident, quos interna mentis subsannatione derident, plerosque exterius plausibiliter applaudendo collaudant, quos interius contradictoria derisione defraudant. Foris uultu applaudunt uirgineo, intus  scorpionis pungunt aculeo; foris mellitos adulationis compluunt [66 1Kb] imbres, intus detractionis euomunt tempestates.


Supplicat Alanus Nature.

Tunc ego continue narrationis aurigationem refrenans, dixi: uellem ut rationabilibus tue disciplinationis propugnaculis contra furiales istorum uitiorum exercitus, mee mentis roborares oppidulum.

Tunc illa:

Remedia contra uitia.


Ne te gulose Scylla uoraginis
 Mergat profunda nocte libidinum
Prebe palato frena modestie,
uentri tributum solue modestius,
Imbrem Lyei semita gutturis
Libet modeste Bacchica pocula:
Pota parumper, ut quasi poculis
Bacchi putetur os dare basia.
Frangat Lyei lympha superbiam,
Bacchi furorem flumina temperent:
Nuptam Lyeo se Thetis offerat,
Frenet mariti nupta tyrannidem.
Plebea, simplex, rara comestio
Carnis superbe murmura [67 1Kb] conterat.
Ut te tyrannus parcius urgeat,
Semper in ista carne superbiens,
 Lentus Cupido sic aget otia,
Frenentur in te frena libidinis,
Languens stupescat carnis aculeus,
Ancilla fiet sic caro spiritus:
Largire uisus pessula ianue,
Frenes ocellos, ne nimis improbe
uenentur extra luminis impetus,
Predamque menti nuntius offerat.
Si quos habendi feruor inebriat,
312 Exire cogant, mente pecuniam,
Mentis triumphum sentiat ambitus,
uicti premantur colla Cupidinis.
Non in crumenis ipsa pecunia
Clausis moretur, pigraque dormiat,
 Nulli uacando, sed magis excubet,
Custos honoris diuitis usibus:
Si tempus adsit, si locus exigat,
Surgat sepulte massa pecunie,
Nummos crumene funditus euomant.
Queuis honori munera militent.
Calcare si uis colla superbie,
Flatus tumoris, fulmina spiritus,
Pensa caduce pondus originis,
uite labores mortis et apocham [68 1Kb] .



Aduentus Hymenei.

Cum in hanc specialis discipline semitam oratio Nature procederet, ecce uir subite apparitionis miraculo, sine omni nostre preconsiderationis uexillo, suam presentiam nostris conspectibus presentauit.  Qui nullius etatis legi uideretur obnoxius, nunc enim iuuentutis uere pubescebat, nunc maturioris eui facies seria loquebatur, nunc uultus senectutis sulcis uidebatur arari. Qui sicut multimode etatis uicaria facie fluctuabat, sic eius staturam ancipitem, nunc quantitas minor humilius dehumabat, nunc equilibrate mediocritatis libramina, stature ampliabant inopiam, nunc audaci proceritate quantitatis, giganteis contendebat excessibus. Huius in facie nulla feminee mollitiei uestigia resultabant, sed sola uirilis dignitatis regnabat auctoritas. Huius facies nec fletus imbribus compluta, nec risus erat lasciuiis serenata,  sed ab utroque feriata, modestius magis aspirabat in lacrymas. Cesaries inducias adepta litigii, artificiosi pectinis fatebatur industriam, moderate tamen comptionis libramine iacebat ornata, ne si comptionibus uagaretur anomalis, in femineam demigrare uideretur mollitiem. Et ne frontis aream come sepeliret nubecula, forficis morsum capillorum sentiebat extremitas. Huius facies, prout uirilis dignitas exposcebat, a nulla pulchritudinis gratia deuiabat.

Huius mentum nunc primam germinabat lanuginem, nunc ibidem herba fimbriat prolixior, nunc luxuriantis barbe uellere siluescere uidebatur. Nunc nouacule seueritas barbe castigabat excessum. Annuli uero lapidum gemmati sideribus, manus  fulguratione serenantes eximia, solem reddebant nouitium.


De uestibus Hymenei.

uestes uero nunc grossioris materie uulgari artificio plebescere, nunc subtilioris materie artificiosissima contextione crederes superbire. In quibus picturarum fabule, nuptiales somniabant euentus. Picturatas tamen imagines uetustatis fuligo fere cegerat aspirare. Ibi tabulam sacramentalem testimonii, finem matrimonii, connubii pacificam unitatem, nuptiarum inseparabile iugum, nubentium indissolubile uinculum, lingua picture fatebatur intextum. In picture etenim libro umbratiliter legebatur, que nuptiarum exsultationis applaudit  solemnitas, que in nuptiis melodie solemnizet suauitas, que connubiis conuiuarum arrideat generalitas specialis, que matrimonia cithare concludat iucunditas generalis. Organicorum quoque artificum decuriata pluralitas, predicti hominis decorabat incessum. Ipsi uero artifices in se sui magistri figurantes tristitiam, suis silentium indixerant instrumentis. Unde, instrumentorum officine quas silentii torpor faciebat elingues, aspirare uidebantur in gemitum. Igitur, postquam nature uicinitati eum localis uiciniat affinitas, hec illum signans ex nomine, cum salutis libamine, ei osculi libamen apposuit. Ex ipsius autem nominis signaculo, ceterarumque circumstantiarum loquentibus signis, Hymeneum qui uenerat recognoui, quem natura  sua locans in dextra, sue dextre dignitate donauit.


313 Aduentus Castitatis.

Cum inter Naturam Hymeneumque quedam colloquii celebraretur festiuitas, ecce uirgo sue pulchritudinis aurora blandiens uniuersis, repentina sui aduentus presentia, sui directione itineris ad nostram aspirare uidebatur presentiam. In cuius pulchritudine tanti artificii resultabat solemnitas, ut in nullo nature polientis claudicaret digitus. Huius facies nullius aduentitii coloris mendicabat hypocrisim, sed rosam cum lilio disputantem in facie, mistione nature mirabili, plantauerat  dextera Omnipotentis. Oculi, simplicitatis disciplinati modestia, nullius petulantie lasciuiebant excursibus. Labia proprii retentiua uigoris, nec exhausta suauiis, nec osculis uidebantur ueneris sensisse preludia. Huius tamen faciem desudantem in lacrymas, lacrymarum flumine crederes naufragari. Sertum uero materialiter ex liliis decussate insertionis connubio fibulatis, sui capitis arriserat ornamentis. Cignei tamen crinis candor dedignatus liliorum supplicare candoribus, contradictoriam iactitabat albedinem. uestes etiam suis uerioribus albedinis argumentis niuibus conclusissent, nisi pictura uarios commentata colores, earum fefellisset albedinem. In his etenim, sub commento picture, uidebatur intextum, qualiter Hippolyti castitas  muro uallata constantie, nouercalis luxurie oppositionibus institit refellendo. Illic Daphnes, ne uirginalis fere iacturam sustineret, fuga Phebi fugabat illecebras. Illic Lucretia fracti pudoris dispendium mortis excludebat compendio. Illic in speculo picture, castitatis speculum Penelopem poteram speculari. Et, ut breui narrationis tramite subterfugienda picture multiloquia comprehendam, nullam natiuitatis filiam suo commendationis ferculo, depictionis industria defraudauit. Aurei uero sigilli nobilitas, que ut iaspidum stellabat siderea multitudo, prefate uirginis diescebat in dextera. Super sinistram autem residens turtur, sub facie elegiaci carminis, calamitosis eiulationibus, sue uocis citharam adaptabat. Adolescentularum uero cohors,  ad itineris solatium et ad obsequiale ministerium, eius adherebat uestigiis. Quam postquam Natura prospexit sibi loci proximitate uicinam, solemni occursu ei obuiam ueniens, salutis proemio, osculi preludio, amplexus connubio, mentalem foris depinxit affectum; dumque predicte uirginis in prefatione salutis, nomen enituit, presentialem agnoui Castitatis aduentum.


Aduentus Temperantie.

Cumque Natura eidem festiuitate collocutionis applauderet, ecce matrona regulari modestia disciplinans incessum, ad nos uidebatur sui itineris tramitem lineare. Huius statura mediocritatis erat circumscripta limitibus. Aetas uero meridianam  tendebat ad horam, uite tamen meridies in nullo pulchritudinis obuiabat amori [69 1Kb] ; ruina etiam senectutis, crinem suis niuibus tentabat aspergere, quem ipsa uirgo humerorum spatio inordinaria fluctuatione non permiserat iuuenari, sed sub disciplina eius cogebat excessum. uestes nec nobilis materie superbire gloria, nec uilitatis uidebantur deflere iacturam; sed mediocritatis obedientes canonibus, nec nimie breuitatis decurtatione truncate, a terre superficie peregrinantes euaserant, nec portionibus superfluis terre faciem tunicabant, sed eam breui osculi degustatione libabant: zona namque tunice moderando decursum, enormitatem reuocabat  in regulam. Monile autem sinus excubando uestibulis, manui negabat ingressum. In uestibus, pictura suarum litterarum fidelitate docebat, que in hominum uerbis debeat esse circumcisio, que in factis circumspectio, que in habitu mediocritas, que in gestu seueritas, que in cibis refrenatio oris, que in potu castigatio gutturis. Prefatam igitur uirginem pedissequarum paucitate uallatam, festine obuiationis applausu natura suscipiens, multiplici osculorum epilogo, specificateque salutationis 314 auspicio, sue dilectionis cumulum figurauit; expressaque proprii nominis expressio, Temperantie fauorabilem ingessit aduentum.


Aduentus Largitatis.

Cumque amice salutationis munere Natura ueneraretur  presentiam Temperantie, ecce mulier cuius pulchritudinis adiuta fulgore materialis dies, serenioris uultus speciem iactitabat, iter festinando maturans, ad nos sui gressus lineas uisa est ordinare. Huius statura dedignata pauperiem, humane stature regulam euadebat. Huius caput non in terram humiliando depressum, faciem faciebat encliticam, sed erecta ceruice ad superna suspendens intuitum, ad altiora uisus legebat excursum. Huius speciem Natura expolitione limata exsculpsit, ut in ea sui artificii industriam posset admirari. Diadema uero, non operis insignitate materie redimens paupertatem, nec eiusdem nobilitate materie uilitatem recuperans, sed in utroque singularem referens monarchiam, sine morsu peremptorie proprietatis  ardebat in capite. Aureus tamen crinis gratiori igne flammantior, aureo diademati indignando uidebatur prestare subsellia: qui nec forficis apocopatus industria, nec in tricature manipulos colligatus, sed pigressiori excursione luxurians, limites humerorum transgrediens, terre uidebatur condescendere paupertati. Brachia, non breuitatis damnata pauperie, sed proceritatis excursu fluentia, non retro reciproca, sed in anteriora crederes transitura; manus, nullius complosionis arctationis reciproce, sed large expositionis explicatione productiles, largiendi affectabant officia. uestes etiam ex aureis, sericisque filis insertionis osculo coniugatis materiam sortientes, ut a materie generositate  operis commendata subtilitas, tanti artificii gratulabatur insignibus, ut non materialem, uerum etiam celestem manum operi crederes insudasse. In quibus, imaginaria picture probabilitas sophistico procurationis sue prestigio, homines notorio auaritie crimine laborantes, anathematis damnabat opprobrio; largitatis uero filios fame preconiis titulatos, benedictionis gratia compensabat. Prefata igitur mulier solo asseclarum uallata ternario, cum sui gressus maturationi insisteret, ecce, Natura celebri occursu illius amicans incessus, osculum salutatione dimidians, salutationem osculo syncopabat. Eius forme specialis insignitas, habitus  specificati curialitas, gestus indiuidualitas, Largitatis dum promulgarent aduentum, nomen in salutatione resultans, eiusdem rei fidem a nube dubitationis excepi.


Aduentus Humilitatis.

Dum Natura Largitati primitiue salutationis, amiceque applausionis iura persolueret, ecce puella lentitudine pigritantis gressus morosior, columbini uultus placiditate serenior, modicitate stature castigatioris humilior, ad nos diuertere testudinei gressus modestia, uidebatur. Stature tamen humilitati, gratia pulchritudinis uenerat in patronum: que mechanicis humani artificii usurpata fallaciis, sed uiuo fonte nature scaturientis, totum corpus decoris afflauerat ornamento. Huius crinis tanta  fuerat forficis demorsione succisus, ut apocopationis figura fere in uitium transmigraret. Capillos uero quodam exorbitationis diuersiclinio deuagantes, inexplicabili intricatione complicitos, inter se crederes litigare. Caput demissione profunda deiectum, humiliter encleticabat in terram. uestes non a natiuo colore materie appositiui coloris adulteratione degeneris, suburbane materie uulgaritatem artificiose operationis defendebant subsidio. Ibi fabulosis picture commentis legebatur inscriptum, qualiter in uirtutum catalogo Humilitas insignitatis uexillo prefulgeret; Superbia uero sacramentali uirtutum synodo excommunicationis suspensa charactere, extreme relegationis damnaretur excidio. Huic igitur aduentanti, 315 Natura enixiori  festinatione ueniens in occursum, salutationis sue ferculum osculorum melliniens condimento, uultum dilectionis exhibuit medullate. In specificationis uero persone idiomatibus, mihi Humilitatis resultauit aduentus.


Querulosa Nature collocutio cum Hymeneo, et uirginibus predictis.

Cum Hymeneus, pretaxateque uirgines in Nature facie, intestine conquestionis faciem exemplarent, internique doloris ideas in forinsece lacrymationis icones producere molirentur, ecce Natura uerbis uerba preueniens, ait: O sola humane tenebrositatis luminaria, occidentis mundi sidera matutina, naufragorum tabule speciales, Portus  mundialium fluctuum singulares! radicate cognitionis maturitate cognosco que sit uestri conuentus ratio, que aduentus occasio, que lamentationis causa, que doloris exordia. Homines etenim sola humanitatis specie figurati, interius uero belluine enormitatis deformitate deiecti, quos humanitatis chlamide doleo inuestisse, a terrene inhabitationis patrimonio uos exheredare conantur, sibi terrenum funditus usurpando dominium, uos ad celeste domicilium repatriare cogentes. Quoniam ergo res mea agitur, cum familiaris paries inflammatur incendio, uestre compassioni compatiens, uestro dolori condolens, in uestro gemitu meum lego gemitum, in uestra aduersitate meum inuenio detrimentum. De contingentibus igitur nichil omittens,  in me finem proprium consecuta, prout ualeo brachium mee potestatis extendere, eos uindicta uitio respondente percutiam. Sed quia excedere limitem mee uirtutis non ualeo, nec mee facultatis est, huius pestilentie uirus omnifariam exstirpare, mee possibilitatis regulam prosecuta, homines predictorum uitiorum anfractibus irretitos anathematis cauteriabo charactere.

Genium uero qui mihi in sacerdotali ancillatur officio, decens est suscitari, qui eos a naturalium rerum catalogo, a mee iurisdictionis confinio, mee iudiciarie potestatis assistente presentia, uestre assensionis conueniente gratia, pastorali uirga excommunicationis eliminet. Cuius legationis Hymeneus erit probatissimus exsecutor; penes quem  stellantis elocutionis astra lucescunt, penes quem examinatoris consilii locatur armarium.


Legatio Hymenei cum Nature litteris ad Genium.

Tunc astantes a sue conquestionis lacrymis feriantes, profunda capitum demissione, submisse gratiarum actiones nature abundanti professione soluunt; Hymeneus uero in presentiali Nature conspectu sese genibus arcuatis humilians, destinate legationi sese fatebatur obnoxium. Tunc illa schedulam papyream huiusmodi exemplaris carminis inscriptione signauit.

Natura, Dei gratia, mundane ciuitatis prima uicaria procreatrix, Genio sibi alteri similem, eique per omnia serenatis fortune blanditiis amicari.

 Quoniam similia dissimilium aspersione, et similium sociali habitudine gratulantur, in te uelut in speculo Nature radiante similitudine inueniendo me alteram, nodo dilectionis precordialis astringor, aut in tuo profectu proficiens, aut in tuo defectu equa lance deficiens, quare circularis debet esse dilectio, ut tu talione dilectionis respondeas. Patrati sceleris euidentia, clamoris gerens imaginem, humani generis naufragium tibi euidenter eloquitur. uides enim qualiter homines originalis nature honestatem bestialibus illecebris inhonestent, humanitatis priuilegialem exuentes naturam, in 316 bestias, morum degeneratione transmigrant, ueneris in consequentia affectus proprios  consequentes, gulositatis uorticibus naufragantes, cupiditatis uaporibus estuantes, alis superbie ficticiis euolantes, inuidie morsibus indulgentes, adulationis hypocrisi alios deaurantes. His uitiorum morbis nemo medicinalibus instat remediis; hunc scelerum torrentem nemo obice defensionis castigat: hos facinorum fluctus, nemo portus stabilitate refrenat. uirtutes etiam tantam hostilis conflictus ingruentiam sustinere non ualentes, ad nos tantum defensionis asylum, et uite remedium confugiunt. Quoniam ergo res nostra communi degrassatione uexatur, et precibus melliens, tibi obedientie uirtute precipiens, et iubendo moneo, et monendo iubeo, quatenus omni excusationis sophismate relegato, ad nos matures accessum, ut mei  mearumque uirginum assistente presentia, abominationis filios a sacramentali Ecclesie nostre communione seiungens, cum debita officii solemnitate, seuera excommunicationis uirga percutias.

Post hec, illa epistolam sigillari signaculo consignatam, in quo nomen imaginemque Nature peritia artificialis exsculpserat, legato tradidit delegandam. Tunc Hymeneus solemniori uultu letitie gratiarum actiones epilogans, et legationem destinatam initians, suosque a sopore pigritie excitans consodales, iussit ut suis inuigilantes organicis instrumentis, a somno silentii eadem excitarent, et ad harmonici melodiomatis modulos inuitarent. Tunc illi quibusdam proemiis sua illicientes  instrumenta, uocem deformiter uniformem, dissimilitudine similem, multiformi modulo picturabant:

Iam tuba terribili bellum clangore salutans
Intonuit, cognati loquens preludia belli,
Mugitu simili similem signando tumultum.
Aera ledebat mendaci uulnere cornu,
Deuia uox huius, uox huius anormala nescit
Organicis patere modis, artique fauere
Spernit, et effrenem miratur musica cantum.
Grataque uox cithare serenans gratius istis
Mellite tribuit auri conuiuia uocis,
Que cantus uarii faciem uariando colorans,
Nunc lacrymas in uoce parit, mentita dolorem;
Nunc falsi risus, sonitu mendacia pingit,
 Et lyra que semper cantu philomenat ameno,
Dulcius alliciens, oculisque proemia somni
Lectitat, et sepelit offense murmura mentis
Fistula, que noctu solers uigil excubat, imo
Excubiis uoce compensat damna soporis:
Auribus arrisit per quem fit cetera cordis
Saxea durities, mentisque liquescere dure
Cogitur asperitas, propriumque fugare rigorem.
Hunc uocis cursum, tantumque uolucris acumen
Obtuse uocis tardabant tympana gressu.
Nec tamen omnino cantus fraudatur honore,
317 uerbere si quis ea subtili uerberet ictu,
Suscitet atque manus tractu delibet amico,
Aeris exhausti tractu sociata profundo.
 Cum dulci strepitu ructabant organa uentum,
Diuiditur iuncta, diuisaque iungitur horum
Dispar comparitas cantus, concordia discors,
Imo dissimilis similis dissensio uocum.
Plebeo sonitu mendica uoce sonabant,
Cymbala, que nostris nunquam clamando perorant
Auribus, auditus hominum uix digna mereri.
Nullus erat maior, melior, uel gratior illo,
Quo concludebat predictis cantibus unus,
Dulcis pentasone cantus, uestigia cuius,
Cuius adorabat uocem plebs emula cantum.
Et que cum cithara discordi disputat ore,
Psalterii condita fauo, mellita sapore,
Insonuit uox grata ferens munuscula cantus.
Sistra puellaris tactum poscentia dextre,
 Lingue feminee, Martis bellique prophete,
uocis inaudite miracula uoce canebant.


Resumit Natura suam querulosam locutionem.

Igitur Hymeneo mystice legationis mysteriis in dulgente, Natura erumnose conquestionis elegiacam orationem contexens, illorum recensebat iniurias, quorum ingruente flagitio, sue reipublice maiestas, profundi detrimenti abundantem senserat lesionem. Inter quos, unum pre ceteris accuratius stimulis reprehensionis arguebat, qui pre aliis incurialius certabat dedecorare Naturam. Cum queuis gratia nobilitatis blandiretur nature, cum suis muneribus amicaretur prudentia, cumque magnanimitas erigeret, largitas erudiret, tamen, quia  uniuersa massa modici fermenti asperitate laborabat, unius uirtutis occidens, ceterarum uirtutum orientem funditus nubilabat. Unius probitatis eclipsis, ceterarum probitatum sidera recessu ecliptico mori cogebat. Cumque Largitas ad suum alumnum ista spectare uideret conuitia, non audens defensionis pallio eiusdem uitia colorare, cum humili capitis demissione decidua, ad lacrymarum confugit remedia.


Natura consolatur Largitatem et Prodigalitatem reprobat.

Natura perpendens quid capitis demissio, quid lacrymarum figuraret emissio, ait: O uirgo, cuius presignii architectatione humana mens uirtutum destinatur palatium per quam homines fauorabilis  gratie premia consequentur; per quam etatis auree antiquata secula reuiuiscunt; per quam homines se glutino amicitie precordialis astringunt; eterna usia eternali sue noys osculo generando producens, mihi sororem largita est uterinam. Non solum te mihi natiue consanguinitatis zona confibulat, uerum etiam, perdux amoris nexus concatenat. Unde a mee uoluntatis examine, tue discretionis libra uoluntatem tuam non patitur aberrare: tanta enim unio conformitatis 318, imo, unitas unitionis fideli pace nostras mentes conciliat, ut non solum illa unio simulatoria, unitatis uestiatur imagine, uerum etiam unitionis phantasia deposita, ad identitatis aspiret essentiam. Quare, in neutram alicuius iniuria debacchatur, que non  grassetur in alteram, neutri alicuius illecebra nouercatur, que non inimicetur et alteri. Quare, qui impudice patrationis clamante blasphemia, mee dignitatis titulum effeminare laborat, iniuriose uexationis instantia, tuo honori derogare conatur. Ille etiam qui excedentis prodigalitatis effluxu nature donis abutitur, fortune muneribus damno nimie dilapidationis exuitur. Sic quoque prodigalitatis meretricata communitas, mentiendo largitatis profitetur honorem, diuitiarumque torrens, paupertatis deriuatur in aridum; sapientie splendor fatuitatis deuiat in occasum; magnanimitatis rigor laxatur in temeritatis audaciam. Quadam ergo admiratione fatigor, cur in damnatione illius qui nos  ceteris damnosius damnificare contendit, lacrymarum diluuium non ualeas refrenare.

Tunc Largitas, certiori remedio a regione uultus riuulum lacrymarum absentans, capitisque demissionem reuocans ad superna, ait: O natiuorum omnium originale principium! O rerum omnium speciale subsidium! O mundane regionis regina! O suprema celestis principis fidelis uicaria, que sub imperatoris eterni auctoritate, fidelem administrationem nulla fermentatione corrumpis. Cui uniuersitas mundialis originis speciei exigentia obedire tenetur, prout intime cognitionis expressa parilitas exigit, me tibi aurea dilectionis catena connectit.

Illi igitur qui suam naturam damno uenundans,  te insultu nimie rebellionis impugnat, mihi cequate concussionis importunitate repugnat. Qui, quamuis umbratili credulitatis deceptus imagine, meis se credat commilitare comitiis, hominesque histrionali prodigalitatis figuratione decepti, in eo Largitatis odorent uestigia, tamen a nostre amicationis beneficio longa relegatione suspenditur. Sed, quia nostrum est erronee diuagationis anfractibus compati condolendo, in eius insensate uoluntatis exhibitione pestifera, non ualeo non moueri.


Aduentus Genii.

Cum inter has uirgines dragmatice collocutionis intercalaris celebraretur collatio, ecce Genius, organicorum instrumentorum applaudente letitia,  noua apparitionis resultatione comparuit. Cuius statura mediocritatis canone modificata decenter, nec de diminutione querebatur apheresis, nec de superfluitatis prothesi tristabatur, cuius caput pruinosis canitiei crinibus inuestitum, hiemalis senii gerebat signaculum: facies tamen iuuenili expolita planitie, nulla erat senectutis exaratione sulcata. uestes uero opere sequente naturam, huius uel illius nescientes inopiam, uidebantur nunc serenari hyacintho, nunc colore succendi coccineo; nunc bysso expressius candidari: in quibus, rerum imagines momentanee uiuentes, toties exspirabant, ut a nostre cognitionis laberentur indagine. Ille uero calamum papyree fragilitatis nunquam a sue inscriptionis ministerio feriantem manu ferebat in dextera;  in sinistra uero, pellem nouacule demorsione pileorum cesarie denudatam, in qua styli obsequentis subsidio, imagines rerum ab umbra picture ad ueritatem essentie transmigrantes, uita sui generis donabantur; quibus deletionis morte sopitis, noue natiuitatis ortu, alie reuocabantur ad uitam. Illic Helena, suo decore semidea, que mediante pulchritudine sua, pulchritudo poterat nuncupari. Illic in Turno fulmen audacie, uigor regnat in Hercule. Illic in Capaneo gigantea ascendebat proceritas; in Ulysse uulpina uigebat calliditas. Illic Cato pudice sobrietatis nectare debriabatur mirabili. Plato ingenii splendore rutilabat sidereo. Illic stellata cauda Tulliani pauonis rutilabat. Illic Aristoteles sententias enigmaticarum locutionum latibulis  inuoluebat. Post huius inscriptionis solemnitatem, dextere manui continue depictionis fatigate laboribus, sinistra manus 319 tanquam sorori fesse subueniens, picturandi officium usurpabat; dextera manu pugillaribus potita; que ab orthographie semita falsigraphie claudicatione recedens, rerum figuras, imo, figurarum laruas umbratiles semiplena picturatione creabat. Illic Thersites turpitudinis pannositate uestitus, peritioris fabrice solertiam postulabat. Illic Paris incestuose cupidinis mollitie figurabatur. Illic Ennii uersus a sententiarum uenustate ieiuni, artem metricam effreni transgrediebantur licentia. Illic Pacuuius nesciens narrationis modificare curriculum, in retrograda serie sui tractatus locabat initium.


 Quomodo ueritas comitabatur Genium.

His ergo picture solertiis Genio solemniter operam impendenti, ueritas tanquam patri filia uerecunda ancillatione obsequens assistebat, que non pruritu aphrodites promiscuo propagata, sed hoc solo Nature natique geniali osculo fuerat deriuata, cum Ilem speculum formarum meditantem, eternalis salutauit idea, eam iconie interpretis interuentu uicario osculata. Huius in facie diuine pulchritudinis deitas legebatur, nostre mortalitatis aspernata naturam. uestes uero celestis artificis dexteram eloquentes, indefesse rutilationis splenditatibus inflammate, nullis poterant uetustatis tineis cancellari: que uirgineo corpori tanta fuerant  connexione coniuncte, ut nulla exuitionis dieresis eas aliquando faceret uirginali corpori phariseas. Alie autem tanquam aduentitie nature, precedentibus appendiciis, nunc oculis uisus offerebant libamina, nunc oculorum sese figurabantur indagini. Ex opposito, ueritati falsitas inimicans stabat attentior, cuius facies turpitudinis nubilata fuligine, nulla in se nature munera fatebatur, sed senectus faciem rugarum uallibus submittens, eam uniuersaliter implicans collegerat. Caput nec crinis uestimento uidebatur indutum, nec pepli uelamentum excusabat caluitiem, sed panniculorum infinita pluralitas, quos filiorum pluralis infinitas ei texuerat uestimentum. Hec autem, picture ueritatis latenter insidians, quidquid illa conformiter  informabat, ista informiter deformabat.


Quomodo Natura occurrat Genio aduentanti.

Natura igitur suo gressui laxiores concedens habenas, solemnem occursum solemniter exhibendo, oscula nullo illicite ueneris fermentata ueneno, sed mystici signantia cupidinis amplexus, etiam mystice dilectionis concordiam figurantes, Genio exhibuit aduentanti.


Alloquitur Genius Naturam.

Mutua gratulatione expletionis termino consummata, Genius induxit silentium, manu postulante silentia, consequenter uero in hanc locutionis formam sue uocis monetauit materiam: O Natura, non sine interne spirationis afflatione diuina, a tue discretionis libra istud imperiale processit edictum,  ut omnes qui abusiua desuetudine, nostras leges aboletas reddere moliuntur, et in nostre solemnitatis feria feriantes, anathematis gladio feriantur. Et quia lex huius promulgationis legitime, legem iustitie non oppugnat, tuique libra iudicii mee discretionis sedet examini, tue edictionis regulam ocius roborare maturo. Quamuis enim mens mea hominum uitiis angustiata deformibus, in infernum tristitie peregrinans, letitie nesciat paradisum, tamen in hoc amenantis gaudii odorat primordia, quod te mecum uideat ad debite uindicte suspiria suspirare. Nec mirum, si nostrarum uoluntatum unione conformi, concordie reperio melodiam, cum unius idee exemplaris notio nos in natiuum esse produxerit, unius officialis administrationis  conformet conditio, cum nostras mentes non superficiali dilectionis uinculo amor iungat hypocrita, sed interna animorum nostrorum 320 latibula, casti amoris pudor inhabitet. Dum hoc uerborum compendio Genius sue orationis formaret excursum, sue exclamationis quasi aurora nascente, tristitie tenebras paulisper abstractans, saluo sue dignitatis honore, Natura Genio gratiarum iura persoluit.


Hic promulgat Genius excommunicationem pretaxatis.

Tunc Genius post uulgaris uestimenti depositionem sacerdotalis indumenti ornamentis celebrioribus infulatus, sub hac uerborum imagine, pretaxatam excommunicationis seriem a penetralibus  mentis forinsecus euocauit, hoc locutionis precedente curriculo: auctoritate superessentialis Usie, eiusque notionis eterne, assensu celestis militie, nature etiam, ceterarumque uirtutum ministerio  suffragante, a superne dilectionis osculo separetur, ingratitudinis exigente merito, a nature gratia degradetur, a naturalium rerum uniformi concilio segregetur, omnis qui aut legitimum ueneris obliquat incessum, aut gulositatis incurrit naufragium, aut ebrietatis sentit insomnium, aut auaritie sitiens experitur incendium, aut insolentis arrogantie umbratile ascendit fastigium, aut precordiale patitur liuoris exitium, aut adulationis amorem communicat fictitium. Qui autem a regula ueneris exceptionem facit anormalam, ueneris priuetur sigillo. Qui gulositatis mergitur in abysso, mendicitatis erubescentia castigetur. Qui ebrietatis letheo flumine soporatur, perpetuate sitis uexetur incendiis. Ille in quo sitis incandescit habendi, perpetuatas  egestates incurrat. Qui in precipitio arrogantie exaltatus, spiritum eleuationis eructat, in uallem deiecte humilitatis ruinose descendat. Qui aliene felicitatis diuitias tinea detractionis inuidendo demordet, primo se ibi hostem inueniat. Qui adulationis hypocrisi a diuitibus uenatur munuscula, sophistici meriti fraudetur premio.

Postquam Genius huius anathematis exterminio finem orationi concessit, huic imprecationi applaudens uirginum assistentia festino confirmationis uerbo Genii roborauit edictum, lampadesque cereorum in manibus uirginum suis meridiantes luminibus in terram cum quadam aspernatione et demissione, exstinctionis uidebantur sopore deiecte.


 Conclusio operis.

Huius imaginarie uisionis subtracto speculo, me ab exstasi excitatum in somno, prior mystice apparitionis dereliquit aspectus.





ALANI DE INSULIS ANTICLAUDIANUS SIuE DE OFFICIO uIRI BONI ET PERFECTI LIBRI NOuEM A R. D. Carolo de uISCH, priore Dunensi, etc., recogniti et uarie illustrati.





AD LECTOREM.

En tibi, Lector, Anticlaudianum exacta diuersorum exemplarium collatione, castigatissimum, et auctori suo restitutum, cui illum subduxerat is qui, anno Domini 1611, eum Antuerpie in lucem protrusit, plane incultum et confusum, sine ulla capitum distinctione, sine auctoris prefationibus, quarum loco et titulo, partem aliquam reposuit summarii immediate sequentis, imo, sine ipsius auctoris nomine: quod tamen exprimunt communiter omnes, qui Alani scripta recensent, preferuntque antiquiora mss. exemplaria  passim obuia. Sane, in sola Bibliotheca collegii soc. Iesu Louanii, duo reperi, magne antiquitatis, operis huius exemplaria, quorum alterum, Alani nomen expresse referebat. Tertium, in Bibliotheca S. Bertini, Audomaropoli, auctoris item nomine presignitum. Quartum et quintum, apud Clarissimum uirum Balthasarem Moretum, Antuerpie. Ex his unum tante erat antiquitatis, ut auctoris etiam etatem attingere, characterum forma persuaderet; aliud, quod Alani quoque nomen exhibebat, nonnichil recentiori manu exaratum, attamen uenerande etiam antiquitatis. Postrema hec duo exemplaria usui meo concessa fuerunt, quorum lima impressum exemplar poliendo, natiuo colori restitui. Imprimis namque, summario uerum titulum, postremamque eiusdem partem iniuste precisam; ad hec, auctoris nomen, ac duas ipsius prefationes reposui. Insuper, et menda plurima, quibus totum opus obfuscabatur, sustuli. Et quanquam, ubi sensus permisit, plura hinc inde uerba reliquerim a mss. discrepantia, imo etiam, integros quandoque uersus, exacte tamen in margine inferiori, diuersitatem lectionis annotaui, hoc ordine: quando utrumque ms., exemplar discordabat ab impresso, scripsi; ms. u: ubi solum discordabat ms., antiquissimum, posui: ms. A.; ubi uero recentius, ms. R. Denique, maioris illustrationis gratia, marginales ubique annotationes adiunxi. Porro, opus est eruditum raroque acumine preditum, nec non ad ueram pietatem aliasque uirtutes lectorum animis infundendum aptissimum, et nichilominus, uenusto lepore undique respersum. Quod proinde tanti olim fecit uenerabilis Adamus de Basseya, canonicus Insulensis, uir, suo tempore doctrina clarissimus, qui circa annum 1400, uixisse creditur, ut illud ipsum tersis et politis uersibus in compendium redegerit, et hinc inde digressionibus moralibus doctissimis, diuersisque odis spiritualibus illustrauerit. Quod opus ipsemet indigitauit: Ludus Ade de Basseya, in Anticlaudianum M. Alani de insula. Exstat ms. Tornaci, in monasterio Sancti Martini, in duobus exemplaribus, quorum alterum aliquandiu apud me habui. In cuius prologo ita loquitur auctor: Recreationis cuiusuis solatio indigens, pratum famosissimi quondam uiri et gratie excellentis, magistri Alani de insula, adii, ut in eo colligerem flores odoriferos et predulces, etc.

Ceterum, cur Alanus operi suo Anticlaudiani nomen imposuerit, rationem hanc affert Thomas Demsterus Historia Ecclesiastica gentis Scotorum, anno 1627 Bononie impressa, quod ad imitationem Claudiani scriptum sit, non uero contra Claudianum. Quomodo, inquit, Ennodius Ticinensis episcopus, dum imitari uult Claudiani epigramma, epigraphen suo epigrammati fecit: Aduersus Claudianum de Mulabus. Hec ille. Auctor uero summarii sequentis, censet uocari Anticlaudianum, ratione materie, quia; cum Claudianus in principio sui libri introducat uitia ad deformandum, seu peruertendum Rufinum, in principio huius libri introducuntur uirtutes, ad formandum hominem beatum. Pro cuius rationis maiori luce, sciendum est Rufinum, in quem Claudianus peta inuectiuas suas scripsit, fuisse a Theodosio seniore imperatore prefectum prouinciis aliquot orientalibus imperii, pro tutela Honorii et Arcadii filiorum. uerum, cum regni cupiditate incensus, in principes suos arma sumpsisset, ab his deuictum, misere periisse. Itaque, Claudianus tragediam hanc descripturus, introducit furiam infernalem, in concilio uitiorum grauiter conquerentem de pace, et regno uirtutum, tempore Theodosii imperatoris, incitatque omnia et singula uitia, ad pacis huius turbationem et uirtutum expulsionem. Id quod fieri posse iudicat, per Rufinum. Quem proinde diuersa inuadentes uitia, facile expugnarunt, et per eum, grauem perturbationem in imperio concitarunt. Econtra, Alanus producit Naturam in concilio uirtutum conquerentem de humani generis deprauatione, et regno uitiorum per uniuersum orbem; decreto autem concilii, ad Deum ablegatur Prudentia, sollicitatura creationem hominis perfecti, qui expugnatis uitiis, uirtutes orbi restituat. Que, quomodo postea contigerint, pulcherrime describit Alanus noster. Atque hinc patet, ratione materie, opus hoc esse uere contrarium operi Claudiani, adeoque recte uocari Anticlaudianum, tametsi quo ad modum procedendi, aliqualiter etiam inter se conueniant. Interim, tu Lector candide, libros hos si uel semel attente legere non pigeat, eorumdem elegantiam mox percipies, animumque tuum mire oblectabis. Nam, ut recte adnotarunt Basileenses, qui, anno 1536, hoc primo publicarunt, singulari festiuitate lepore, et elegantia prediti sunt, non credibili doctrina, ordine et breuitate complectentes humanas diuinasque res omnes, in quibus quiuis homo occupari, meditarique debet, quasque quemlibet scire, aut certe per omnia admirari, et suspicere oportet. uale.


Fr. Carolus DE uISCH prior Dunensis.



ANTICLAUDIANI SEU LIBRORUM DE OFFICIO uIRI BONI ET PERFECTI SUMMARIUM Ex antiquo codice ms. desumptum, In quo elucet insignis totius operis peritia.

Quia in hoc opere agitur de quatuor artificibus, Deo, Natura, Fortuna, uitio; primi autem artificis, id est, Dei, quatuor sunt opera: opus in mente, opus in materia, opus in forma, opus in gubernatione; Nature uero, duo: unum in pura natura consideratum, ab omni corruptione alienum, quale opus nec fuit ante peccatum; aliud uero, uaria corruptione, priuatum: Fortune etiam duo: unum prosperitatis, alterum aduersitatis;  unum uero uitii, scilicet, deprauationis; liber iste in quo de his agitur, non inconsequenter nouem distinctionibus completur. Prius autem agitur in hoc opere de operibus nature, quam de operibus Dei, quia per ea que facta sunt, inuisibilia Dei conspiciuntur. Secundo autem de opere diuino. Tertio, de opere fortune. Quarto, de opere uitii. Initio autem primi libri, auctor more recte scribentis, proponit, non tamen in ipsa propositione materiam, de qua tractaturus est, prelibat, ad insinuandum materiam ipsam quasi ineffabilem esse, et ad uitandam arrogantiam, ne si de ineffabilibus se tractaturum proponeret, arrogantie suspicionem ingereret; secundo inuocat. Tertio, inducit Naturam deliberantem de tali homine procreando, qualis futurus esset homo, si in nullo errasset. Sed quia talis hominis perfectio non solum in natura, uerum etiam in uirtutibus consistit, introducitur uirtutum concilium, cum quibus Natura deliberat; unaqueque autem secundum proprium statum describitur. Consequenter etiam describitur locus amenissimus, floribus stellatus, arboribus consitus, fontis irriguo fecundatus. In cuius supercilio locata regia Nature regio describitur, auro, argento, uariisque instincta lapidibus, multiplici hominum pictura refulgens. Ad hanc aulam uirtutum conuocatur exercitus, sua utitur consultatione Natura, suam adhibet sententiam Prudentia, Ratio utramque collaudat Nature parti magis assentiens. Consulit ut Prudentia delegetur in celum, que Nature uirtutumque Deo uota presentet: ad quarum preces Deus animam mundam demittat in terras, et eius anime corporisque consortio, mediante Natura, uirtutumque ministerio, beatus homo procreetur in terris. Sed quia non subitanee his uerbis assentit Prudentia, suum consilium annectit Concordia, cuius consilio illa satisfaciens, septem ancillis suis imperat, ut talis sibi fabricetur currus, quo celeriter possit ad celestia deuehi, suamque legationem explere: cuius preceptum sine mora ancille complere conantur. Unde prima temonem excudit; secunda axem instituit; tertia temonem axemque gemmis et floribus inscribit. Relique quatuor rotis fabricandis inuigilant. Curru igitur completo, Prudentia residente in curru, quinque equis, Ratione auriga, quadriga in celum deducitur. Ascendenti autem Prudentie, uarie rerum occurrunt nature. Intuetur enim que cause nubium, que niuium, uel grandinum origo, quis ortus fulminum. uidet etiam demones discurrentes per era, qui tumore superbie a celo dilapsi, in caliginosam huius eris noctem, humanis insidiantur profectibus. Speculatur etiam diuersos sui ascensus, uarios planetarum anfractus. Ad ultimum in celum deuehitur, ubi uarias stellarum naturas intuetur. Sed cum ultra non pateat ei aditus, cum et Ratio uiam ignoret, et equi ultra ascendere non ualeant, in ambiguo fluctuat Prudentia quid actura sit: sed dum in hoc errat incerto, puellam uidet stantem in supercilio celi, cuius ducatu usque ad empyreum celum perduceretur, uni insidens equo, ceteris cum auriga Ratione in celo relictis.

Sed inter agendum aquas super firmamentum sitas miratur, nec eas fluxu labiles, uel in ethere suspensas, sed potius crystallino rigore solidatas esse perpendit. In celo uero empyreo collocata, ordines angelorum et opera considerat; miratur sanctorum gloriam, beatam uirginem super alios collocatam, ibique humanam Christi regnare naturam. Sed nimio fulgore percussa, in lethargum delabitur, dux eius patienti compatitur, suaque accersita sorore quadam supercelesti portione, sororis interuentu Prudentiam liberat a languore. Tunc tres simul in celum Trinitatis ascendunt, Prudentiaque in presentia Dei, Nature uirtutumque uotum exponit. Deus uero earum petitioni assentiens, iuxta eternum mentis exemplar animam creat, creatam Prudentie commendat, monens ut eam caute in terras deducat, ne eam maleuolentia alicuius planete seuientis corrumpat. Prudentia igitur cum hilaritate ad inferiora descendens, animam Nature uirtutumque manibus deponit. Natura corpus excudit; Concordia spiritum unit; cetere uero uirtutes pro iure suo hominem creatum exornant. Nobilitas uero ultima, quia ex se nichil proprium habet, a matre fortuna quod largiatur exquirit. Inde sumpta occasione, habitatio, domus, habitus, et rota Fortune describitur. Ad matris igitur domum Nobilitas perueniens, a matre petit, ne uirtutum munera defraudans, ei se subtrahat, sed dicta sua cum aliis nouo nature operi conferat. Ad cuius petitionem fortuna iter arripiens, ad domum nature peruenit, suumque munus impendit; cui danti assistit Ratio, ne Fortuna, aliquo liuore ducta, aliquid fermenti interserat. Completa igitur hominis illius perfectione, ad aures Alecto de hoc opere fama peruenit. Alecto exercitum colligit, cum quo in hominem illum eiusque comites parat insultum. Cum uitiis homo ille congreditur: sed tandem uitiis subiugatis, homini illi uictoria datur. Ex his liquet que sit materia huius auctoris in hoc opere. Est tamen materia duplex: una historialis, alia mystica. Quod satis diligenti liquet lectori. Et quia circa materiam uersatur intentio, per materiam intentionis comparatur notitia. Liber uero nulli philosophie speciei tenetur obnoxius, nunc ethicam tangens, nunc philosophicam delibans, nunc mathematice subtilitatem ascendens, nunc theologie profundum aggrediens. Causa uero suscepti operis, duplex: Una per se considerata; altera collatiua. Sui enim causa auctor, aggreditur hoc opus, ut suum exerceat ingenium; et aliorum, ut desudet profectibus eorum. Finis uero utilitas est, humane nature cognitio. Per hunc enim librum cognoscit homo quid ex Deo habeat, quid a natura ministrante accipiat, quid a fortuna suscipiat, quid a uitio contrahat. Libri hec est inscriptio: »Incipit Anticlaudianus Alani, de Antirufino.« In hac inscriptione, et auctor operis exprimitur, cum dicitur, Alani: Et opus auctoris, cum annectitur, Anticlaudianus. Dicitur autem liber iste Anticlaudianus, ratione materie, quia materia huius libri contraria est principio materie Claudiani. Cum etenim in principio sui libri Claudianus introducat uitia ad peruertendum Rufinum, in principio huius operis introducuntur uirtutes, ad formandum hominem beatum. Unde, et homo ille de quo agitur in hoc libro, uocatur Antirufinus, quasi contrarius Rufino.



PRAEFATIO IPSIUS AUCTORIS.

 321 Cum fulminis impetus uires suas expendere dedignetur in uirgulas, uerum audaces prouectarum arborum expugnet excessus; imperiosa uenti rabies iras non expendat in calamum, uerum in altissimarum supercilia rerum uesani flatus inuectiones excitet furiosas; penuriosam operis mei humilitatem inuidie flamma non fulminet, mei libelli depressam  pauperiem detractionis flatus non deprimat ubi potius miserie naufragium, misericordie portum expostulat, quam felicitas liuoris exposcat aculeum. In quo lector non latratu corrixationis insaniens, uerum lima correctionis emendans, circumcidat superfluum, compleat diminutum, quatenus illimatum reuertatur ad limam, impolitum reducatur  ad fabricam, inartificiosum suo referatur artifici, male totum proprie reddatur incudi. Et quamuis artificii enormitas imperitiam accuset artificis, ac in adulterino opere, imperitie uestigium manus relinquat opificis, opus tamen, sui ueniam deprecatur erroris, cum tenuis rationis igniculus multis ignorantie nubiletur erroribus, humani ingenii scintilla multas erroris euanescat in nebulas. Quare, ad hoc opus non nauseantis animi fastidio ductus, non indignationis tumore percussus, sed delectatione nouitatis illectus, lector accedat. Quamuis enim liber uernantis eloquii purpuramento non floreat, et fulgurantis sententie sidere non clarescat, tamen in fragilis calami tenuitate, mellis poterit suauitas inueniri, et arescentis riuuli modicitate,  sitis ariditas temperari. In hoc etiam nulla uilitate plebescat, nullos reprehensionis morsus sustineat, quasi modernorum redoleat ruditatem, sed ingenii preferatur flos, et diligentie pre efferatur dignitas, cum pigmea humilitas excessui superposita giganteo, altitudine gigantem preueniat; et riuus a fonte scaturiens, in torrentem multiplicatus excrescat. Hoc igitur opus fastidire non audeant, qui adhuc uagientes in cunis inferioris discipline, nutricum lactantur uberibus. Huic operi derogare non tentent qui altioris scientie militiam spondent. Huic operi abrogare non presumant, qui celum philosophie uertice pulsant. In hoc etenim opere, litteralis sensus suauitas puerilem demulcebit  auditum; moralis instructio proficientem imbuet sensum; acutior allegorie subtilitas perficientem acuet intellectum. Ab huius ergo operis  arceantur ingressu, qui solis sensuum speculis dediti, rationis non aurigantur incessu; qui solam sensualitatis assequentes imaginem, rationis non appetunt 322 ueritatem, ne sanctum canibus prostitutum sordescat, ne porcorum pedibus conculcata margarita depereat; aut derogetur secretis, si eorum maiestas diuulgetur indignis.

Quoniam igitur in hoc opere [70 1Kb] resultat gratiose syntaxeos regula, dialectice lepos, maxima oratorie theseos, communis semita arithmetice, matheseos paradoxa, musice melos, axioma geometrie, grammatice theorema, astronomice hebdomadis excellentia, theophanie celestis emblema, infruniti homines [71 1Kb] in hoc opus sensus proprios non impingant, qui ultra metas sensuum, rationis  non extendant curriculum; qui iuxta imaginationis somnia, aut recordantur uisa, aut figmentorum artifices commentantur incognita. Sed hi qui sue rationis materiale in turpibus imaginibus non permittunt quiescere, sed ad intuitum super celestium formarum audent attollere, mei operis ingrediantur angustias, certa discretionis libra pensantes quod sit dignum in aures publicas promulgari, uel silentio penitus sepeliri. Sicut enim quorumdam gregarios detractionis assultus non timeo, sic fauorabilem commendationis auram ab aliis non exspecto. Non enim timor superbie intus erectuans, ut exiret in publicum, me huius operis cegit ad fabricam, uel fauor popularis applausus insolentem  inuitauit ad operam, sed ne meus sermo contraheret de cure raritate rubiginem, aliorumque profectibus labore mei studii desudarem.



EIUSDEM PRAEFATIO ALTERA.


[72 1Kb] Auctoris mendico stylum, phalerasque pete,
Ne mea segnitie Clio deiecta senescat:
Ne iaceat calamus, scabra rubigine torpens.
Scribendi nouitate uetus iuuenescere charta
Gaudet, et antiquas cupiens exire latebras,
Ridet, et in tenui lasciuit arundine musa.
Fonte tuo sic, Phebe, tuum perfunde petam,
Ut compluta tuo mens arida flumine, germen
Donet, et in fructum concludat germinis usum.



ANTICLAUDIANI LIBER PRIMUS.



323 CAPUT PRIMUM. Natura, sui corruptionem in hominibus perpenens, optat creari hominem omnino perfectum. Conuocat uirtutes. Processus uirtutum in domum Nature.


 Ut sibi [73 1Kb] iuncta magis Nature dona resultent,
 Et proprium donet donis mistura pauorem,
Solers Nature studium, que singula sparsim
Munera contulerat aliis, concludit in unum;
Cudit opus, per quod operi concluditur omni.
Pristina sic operum peccata repensat in uno,
Ut quod deliquit alias, compenset in isto.
Supplicat huic operi, famulans opus omne decoris;
Et tanta cupiens uestiri dote fauoris,
Incudis deposcit opem; sed fessa laborat
Incus, que tantos uires expendit in usus,
Ultra sese posse studet Natura, suumque
Supra se metitur opus, sic uincere fertur
Artifices alios, quod se superare fatetur.
Nec subitos animi motus perpessa, repente
Currit ad hec opera; sed ad hec deliberat utrum
 Possit, et ad libram rationis singula pensat.
Protinus ergo suas uocat in sua uota sorores,
A quibus emeriti descendat tramite recto
Regula consilii, mentisque cerceat estum.
Ut sic freta sue scalpro rationis, in ipsos
Effectus operum mentis deducat ideas,
Aut lima meliore diu concepta recidat.
Ergo consilii non aspernata rigorem,
Concilium celeste uocat; peregrinat ab alto
Militie celestis honor, terramque serenat
Luce sua, dignatus humum uestire beatis
Gressibus, et nostri tolerans fastidia mundi.
A splendore suo descendit regia celi,
Dum lumen proprium terre concedit ad horam.
Iam noua miratur tellus uestigia, ferre
 Gaudet onus, sed uis oneris pensatur honore.



CAPUT II. Concilium uirtutum.


Pacis alumna mouet primos Concordia gressus,
Et pleno cuncta perfundens Copia cornu,
Et Fauor, et multo perfusa fauore Iuuentus,
Et Risus nostre proscribens nubila mentis,
Et Pudor, et certo contenta Modestia fine,
Et Ratio mensura boni, quam semper adherens
Felici gressu felix comitatur Honestas,
Et Decus, et cuncta trutinans Prudentia libra,
Et Pietas, et uera Fides, que fraudis in umbra
324 Nobis hypocritam mentiri nescit amorem:
Et uirtus que spargit opes, que munera fundit,
 Quam penes ignorat ignauam gaza quietem,
Nec dormire potest thesauri massa sepulti,
Sed mutat uarios toties peregrina magistros.
Ultima Nobilitas, et forme laude secunda
A longe sequitur harum uestigia, quamuis
Nescio quid presigne gerat, tamen huius ad unguem
Non poterat reliquis facies equare decorem:
Munere fortune melior; sed parcius ipsa
Gratia nature dotes effundit in illam.
Hec superum soboles gressus maturat in arcem
Nature, proprioque domum chorus afflat honore.



CAPUT III. Quo sita erat domus Nature. Descriptio silue in qua erat domus Nature et fontis qui ibidem erat.


Est locus a nostro secretus climate tractu
 Longo, nostrorum ridens fermenta locorum.
Iste potest solus quidquid loca cetera possunt.
Quod minus in reliquis, melius suppletur in uno,
Quid prelarga manus Nature possit, et in quo
Gratius effundat dotes, exponit in isto:
In quo pubescens tenera lanugine florum
Sideribus stellata suis, succensa rosarum
Murice, terra nouum contendit pingere celum.
Non ibi nascentis exspirat gratia floris,
Nascendo moriens: nec enim rosa mane puella
uespere languet anus; sed uultu semper eodem,
Gaudens eterni iuuenescit munere ueris.
Hunc florem non urit hiems, non decoquit estas,
Non ibi bacchantis boree furit ira, nec illic
Fulminat aura noti, nec spicula grandinis instant.
 Quidquid depascit oculos, uel inebriat aures,
Seducit gustus, nares suspendit odore,
Demulcet tactum, retinet locus iste locorum:
Iste parit nullo uexatus uomere, quidquid
Militat aduersum morbos, nostramque renodat
Instantis morbi proscripta peste salutem.
Non rerum uulgus, uerum miracula gignens
Sponte, nec externo tellus adiuta colono,
Nature contenta manu, zephyrique fauore
Parturit, et tanta natorum prole superbit.
Flore nouo gaudens, folio crinita uirenti,
Non demorsa situ, non iram passa securis,
Non deiecta solo, sparsis non deuia ramis,
Ambit silua locum, muri mentita figuram.
Non florum predatur opes foliique capillum
 Tondet hiems, teneram florum depasta iuuentam;
Exsilium patitur arbor, quecunque tributum
Germinis et fructus nature soluere nescit.
Cuius mercari fructu meliore fauorem
Contendens, aliasque suo precellere dono
325 Quelibet et semper de partu cogitat arbor.
Syrenes nemorum, cithariste ueris, in illum
Conuenere locum, mellitaque carmina sparsim
Commentantur aues, dum gutturis organa pulsant.
Pingunt ore lyram, dum cantus imbibit istos
Auditus, dulces offert sonus auribus escas.
In medio lacrymatur humus, fletuque beato
Producens lacrymas, fontem sudore perenni
Parturit, et dulces potus singultat aquarum.
 Exuit ingenitas feces argenteus amnis,
Ad puri remeans elementi iura, nitore
Fulgurat in proprio peregrina fece solutus:
Pregnantis gremium telluris inebriat iste
Potus, et ad partus inuitat uota parentis.
Arboribus similes tellus non inuida potus
Donat, et affectum pariendi suggerit illis.



CAPUT Iu. Domus Nature in monte sita. Picture domus. Pictura imitatur logicam. Aristoteles, Plato, Seneca, Ptolomeus, Tullius, uirgilius.


In medio nemoris euadit in era montis
Ardua planities et nubibus oscula donat.
Hic domus erigitur nature, si tamen isto
Nomine censeri fas sit, cum numine possit
 Sidereas superare domos, superumque penates,
Nec sibi dignetur conferre palatia regum,
A nostris laribus excepta beatior aula.
Aera metitur altis suspensa columnis;
Sidere gemmarum prefulgurat, ardet in auro,
Nec minus argenti proprio donatur honore.
Non ibi materies que sit demissior istis
Iura tenet, propriaque potest plebescere forma.
Hic hominum mores picture gratia scribit,
Sic operi proprio scriptura fideliter heret,
Ut res picta minus a uero deuiet esse.
O noua picture miracula, transit ad esse
Quod nichil esse potest! picturaque simia ueri,
Arte noua ludens, in res umbracula rerum
uertit, et in uerum mendacia singula mutat.
 Sic logice uires artis subtiliter huius
Argumenta premunt, logiceque sophismata uincunt.
Hec probat, ista facit; hec disputat, impetrat ista
Omne quod esse potest: sic utraque uera uideri
Falsa cupit; sed ad hec pictura fidelius instat.
Illic arma parat logico, logiceque palestram
Pingit Aristoteles; sed eo diuinius ipsa
Somniat arcana rerum, celique profunda
Mente Plato, sensumque Dei perquirere tentat.
More suo Seneca mores ratione monetat,
Optimus excultor morum, mentisque colonus.
Diuitis ingenii uena Ptolomeus inundans,
Deuectus superas curru rationis in arces,
Colligit astrorum numeros, loca, tempora, cursus.
 326 uerbi pauperiem redimit splendore colorum
Tullius, et dictis ornatus fulgura donat.
uirgilii musa mendacia multa colorat,
Et facie ueri contexit pallia falso.
Hic uigor et sensus equali munera lance
Pensant. Alciden uigor armat, sensus Ulyssem.
Ne mentem fermentet opum conuictus, abunde
Fundit opem uirtus [74 1Kb] , et munera cogit abire.
Militat instantis feruens audacia Turni
Ense tonans, ignara metus, et prodiga uite,
Hippolytique pudor ueneris subductus habenis,
Gaudet et excepto luget Cytherea pudore [75 1Kb] .



CAPUT u. Meuius, Neronis crudelitas, Aiax, Paris, Dauus. Elementorum concordia.


 Has species rerumque tropos, et somnia ueri,
Regia picta tenet, tanto festiua decore.
Sed minus in uultu gestans insigne pudoris [76 1Kb] ,
Postremos subtristis habet pictura penates.
uel lusisse parum, uel saltem somnia passam
Credas, uel tenues ire sensisse procellas;
uel magis oblitam facti presentis in illa
Naturam peccasse putes, delira uidetur
Picture facies meliorem poscere formam.
Sed neque gemmarum radius splendore diescens,
Nec nitor argenti, nec fulgure gratius aurum,
 Excusare potest picture crimen adultum,
Quin pictura suo languens pallescat in auro.
Illic pannoso plebescit carmine noster
Ennius, et Priami fortunas intonat; illic
Meuius in celos audens os ponere mutum,
Gesta ducis Macedum tenebrosi carminis umbra
Pingere dum tentat, in primo limine fessus
Heret, et ignauam queritur torpescere musam.
Illic precipiti Nero fulmine concutit orbem,
Indulgens sceleri, cogit plus uelle furorem,
Quam furor ipse uelit: quidquid distillat ab illo
Nequitie, totum sese partitur in orbem.
Illic diues eget, sitit aurum totus in auro
Midas, nec metas animo concedit habendi.
Militis excedit legem, plus milite miles
 Aiax, militieque modus decurrit in iram.
Fractus amore Paris, ueneris decoctus in igne,
Militat in uenere, dum militis exuit actus:
Damnose compensat in hac quod perdit in armis.
In Dauo propriam miratur noctua formam,
Et uultus peccata sui solatur in illo.
Ergo nature quidquid munuscula pleni [77 1Kb]
Pectoris [78 1Kb] , aut eius modicam subterfugit artem,
Inscriptum thalamis picture gratia [79 1Kb] monstrat.
327 Singula decernens sensu Natura profundo,
Sedibus his sua iura tenet, legesque figurat
Prouida, quas toto sparsim promulgat in orbe;
Scrutatur rerum causas, et semina mundi:
Quis chaos antiquum uultu meliore redemit,
 Dum forme melioris opem uultusque decorem
Quereret, atque suum lugeret silua tumultum:
Quis fidei nexu ciuilia bella refrenans,
Et fratrum rixas, elementis oscula pacis
Indidit, et numeri nodo meliore ligauit.
Terrarum motus, mugitum fulminis, iras
Oceani, uentorum prelia mente fideli
Conspicit, et certa solers indagine claudit
Temporis excursus; cur contristata pruinis
Luget hiems canis [80 1Kb] , ridet uer, estuat estas,
Effluit autumnus rerum torrente profundo,
uel cur terra sedet, fluit amnis, profluit er,
Flamma uolat, reliquisque fidem non inuida seruat,
Non audens uiolare fidem, cur federa terris
Labilis unda tenet, certo contenta meatu.



CAPUT uI. Natura loquitur et deprauatos hominum mores deplorat.


Postquam celestis aurata sedilia cetus
Impleuit, tantaque nitens deitate refulsit
Ipsa domus, tanti lucem mirata diei:
Concilii stetit in medio Natura, parumper
In terram demissa caput, concepta seueris
uultibus exponens, extraque silentia dictans.
Suspendens animos uoces exiuit in istas:
Sepe, diu, multum solerti mente retracto
 Singula, que nostre pinxit solertia dextre:
Sed nichil inuenio quod in omni parte beate
uiuat, quin multas nobis deferre querelas
Possit, si nostram uelit accusare Mineruam.
Sed nostras errasse manus quia penitet, error
Haud nocet, et nostros denigrat parcius actus.
Nec tamen herentes maculas abstergere possum,
Quas habitus firmi prescriptio longa tuetur.
Nam medicina silet, ui morbi causa senescit [81 1Kb] :
Nec morbi ueteres molimina tarda requirunt.
Unica coniecto tante solatia pestis,
Que tamen effectu describere nolo, priusquam
Norma iudicii uestri mens nostra probetur.
Hoc in mente diu scriptum mihi sedet, ut omne
Et simul instanter, caute, solerter, ad unum
 Desudemus opus: in quo tot munera fundat
Quelibet, ut post has dotes uideatur egere,
Nostrorum crimen operum redimatur in uno,
Unius probitas multorum crimina penset,
Unaque quam plures exterminet unda lituras
328 Non terre fecem redolens, non materialis,
Sed diuinus homo, nostro molimine terras
Incolat, et nostris donet solatia damnis.
Insideat celis animo, sed corpore terris.
In terris humanus erit, diuinus in astris.
Sic homo, sicque Deus fiet, sic factus uterque
Quod neuter, mediaque uia tutissimus ibit.
In quo nostra manus et munera nostra loquantum.
Sit speculum nobis, ut nos speculemur in illo;
Que sit nostra fides, que nostra potentia, uirtus
 Que sit, et in quantum melius procedere possit.
Si labor accusat nostros in munere tanto
Defectus, onerique [82 1Kb] manus succumbere nostro:
Hoc decus excusat, soluens obiecta laboris.
Si natura negat, animi succurrere robur
Debet, et affectus effectu claudere nostro.
Nam quod nulla ualet per se, supplebit in unum
Coniurata manus, ut que non singula prosunt,
Multa iuuent collecta simul. Nam plurimus amnem
Riuulus excrescens gignit, scintillaque flammam
Multa parit, multusque lapis concludit aceruum.
Heu [83 1Kb] , pudeat nostra terris decreta silere;
Quod nostri languescit amor, quod fama tepescens
Torpet, et a toto uiles proscribimur orbe;
Quod laxas mundo sceleris concedit habenas
 Tesiphone, nostraque sibi de gente triumphans
Gaudet, et a nostro sugit gaudia luctu.
uincimur, et uictas pedibus submittit Erinnys,
Et grauibus nostra castigat colla catenis.



CAPUT uII. Prudentie pulchritudo, uestimenta.


Sic natura suo mentem sermone figurans,
Fine dato uerbis orantis fine perorat.
Gaudet et assentit nature curia, uotum
Laudat, et a uoto non distant uota sororum:
 Surgit ad hec placidi uultus, gestusque modesti
Circum scripta modis Prudentia, colla pererrat
Aurea cesaries, sed acus mediata refrenat
Litigium crinis, et regula pectinis instat.
Ordo supercilii iusto libramine ductus,
Nec nimis exhaustus, nec multa nube pilorum
Luxurians, sese geminos exemplat in arcus.
Luminis astra iubar, frons lilia, balsama naris,
Dens ebur, osque rosam, parit, offert, reddit, adequat.
Spirat in ore color uiuus, nec candor adulter
Turpiter effingit tanti phantasma decoris.
Sidereum uultus castigauere ruborem
Lilia nupta rosis; et ne palloris obumbrent
Nubila candorem, defendit flamma ruboris,
329 Clarior argento, fuluo conspectior auro,
 Lucidior glacie, crystallo gratior omni.
Menti planities roseo non derogat ori.
Non male colla sedent, humeris non insidet alta
Ceruix, at spatio surgit distincta modesto.
Poma mamillarum modico suspensa tumore,
Nulla mollitie dependent fracta, sed ipsa
Duritie proprii describunt signa pudoris.
Explicat explicito tractu iunctura lacertos,
Amplexusque suos deposcere brachia credas.
Imaque consiliat summis, extremaque primis
Conuallis laterum, modulo submissa decenti.
Cetera quis nescit meliora latere sub istis,
Quorum sola gerunt placidi preludia uultus?
Canone sub certo dimensio nulla retardat
Corporis excursum, uel certo fine refrenat.
 Nunc magis euadens celestia uertice pulsat,
Nunc oculos frustrans celestibus insidet, ad nos
Nunc redit, et nostra sese castigat habena.
uestis erat filo tenui contexta, colorem
Non mentita suum, nulloque sophismate uisum
Decipit, imo rubor natiuus inebriat illam.
Non ibi materies forme suffragia querit,
Nec forme peccata sibi uelamina querunt:
Materie neutra succumbit, neutra sorori
Cedit, et ex equo cernant, utra uincere possit.
Somniat hic rerum species pictura resultans,
Quas tamen ex parte iubet exspirare uetustas:
Et forme ueteris uestigia pauca supersunt.
Sed tamen in partes uestem diffibulat istam
 In uariis scissura locis, lugere uidetur
uestis, et illata sibimet conuicia flere.
Dextra manus librat trutinam, qua singula pensat
In numero, forma, mensura, pondere, causa.
His ornata modis, isto festiua paratu
uerba parat solers prudentia, cuius ab ore
Curia dependet, currunt instanter ad illam
uisus et auditus, sed uoto dispare certant.
uisus ut in specie tanta conuiuia querat,
Auditusque fauos uerborum fugat ab ore.
His igitur uerbis mentem Prudentia pingit,
 Dum tenet intentas attentio tanta sorores.



CAPUT uIII. Prudentia orationem. Nature approbat.


Nil nisi diuinum sapit hec sententia, tanti
Prouida consilii, que sic rationis in igne
Decoquitur, quod nulla manent uestigia fecis,
Non fluidum redolet animum, non mentis obese
Segnitiem loquitur, subitis non motibus instat,
A summis exsputa labris; sed mentis ab alto
Prominet, et nostris offert medicamina morbis.
330 Trans hominem mens ista sapit, condita sapore
Diuine mentis, de cuius fonte profundo
Riuulus emanat, animi discretio uestri.
Non igitur iacet exanimis, non indiga recti,
 Non rationis inops, non mens effrenis oberrat,
Non agitur casu, tanto suffulta patrono.
Que tantam mentem detractio mordeat? aut quis
Urgeat inuidie stimulus? quis nubila liuor
Misceat, aut odium, cum limes regius illam
Dirigat, et recto producat calle uiantem?
Ne uestre faciat conceptio mentis abortum,
Ne res tanta ruat, ne lux moriatur in umbra:
Sed magis exposita profulguret: exeat istud
In commune bonum, melius sub luce patebit.
Namque bonum quod sepe latet, splendore minori
Degenerat, lucetque magis, si luce fruatur.
Sic flos in fructus, in flumen riuus inundans
 Ibit, et in mensem pinguis procedet arista.
Quid melius sperare potest? quid maius? et ultra
Quid poterit uelle conceptus mentis honeste?
Si bonus est, huc usque licet, defigat in isto
Gressus proposito, nec longius ire laboret.
Sed tamen hoc superet quod mentem concutit, obstat
Proposito, uexat animum, concepta retardat.
Quod tanti uires operis, tot pondera rerum
Tantum nescit opus, operas suspirat ad istas
Nostra manus, que sic hominem conducit ad esse.
Quod non perducit, facit hunc, nec perficit ipsum.
Semper ad esse mouet, sed nunquam promouet illum.
Eius [84 1Kb] ad esse ualet, nec ad eius preualet ortum.
 Dispar natura, dispar substantia, forma
Discors, esse duplex, hominis concurrit ad esse;
Una sapit terras, celum sapit altera, celis
Insidet hec, illa terris, mortique tributum
Cogitur ista dare, mortis lex excipit illam.
Hec manet, illa fluit [85 1Kb] , hec durat, deperit illa;
Essendi nomen gerit hec, gerit altera numen.
Corpus habet terras, celestia spiritus: ergo
Terram terra tenet, retinent celestia celi.
Incudem nostram corpus mortale fatetur.
Artifices nostros, et nostram postulat artem;
Artifices alios anime natale requirit.
 Artificis melioris opem celestis origo
Postulat, et nostram fugit eius forma monetam,
Diuinique loquens operis miracula, nostrum
Spernit opus, ridens artis uulgaria nostre.



CAPUT IX.


Qualiter ex nichilo, sine forma, semine, causa,
Materia, motu, sensu, ductore, magistro,
331 Ingenitum, simplex, animabile, mobile, purum,
Prodeat exterius, nullo mediante patrono:
Sola Dei nouit Prudentia, cuius ab alto
Pectore procedit quidquid procedit in esse.
Hic elementa silent, languescunt semina rerum,
Sidus hebet, natura iacet, uirtusque planete
Deficit, et propria miratur iura silere.
 Ergo cum nostra genituram regula talem
Nesciat, et tantam stupeat pictura [86 1Kb] figuram,
Occasumque manus talem patiatur ad ortum;
Non uideo, non concupio, non iudico memet
Scire modos, causas, rationes, semina, formas,
Instrumenta, quibus nostra mediante Minerua
Ortus celestis anime ducatur ad ortum.
Ergo consilii super his libramina ferre
Nescio, non ualeo, dubito, desisto, retardor,
Consilio, ratione, fide, mea causa iacebit
Orphana, nec certo claudetur fine uoluntas,
Singula ni ratio trutina meliore repenset.
Quam penes obscurum fluitans, mutabile, cassum,
Ignotum, mendax, nichil est, cui singula lucent,
 Cuncta patent, dubiumque nichil, non alta uidentur
Astra, nec obscurus er, pelagusque profundum.
Sol animi, mentis oculus, lumenque uiantis
Proscripti patria, mortis solamen, origo
Iustitie, uirtutum regula, linea recti,
Subducat dubia certis, mendacia ueris,
In certo figat animum, dubiumque recidat,
Erroris tergat tenebras, uerique serenet
Luce diem mentis, et falsi nubila pellat.
Menti concusse dubiorum fluctibus, aura
Gratior applaudat rationis, flamine leni
Concilians estus animi, fluctusque retardans.
Segnitiemque meam non tanti massa laboris
Accusare potest: non tanto uicta labore
 Cedo, nec ignaue mendico quietis asylum.
Aggrediar quidquid ratio dictauerit, imo
Iusserit, atque nichil de contingentibus ipsa
Transgrediar, finem proprium pro posse secuta.
Sed quia principia nullo concludere fine,
uel dare principiis fines aliunde profectos,
Ut primo medium, medio non consonet imum,
Censetur turpe, fluitans, mutabile, stultum;
Cedere principiis malo, quam cedere fini.



CAPUT X. Ratio loquitur. Eius descriptio.


Sic ait, et tanto dubiorum turbine tota
Curia concutitur, turbataque turba sororum
 Fluctuat in dubiis, alta cum uoce fluentes
Suspendens animos, et murmura sola pererrans:
332 Qualiter aura fremit, fluit er, fluctuat unda,
Quam primo zephyrus cum planat flamine leni,
Si maris excutiat borealis turbo soporem,
uel maris instantes cogat uigilare procellas:
Sic animi fluitant, et mentes mentibus instant,
Quas Natura prius leni perflauerat aura,
Perflat maiori flatu Prudentia mentes:
Erigitur Ratio, poscitque silentia nutu,
uoce, manu, facie; pacis tranquilla meretur
uultus, et ad nutum morientia murmura nutant
uirginis in facie; Prudentia plurima uultu
Paret, et expressi sequitur uestigia uultus.
Suntque relatiue facies: gerit altera formam
 Alterius, seseque sibi conformat in illa.
Una sibi facies faciem presentat utramque:
uultus diuersi, facies diuersa duarum;
Non aduersa tamen, quales decet esse sororum.
Par facies, habitusque pares, par gestus in illis,
Par modus atque decor, sed dispar uultus in annis,
Nam potior [87 1Kb] Ratio, senii uexilla gerebat,
Plenior etate, plenis maturior annis.
Dextra manus speculi triplicis flammata nitore
Splendet, et in triplici speculo triplicata resultat
uitrea mollities, que tactus abdicat omnem
Insultum, digitique leues uix sustinet ictus.
Unius speculi sese concedit in usum,
 Attente Ratio speculo speculatur in isto
Causarum seriem, rerum scrutatur abyssum,
Subiecti formeque uidet connubia, cernit
Oscula, que miscet concretio, queue propinat
Unio natiua [88 1Kb] , formis subiecta maritans,
Subiecti que forma facit, que perficit esse,
Que rem conducit, uel que perducit ad esse:
Que generat, que mutat eam, que seruat in esse,
Quid sit, uel quanta, qualis, uel quomodo sese
Res habeat, reliquosque status perquirit in illa.
Argenti facies feces exuta metalli,
Infra se splendore diem stellasque relinquens,
Exsultat, speculi formam uestita secundi.
Hic subiecta uidet formis uiduata reuerti
 Ad chaos antiquum, propriamque requirere matrem,
Inque statu proprio puram iuuenescere formam,
Nec sua degeneris subiecti tedia flere,
Quomodo forma suo gaudens requiescit in esse;
Nec uarios fluctus subiecti naufraga sentit,
Qualiter ad proprium peregrina reuertitur ortum,
Subiecti fugit occasus et funera uitat.
Subiecti senio non deflorata iuuentus,
Formarum formas semper facit esse puellas.
Cernit inoffenso uultu, mentisque profundo,
333 Quomodo compositum simplex, celeste caducum,
Diuersum fit idem, grauidum leue, mobile certum,
Obscurum lucens, pretiosum uile, iocosum
 Flebile, perpetuum mortale, uolubile fixum.
Auri nobilitas, auro decoctior omni,
uixque suum dignata genus speciemque fateri,
In speculi transit speciem, que tertia rerum
Umbras mentiri nescit, sed singula monstrat
Tersius [89 1Kb] , et specie meliori cuncta figurat.
Hic rerum fontem, mundi genus, orbis ideam,
Exemplar, speciem, causam, primordia, finem,
Conspicit, et certis metitur singula causis:
Qua ratione, quibus causis, cur, quomodo, quando,
Instabilis, genitus, fluitans, mutabilis, iste
Mundus, ab ingenito, stabili, certoque figuram,
Esse, statum, speciem, uitam contraxit et ortum.
Quomodo terrestrem formam celestis idea
 Gignit, et in nostram sobolem transscribit abyssum.
Mittit in auxilium [90 1Kb] formas, quas destinat orbi.
A patre degenerat proles, faciemque paternam
Exuit, antiqui uultus oblita parentis,
Qualiter in mundo phantasma resultat idee,
Cuius inoffensus splendor sentitur in umbra,
Qualiter a fonte formarum riuus aberrans
Ingenitum perdit subiecti labe nitorem.
Quid cogat fatum, quod casu defluat, aut quid
Arbitrii possit medio librata potestas:
Se totam ratio speculis expendit in istis.
Sed magis ad presens uisus indulget habenis,
Mentem sollicitat, animum diffundit, ut intus
Hauriat a speculis aliquid [91 1Kb] ratione probatum,
Quod digne ferri tantas mereatur ad aures.



334 LIBER SECUNDUS.



CAPUT PRIMUM. uoluntas auriga uisus. Rationis discursus. Ratio se humilians petit ueniam. Approbat consilium Nature. Hominem uirtutibus omnibus perfectum in terris optat.


Regia tota silet, exspirat murmur, in altum
Cum uisu placidos delegat curia uultus.
 Cum uisu currit animus, uisumque uolantem
Anticipare cupit uisus auriga uoluntas.
Euocat ergo foras mentem rationis inundans
Eloquium, sermoque modum decurrit in istum.
Plusquam posse meum possit, me posse iubetis,
Dum uestram cogor indocta docere Mineruam.
 Sic myrti presunt lauris, oleaster oliuis,
Sic saliunca rosis, uilis sic alga hyacinthis
Prefertur, gemmisque lutum, uiolisque cicuta.
Sic ouis a capra mendicat uelleris usum,
Sic tumidus torrens a riuo postulat undam,
Sic solet a dauco narcissus querere formam,
Sic addit lucem candele flamma diei.
Sed quoniam cogit, iubet, instat uestra uoluntas,
Ut super his que uestra modo discretio mouit,
Mendicata mei tandem suffragia dentur
Consilii; plene uestris obsistere uotis
Nolo, sicque mea uobiscum uelle uoluntas
Incipit, ut tandem cupiat quodcunque necesse est.
Defecata minus, aliamque rogantia formam
 Consilii secreta mei deponere uobis
Malo, quam uotis uulgata fronte repugnem,
Aut mea coniectent suspecta silentia fastum.
Ergo precor ueniam, uenie non tarda sequatur
Gratia delictum, releuet compassio morbum,
Si minus excoctas rationes uerba propinent,
uel rationis inops ieiunus sermo laboret.
Nec stupor inuadat uestre munimina [92 1Kb] mentis,
Si sibi sermo meus maculas erroris adoptat [93 1Kb] :
Error in humanis comes indefessus oberrat.
Denigrare solet fermenti copia, quidquid
Humanus sermo uel mens humana uolutat.
Si tamen officio finis respondeat, alter
Non est orantis error, non culpa medentis,
Si primus finis fraudetur fine secundo.
 Non ferit assidue, telum quicunque minatur:
Non semper medicus sanat, non ipse perorat
Rhetor, non logicus ad metam peruenit, imo
Sepe iacens calle medio defessus anhelat.
Discretum, prudens, cautum, laudabile, tutum,
Utile consilium Nature iudico, uotum
335 Approbo, propositum laudo, molimen adoro,
Ut nouus in mundo peregrinet Lucifer, in quo
Nullius labis occasus nubilet ortum.
Sol nouus in terris oriatur, cuius in ortu
Sol uetus occasus proprios lugere putetur.
Possideat solus, quidquid possedimus omnes:
Omnis homo sic unus erit, sic omne quod unum:
Unus in esse suo, sed erit uirtutibus omnis.
Solis in occasu sol alter proferat ortum;
 Sit [94 1Kb] contra uitia que nos exstinguere tentant,
Tutor, defensor, iudex, athleta, patronus,
A nostris laribus cum nos exterminet orbis,
Hic noster thalamus, nostrum firmetur asylum.



CAPUT II.


Non tamen inficior uterine uerba sororis,
Que tanti limam sapiunt examinis, imo
uerius hec eadem possunt examina dici,
Cum nostrum fateatur opus, nostramque requirat
Incudem, fluitans humane machina molis.
Corpus ad esse suum uocat artis regula nostre:
Excipit hec hominis animam, que semper ab istis
 Legibus excipitur, meliori pollice ducta.
Non tamen a tanto debet secedere uoto
Instans propositum, nec citra prelia uinci,
Quamuis ad tantas operas, tantumque laborem
Nature suspiret opus, citraque residat;
Supplebit tamen ipsa manus diuina, quod infra
Perfecti normam nature norma relinquet.
Quod natura facit, diuinus perficit auctor [95 1Kb] ;
Diuinum creat ex nichilo, natura caducum
Procreat ex aliquo: Deus imperat, illa ministrat.
Hic regit, illa facit; hic instruit, illa docetur
Ergo si nostris, que sunt indigna fauore,
uotis aspirat, suspiria nostra relaxans
Plenius applaudet istis, que sola perorant.
Nec candore precum uestiri cultius orant
 uota, tamen precibus nostris mellita mereri
Plus poterunt, tali melius condita sapore.
Ergo uota, preces, animos fundamus in illum,
Ut nostris faueat uotis, ut uota secundet,
Qui solus complere potest; nec tarda sequetur
Mens diuina, preces si mens legauerit extra:
Quam non rhetoricis oratio picta figuris,
Non ignauus opum cumulus, non musa Maronis,
Non amor hypocrita, nec honor uenator amoris
Demulcet, sed sola precum dulcedo perorat.
Si tamen a fonte cordis deducta madescat
Restat in ambiguo, nec certa luce patescit,
Que nostrum quibus auxiliis, quo calle uiarum
336 In superas deuecta domos, donetur honore
 Legati, que uota Deo presentet, et instans
Imbre precum, precibus diuinas compluat aures.
Sed tamen ut proprie mentis sententia dictat.



CAPUT III. Prudentia aptissima indicatur ut ad Deum mittatur. Celorum secreta rimatur.


Nulla potest melius istius muneris usum
Amplecti, quam nostra soror Prudentia, cuius
Debellare nequit uirtutem turba laborum:
Cuius iter, gressus, obstacula nulla retardant,
Non strepitus, non ira maris, non uallis abyssus,
Non iuga, non celsi preceps audacia montis,
Asperitasque uie saxis callosa [96 1Kb] , nec ipse
Limitis ambages, desertaque nescia gressus
Non rabies uenti, non imbribus ebria nubes,
 Non tonitrus horrenda lues, non nubilus er,
Quin Superos adeat, quin uisitet astra, Deique
Imbibat arcanum, diuino fonte madescens.
Cernit in arcanis superum, quis Conditor orbis,
Quid Deus ipse uelit, quid mundo preparet, aut quid
Preuideat, uel prouideat, uel destinet orbi;
Quid possint celi secreta, quid astra loquantur;
Cur celi cursus motu nugetur eodem,
Semper in occasum uergens; contraque planeta [97 1Kb]
Militet [98 1Kb] aduerso motu, celumque refrenet.
Morbida Saturni quid mundo stella minetur,
Quamue salutis opem Iouialis [99 1Kb] gratia mundo
 Nuntiet, aut Martis sidus que bella prophetet.
Quo duce, qua causa, quo fomite, quoue patrono,
Temperie, motu, uita, splendore, meatu,
Prouidet, applaudit, blanditur, consulit orbi
Sol, oculus mundi, fons uite, cereus orbis:
Quas uenus illecebras, que tristia gaudia, tristes
Letitias, mala dulcia, pocula fellea terris
Offert, et felle mellito compluit orbem:
Quo nexu, qua lege meant, quo federe iuncti
Lucifer et nostri Cyllenius assecla solis
Nascentis uexilla gerunt; famulantur eunti,
Alternantque uices, sibi quas partitus uterque,
Alter in alterius usum transcribitur, alter
Solis in occasu splendescit, solis in ortu
Alter, et alterni sibi mutua nomina donant;
 Hesperus occasum comitatus, Lucifer ortum.
Quomodo mendicat alienum luna decorem,
Cur a luce sua Prebe demissa, parumper
Detrimenta sue deploret lucis, at infra
Plenius exhausta totius luminis amplam
Iacturam queritur, sed rursus fratris in igne
Ardescens, nutrit attriti damna decoris,
Perfectos tandem circumfert plena nitores;
337 Quis liget in nube pluuiam, cur mugiat er,
Quis pariat uentos, quis eorum seminet [100 1Kb] iras
Cur in tot facies exit substantia nubis,
Nunc pluuie plene lacrymis, nunc cana pruinis,
Nunc uestita niuis facie, nunc grandinis arma
Suscipit, et celi miratur terra sagittas.
Ergo que melius legati munus inibit,
 Quam Phronesis  ? cui cuncta Dei secreta loquuntur.
Ergo si nostris uult condescendere uotis,
Omnia prouenient ut lex deposcit, et ordo
Postulat; et certis claudentur singula metis.
Nec puto quod tanta rerum molimina, tantos
Conatus animi, tanti momenta fauoris
Defraudare uelit, tantosque refellere questus.
Nil dubii superest his concurrentibus; omnes
Aggrediamur opus; melior fortuna sequetur.
Dimidium qui cepit habet; finisque beati
Gratia principiis semper respondet honestis.



CAPUT Iu. Concordia describitur. Eius forme ualor, potestas, etc.


 Sic animos captat Ratio, mentesque sororum
Allicit, et turbam cogit plus uelle uolentem.
Sed tamen assensum Prudentia sola minorem
Donat, seque parem tanto negat esse labori.
Cogitur [1_2 1Kb] , illa negat, meruitque negatio cogi.
Fluctuat hec, se nolle negat, nec uelle fatetur:
Inter utrumque uolat, nec uult, et nolle ueretur.
Dum sic in dubio mens pendet, fluctuat, heret,
In medium cuncta medians Concordia sese
 Profert, in cuius facie deitatis imago
Splendet, et humani fastidit tedia uultus.
Pacem sponte tenet crinis, flammantior auro,
Se sibi conciliat, nec opem sibi pectinis optat,
Sed sibi sufficiens in tanta pace quiescit;
Ut nec perflantis boree suspiria crinem
Sollicitare queant, litisque creare tumultum.
Forma, figura, modus, numerus, iunctura [3 1Kb] decenter
Membris aptatur, et debita munera soluit.
Sic sibi respondent concordi pace ligata
Membra, quod in nullo discors iunctura uidetur.
Unius uultus, uno contenta colore
uestis, in ornatum membrorum transit; eisdem
Sic foris aptata, quod eis inscripta putetur.
 Illic arte sua uitam pictura secundam
Donat eis, quos castus amor, concordia simplex,
Pura fides, uera pietas coniunxit, et unum
Esse duos fecit, purgati fedus amoris.
Nam Dauid et Ionathas ibi sunt duo, sunt tamen unum:
Cum sunt diuersi, non sunt duo mente, sed unus.
Dimidiant animas, sibi se partitur uterque,
338 Ut sibi Pirithous se reddat, redditus orbi,
Theseus inferni loca, monstra, pericula tentat,
uiuere posse negat in se, nisi uiuat in illo.
Tydeus arma rapit, ut regnet Tydeus alter:
In Polynice suo pugnat, seseque secundum
Dum regnare cupit, sibi poscere regna uidetur
Alter in Euryalo comparet Nisus, et alter
 Euryalus uiget in Niso: sic alter utrumque
Reddit, et ex uno comitum pensatur uterque.
Atrides furit in furiis, eiusque furorem
Indicat esse suum Pylades, patiturque Megeram,
Ne patiatur idem Pylades suus alter et idem.
Hec pictura suis loquitur mysteria signis,
Nec res ipsa magis nec lingua fidelius unquam
Talia depingit, talique sophismate uisum
Decipiens oculis, rerum concludit in umbra,
Queis preco solet esse boni pacisque figura.
uirginis in dextra foliorum crine comatus,
Flore tumens, fructus exspectans, ramus oliua
Pubescit, nec matris humi solatia querit,
Quo mediante uices, nexus, et uincula rerum,
 Fedus, amicitiam, pacem, concordia nectit,
uerborumque [4 1Kb] notis [5 1Kb] succurrens, nutibus illis
Prodit in hec, uerbisque sonum sententia dictat.



CAPUT u. Concordia loquitur. Enumerantur plurima mala que in mundo contigerunt defectu concordie.


Si mea iura, meas leges, mea federa, mundus
Olim seruasset, uel adhuc seruaret amoris
uincula, non tantis gemeret sub cladibus orbis.
 Non cenam fratrum, non cene flesset abusum
Phebus, et errantis nature crimina lugens
Noctis abusiue tenebras legasset in orbem;
Non rex Thebanus, Polynicis frater et hostis,
Exutus fratrem sese mutasset in hostem;
Non patrie commenta dolos, exuta parentem,
Proprietate scelus redolens, pro matre nouercam,
In sua degenerem uertisset uiscera dextram.
Troie nobilitas, Troie decus, inclyta Troie
Fama uireret [6 1Kb] adhuc, nec laudis flore careret;
Non auri potum sitiens, non ebrius auro
Aurum potasset Crassus, male potus in auro;
Non olim ciuile nefas, non Cesaris arma,
Non pueri regis animum, non federa regni,
Non mortis seruile genus, seruosque probasset
 Magnus, et exanimis, truncatus, nudus honore
Funeris, in nuda solus iacuisset arena.
Post tantos belli strepitus, post fulmina Martis,
Post gladii furias, post tot discrimina, Cesar
Non fraudes, pugnamque styli sensisset inertem.
339 Cesaris insultus, belli momenta, furorem
Fortune, casusque uices, Antonius olim
De facili posset uitasse, nec uxor adoptans [7 1Kb]
Mammis serpentes, colubros lactasset  , et ipsos
Uberibus potans, potasset in ubere mortem.
Ni stabili nexu, concordi federe, pace
Perpetua, uicibusque meis elementa ligassem,
Intestinus adhuc strepitus primordia rerum
Dissona concuteret, germanaque bella moueret;
Officiis excepta suis, ignara meatus,
 Scabra situ, confusa locis, permista figuris,
Fortuitis agitata modis, elementa iacerent.
Et nisi sponte meis obnoxia legibus essent
Astra poli, celique uices, septemque planete,
Ordine, pace, fide, numero, nexuque ligati,
Omnia fortuitis fluerent incerta ruinis.
Ni mea corporibus animas iunctura ligasset
Dedignans habitare casas, ergastula carnis
Spiritus egrediens proprios remearet in ortus.
Hec probat, hec fatur, hec disputat, hec docet, ista
Ostendit ratio quod nil seruatur in esse,
Quod seruare meas leges et iura recuset.
Nos ergo liget unus amor, liget una uoluntas,
 Unum uelle liget, liget unum nolle, sorores.
Cetera sic pacis normam seruare tenentur
Nos magis, ad quarum nutum disponitur orbis,
Quas penes arbitrium, ius est, et regula mundi.
Quis nexus, quis uerus amor, quod fedus amoris,
Que pietas, que pura fides, que linea recti,
In rebus reliquis saltem uestigia pacis
Seruabit, si nostra manet concordia discors?
Defluet in membra capitis iactura dolentis.
Defluet in ramos uitium radicis amare.
 Defluet in riuos tabes cognata fluento.
Quis lune splendor, si solis lumen oberrat?
Quis riui fluctus, si copia fluminis aret?
Quis grani fructus, si torrens [8 1Kb] languet arista?
Si nostram pacem discordia dissuit, imo
Rumpit, nostra perit uirtus; nam stare negatur
Occasum patiens, in se diuisa potestas.
Cum nobis donet consensus [9 1Kb] robur adultum,
Dissensus noster uires exhauriet istas.
Effectus medicina suos diuisa recusat.
Quem sibi distribuunt riui, minus amnis inundat,
uel diuisa minus candescit flamma camini.
Acrior insultus uitiorum pugnaque maior
Nobis incumbet, si nos diuiserit error.
Postquam cementi rumpit discordia muros,
 Hostili pugne muros exponit inermes.
Acrius insultat seuitque profundius ensis,
340 Conserte partes ui nulla repagula donant,
Nec series harum conserta recalcitrat ensi.
Acrius in uolucrem Iouialis fulminat ales,
Cum plebem uolucrum uenientis disgregat horror.
Uberius torrens effunditur, obice nullo
Defendente uiam, fluuioque negante meatum.
Ergo concordes uotum curramus in unum,
Quod natura petit, ratio commendat, honestas
Approbat, imo cupit, pietas deposcit et optat.
Nec phronesis sola, distans, contraria, discors [10 1Kb] ,
Nos omnes pacis conformi lege iugatas
Diuidet in partes, ut amoris uincla relaxet:
 Sed potius constans, congaudens, consona, concors
In nostram ueniet mentem, ne uicta labore
Cedere credatur citra preludia lucte;
uel tumido flatu perflare superbia mentem,
uel sibi liuor edax animi mordere recessus.
An que sola solet bona poscere, sola recidet
Hoc commune bonum? nostrum decus? utile uotum?
Nos omnes que sola libens, et sponte mouere
In tantum deberet opus, tantumque fauorem,
Si flammata minus torperet nostra uoluntas,
Nec tantum uellet animus conscendere noster.



CAPUT uI. Prudentia uerbis Concordie accensa, legationem assumit. Currus edificari ordinatur. Septem designantur artes liberales.


His uerbis accensa magis Prudentia mentem
Sistit, et in certo figit uestigia mentis.
Tempestas animi moritur, fluctusque recedunt,
uelle suum commune facit cum uelle sororum.
Cogitat, exquirit, studet, inuenit, eligit: ergo
Que uia, quis callis, que semita, rectius ipsam
Deferet ad superos, arcanaque regna Tonantis?
Utque minus possit gressus uexare uiantis
 Limitis asperitas, pes scandala nesciat, imo
Ut citius possit munus complere quod instat,
In quo percurrat celum, mare, sidera, currum
Imperat excudi sapientia, nec pede lento
Affectum sequitur affectus, sed simul instant.
Nascitur effectus, cum nascitur ipsa uoluntas.
Sic matri prolique simul conceditur ortus.
Caute, prudentes, pulchre, similesque puelle
Septem, que uultum sub septem uultibus unum
Reddunt, quas facies, genus, etas, forma, potestas
Una tenet, tenet una fides, tenet una uoluntas,
Assistunt Phronesi, Phronesis decreta sequuntur,
Eius in obsequio semper feruere parate.
Tot dotes in eas effundunt dona sophie,
Quot sese totam prudentia fundit in illas,
 Se partitur eis, sibi thesaurizat in illis.
Sic diuisa, tamen manet integra, sparsaque tandem
341 Colligitur, diffusa redit cum fenore multo.
Delegans uultus in eam mentisque latebras,
In uultu uelut in speculo chorus iste sororum
Conspicit, attendit, discit, notat, atque docetur,
Quidquid charta tenet, quidquid mens concipit, audet
Lingua loqui, totamque bibit sine fine sophiam.
Quod manus artificis, pictoris gratia, fabri
Dextera, sculptoris solers industria poscit.
Ut Zeuxis pingit chorus hic, ut Milo figurat,
Ut Fabius loquitur, ut Tullius ipse perorat,
 Ut Samius sentit, sapit ut Plato, querit ut Hermes,
Diuidit ut Socrates, ut Zeno colligit, instat
Ut Brisso, studet ut Crisias, speculatur ut Argus,
Temporis excursus ut Cesar cogit, ut Atlas
Sidera perquirit, ut Zetus pondera librat,
Tanquam Chrysippus numerat, metitur ut alter
Euclides, canit ut Phebus, citharizat ut Orpheus,
Circinat ut Perdix, ut Dedalus erigit arces,
Fabricat ut Cyclops, ut Lemnius arma monetat,
Instruit ut Seneca, blanditur ut Appius, urget
Ut Cato, succendit ut Curio, uelat ut alter
Persius, ut Crassus simulans, ut Iulius alter
Dissimulans, ut Soldius implicat [11 1Kb] , explicat idem
Ut Naso, uernat ut Statius, ut Maro dictat.
 Concipit, exponit, imitatur, gestat, adimplet
Mercurii sensus, nostri Demosthenis iras,
Ouidii flumen, Lucani fulmen, abyssum
uirgilii, morsus Satyre, Solonis asylum.



CAPUT uII. Artes liberales designantur. Artibus liberalibus iniungitur edificatio currus Prudentie. Grammatica facit temonem in curru Prudentie. Grammatice fructus. Grammatice natura et usus.


Ergo Minerua [12 1Kb] uidens tanto splendore Sophie,
 Tot donis, tantisque datis, splendere sorores,
Ordinat, iniungit, iubet, imperat, orat, ut instans
Quelibet istarum comitum, comitante Sophia,
Corpore, mente, fide, studeat, desudet, anhelet,
Instet, et efficiat, ut currus currat ad esse,
Quo terre spatium, mare, nubila, sidera, celum,
Transeat, et trini superato cardine celi
Scrutetur secreta noys  , sensusque profundos
Hauriat, et summi perquirat uelle magistri.
uix satis expressit uotum, cum uota iubentis
Certatim complere student, seseque sorores
Accingunt operi, non mens discordat ab actu,
Non a mente manus, sed eam delegat in actum
Affectus mentis: manus ergo predicat extra
Quod mens intus habet; sic mentis lingua fidelis
 Fit manus, et proprio mentem depingit in actu.
Harum prima studet, ut temo preambulus axis,
Et quasi uenturi quedam prefatio currus,
342 Prodeat, ut tanti sit pars primeua laboris.
Illa uigil, studiosa, libens, attenta, laborans,
Indulgens operi, mentem deducit in actum.
Non habitu uilis, non uultu sordida, gestu
Degener, incompta uerbis, uel barbara factis:
Sed tamen in uultu prescribit signa laboris
Pallor; sed modicus, qui non proscribit in ore [13 1Kb]
Purpureos ignes, niueique caloris [14 1Kb] honorem,
Cum flos uirgineus non defloretur in illa,
Nec proprium frangit [15 1Kb] ueneris fractura pudorem:
Sunt tamen in multo lactis torrente natantes
 Mamme, subducti mentite damna pudoris.
Dum suspirat adhuc lactantis ad ubera matris,
Infantem cibat iste cibus, liquidoque fouetur,
Quem solidum non pascit adhuc, dum pocula lactis
Lactea delibat etas, potuque sub uno
Et cibus et potus in solo lacte resudat.
Asperat illa manum scutica, qua punit abusus,
Quos de more suo puerilis combibit etas.
uerberibus sic asperat ubera, uerbera mollit
Uberibus; facto pater est et mater eodem.
uerbere compensat patrem, gerit ubere matrem.
Officio scalpri seruit manus altera, dentes
Liberat a scabie, dum buxum dentis in ipsum
uertit ebur, rursusque suo candore uenustat.
 uel si dens aliquis aliorum de grege solus
Deuiet, excessum sub iusta lance recidit.
Infantes docet illa loqui, linguasque ligatas
Soluit, et in propriam deducit uerba monetam.
Candida Niliaco uestis contexta papyro
uestit eam, forme non detrahit illa, nec illi
Forma nocet: cultus forme connubia grate
Nectunt, et sese proprio uenerantur honore.
uestibus his inscripta manent, descripta resultant
 Artis grammatice uirtus, natura, potestas,
Ordo, materies, pars, finis, nomen, et auctor,
Officium, species, genus, instrumenta, facultas.
Illic imperium datur arti, regula regnat,
Exsilium patitur uitium, ueniamque mereri
Nescit, grammatice patiens sine fine repulsam
Defendens sese propria ratione figura
Excubat ante fores artis, ueniamque precatur:
Ars admittit eam, ueniam largita precanti,
Nec fouet in gremio, sed tantum sustinet illam.
Hic docet ars, monstrat ratio, doctrina fatetur,
Littera cur simplex, cur indiuisa uocetur,
Cur sibi mendicet elementi littera nomen,
uel tropice soleat elementum littera dici;
Que pingant elementa note, que nomina signent,
 Quis claudat numerus, quis congruat ordo, potestas
343 Que sit, et has species certo sub canone claudit:
Cur tenui deiecta sono poscentia uocem,
Cetera mutescant, uerum uocalis aperte
Clamitet, et reliquis uocis spiramina donet;
Qua ratione, quibus causis, h. littera non sit,
Cum sibi pretendat scripturam, nomen, et usum;
Sed cifri loca possideat, solaque figura
Ius sibi defendens elementi preferat umbram:
Qualiter in metro secum rixata liquescat
uocalis, uocisque suum deperdat honorem.
Qualiter in metro natiuas littera uires
 Perdit, et ad tempus languet prescripta potestas.
Qualiter in metro uires et iura duarum
uindicat una sibi, redimendo damna sororum.
Quomodo diuersas species uox induit una,
Quam grauis accentus infra demittit, acutus
Erigit, in gyrum fert circumflexus eamdem.
Quidue sibi proprium defendit littera, quidue
Syllaba, quid proprii iuris sibi dictio seruat,
Quid proprie proprium nomen sibi uindicat, aut quid
Appropriat uerbum sibi, quid pronomen adoptat,
Quid relique partes proprio sibi iure reseruant.
Quid nomen proprie designat, quid peregrine
Insinuat, quid uerba notant, pronomina signant,
Cum subiecta notent, cur sic pronomina forme
 Dedignentur opem, quod demonstratio sola
Subueniat formeque uicem compenset in illis.
Qua ratione regat pars partem, quaue regatur.
Cur nomen substans aliis, uel cetera pingens
Materie gerat officium, formamue figuret,
uerbi cur redeat in se uel transeat actus.
Fedus amicitie cur uerbis nomina seruent,
Et uerbo iunctum soluat sua debita nomen,
Que nisi conueniat, oratio muta tacebit [16 1Kb] ,
Nec plenos sensus uox decurtata loquetur.
Cur partem capiens ab utroque rependat utrique
 Dictio quod debetur ei, sic reddit utrumque
Quod neutrum, mediumque tenens mediatur utrimque,
Cur relique partes istas uenerentur et istis
Sese submittant, nec eis seruire recusent.
Hec artis series seriatim picta propinat
Delicias oculis, et menti fercula donat.
Nam pictor predoctus eam descripserat, imo
Plus pictore potens picturaque clamitat illum.



CAPUT uIII. Grammatica rudem materiam adaptat operi. Grammatice auctores. Donatus. Aristarchus. Priscianus. Grammatici solo cortice gaudent.


Aggrediens proprium uirgo prefata laborem,
 Non oneris concussa metu, non fracta labore,
Ad proprium desudat opus, multumque rebellis
Materies tandem sequitur superata uolentem.
344 Nam predicta iacent ad tempus, et otia seruant
Instrumenta, quibus pueriles excolit annos,
Et mentita fabrum fabrilibus utitur armis,
Materie fluxum superat, cogitque negantem
Materiam seruire sibi, lignique rigorem
Edomat, et lignum temonis imagine uestit.
Hic ortu sculptura nouo, uitaque recenti
Grammatice locat artifices, et cudere cogit;
Illic Donatus rhetor [17 1Kb] , patronus, et heres,
Grammatice precepta docens, uitiumque recidens,
 Doctrina, uerbis, studio, ratione, figura,
Ampliat, extollit, ditat, defendit, honestat
Grammaticam, nomenque sibi speciale meretur,
Ut non grammaticus dicatur: at emphasis ipsam
Grammaticam uocat hunc, signans sub nomine numen.
Noster Aristarchus donaria fundit in artem
Grammaticam, cuius thesauros ampliat, auget
Diuitias, uiresque suas mensurat in illa.
Partes grammatice dissutas cogit in unum
Dindimus, et propriis describit singula formis.
Grammatice tractus pertractat apostata noster,
Pigrius in dictis torporis somnia passus,
In scriptis errans propriis aut ebrius esse,
Aut magis insanus, aut dormitare putatur.
 Claudicat ille fide, ne fama claudicet eius
Tractatus, uenditque fidem, ne premia libri
Depereant, erratque fides ne rumor aberret.
Solos artifices quos fama beauit adulta
Laude, nec a fama discessit gloria facti,
Hec sculptura tenet, minime dignata fateri
Grammaticos humiles, qui solo cortice gaudent:
Quos non admittit intus pinguedo medulle,
Sed foris exposcunt fragmenta, putamine solo
Contenti nuclei nequeunt gustare [18 1Kb] saporem.



345 LIBER TERTIUS.



CAPUT PRIMUM. uirgo secunda Logica est. Logica axim facit in curru Prudentie. Logice facies, habitus, etc. Logice ars qualis. Sophista fraudes detegit. Logice usus. Quomodo ex ferro axim conficiat. Auctores logice: Porphyrius, Aristoteles, Zeno, Betius.


Latius intendens [19 1Kb] , solers, studiosa, laborans,
uirgo secunda studet, intrat penetralia mentis,
Sollicitatque manum, mentem manus excitat, urget
Ingenium, sensus proprios inuitat, ut axis
Effigiet speciem, multoque secundet honore;
Ut nec materie, nec forme laude secundus
Cum temone suo contendens disputet axis,
Imo precellens specie concludat eidem [20 1Kb] .
Et decor et species afflasset uirginis artus,
 Sicut presignis membrorum disserit ordo,
Ni facies quadam macie respersa iaceret.
uallat eam macies, macie uallata profunde
Subsidet, et nudis cutis ossibus arida nubit.
Hec habitu, gestu, macie, pallore, figurat
Insomnes animi motus, uigilemque Mineruam
Predicat, et secum uigiles uigilasse [21 1Kb] lucernas.
Quodam litigio contendens crinis in ima
Deuiat, et secum pugnans rixatur inepte.
Non pecten castigat eum, non forcipis urget
Morsus, tonsure non mordet apocopa finem.
Dum stellis oculi certant, ardere putantur,
Succumbunt aquile uisus, et lyncis adorant
Intuitus, oculos tales seseque fatentur
 Deuictos, et eis sese conferre uerentur.
Dextra manus floris donatur honore, sinistram
Scorpius incidens caude mucrone minatur.
Mel sapit ista manus, fellis gerit illa saporem.
Hec spondet risum, fletu concluditur illa.
Hec capit, illa fugat; hec afficit, inficit illa.
Hec ferit, hec mulcet; hec ungit, pungitur illa.
Non sordis squalore iacens, non luce superba,
uestis erat medium retinens, utrimque reducta [22 1Kb] .
Illic arte noua pictor nouus, histrio ueri,
Monstrat elenchorum pugnas, logiceque duellum:
Qualiter ancipiti gladii mucrone coruscans
uis logice ueri facie tunicata recidit
Falsa, negans falsum ueri latitare sub umbra.
Cur pseudologicus artis fur, artis adulter,
 Falsus et hypocrita, furtiuus predo, sophista,
Mentitur logice uultum, fretusque quibusdam
Prodigiis tentat pro uero uendere falsum.
Quid locus in logica dicatur, quidue localis
346 Congruitas, quid causa loci, quid maxima, quid sit
 uis argumenti, manans a fonte locali.
Cur argumentum firmet locus, armet elenchum
Maxima, que uires proprias largitur elencho.
Quomodo materia uel forma peccat elenchus,
Et sola facie laruam pretendit elenchi.
Cur ex premissis conclusio nata loquendo
Que premissa uelint uultu signetur eorum.
Cur liget extremos medius mediator eorum
Terminus, et firmo confibulet omnia nexu.
Cur decurtati species nascatur elenchi,
Quando uel apheresis uel syncopa curtat elenchum.
Qualiter usurpans uires et robur elenchi.
Singula percurrit inductio, colligit omne,
Sed tamen inferior sese submittit elencho.
Qualiter exemplum de se parit, imo recisa
 Parte sui curtata parens sibi pignora gignit.
Qualiter est munita locis ars ipsa localis;
Nec tamen est conclusa loco, cum non loca querat.
Imo locum, capiatque locos ignara locorum.
Quomodo definit, partitur, colligit, unit
Singula, que gremio complectitur illa capaci.
Quomodo res pingens descriptio claudit easdem,
Nec sinit in uarios descriptum currere uultus.
Quid genus in species diuisum separat, aut quid
Diuidit in partes totum, rursumque renodat,
Que sunt sparsa prius, diuisaque cogit in unum.
Qualiter ars logice tanquam uia, ianua, clauis,
Ostendit, reserat, aperit secreta sophie.
Qualiter arma gerit, et in omni militat arte,
Ascribitque sibi causas et damna sororum.
 Qualiter hec reliquas defendit, ditat egentes,
Roborat infirmas, elingues instruit, ornat
Incomptas, torpentes excitat, armat inermes.
Qualiter hec purgat uitium, fecemque repellit,
Si quid inest fecis, uitium ne deroget arti.
Qualiter incudem seruat, ne falsa monetet
Argumenta sibi furtiua fraude sophista.
Hec expressa tenet [23 1Kb] inscriptio uestis, ut artem
Et proprios pugiles et luctam poscere credas.
Hunc habitum, gestum, formam, speciemque puella
Pretextata gerit, sed florem dextra resignat
Ad presens, aliisque uacat, serpensque sinistram
Exit, et ad maius urget manus utraque uotum.
uirginis ergo manus ne torpor inebriet, assunt
 Instrumenta fabri manibus, que Lemnius [24 1Kb] ipse
Commodat, et propriis illi deseruit in armis.
Ergo se totam concedens uirgo labori
Duritiem ferri tentat mollire, rigorem
Flectere, torporem delere, fugare stuporem,
347 Ut ferri delicta domans exemplet in axem.
 Materiam ferri uultu meliore figurans.
Nunc ignis demollit eam, nunc malleus ipsam
Flectit, et ad cultum ferri suspirat uterque.
Sic ferrum ferro contendit, ut excolat illud,
Ut socium uenerans sese ueneretur in illo.
Post multum sudoris opus, post prelia lucte
Insultum ferri uincit labor improbus, aufert
Nequitiam, motumque ligat, rixamque retundit,
Materiem ferit in formam, uestitque figura:
Et que iam fuerat discors, rudis, hispida, torpens,
Temperiem, formam, cultum, motumque resumit
Materies, axisque gerit formata figuram.
Picture series cum fama predicat illic
Auctores logice, quos donat fama perenni
uita, nec sepelit illos quos terra sepultos
 uelat, sed recolens defunctos suscitat orbi.
Illic Porphyrius directo tramite pontem
Dirigit, et monstrat callem quo lector abyssum
Intrat Aristotelis, penetrans penetralia libri.
Illic Porphyrius arcana resoluit, ut alter
Oedipodes nostri soluens enigmata sphingos.
uerborum turbator adest, et turbine multos
Turbat Aristoteles noster, gaudetque latere.
Sic logica tractat quod non tractasse uidetur;
Non quod aberret in hoc, sed quod uelamine uerbi
Omnia sic uelat, quod uix labor ista reuelet.
Qui tamen idcirco uestit sua dicta latebris,
Ne sua prosternat secreta, suumque relinquens
Arcanum uulgo tandem uilescere cogat.
 Nam sua secreti maiestas uilet, et omni
Priuatur splendore sui, si publica fiat:
Nam res uulgate semper fastidia gignunt.
Ex re uulgata contemptus nausea surgit.
Zeno pugil logicus, logices athleta, sophie
Rex et ductor adest, logice sibi prelia querens,
Illius nudat latebras imosque recessus.
In lucem tenebrosa refert, noua ducit in usum,
Excusatque tropos, in normam schema reducit,
Exerit ambiguum Seuerinus; quo duce linquens
Natalem linguam, nostri peregrinat in usum
Sermonis logice uirtus, dicatque Latinum.



CAPUT II. uirgo tertia est Rhetorica. Rhetorica describitur. In dextra gerit tubam, in sinistra cornu. Rhetorice officium et usus. Rhetorice orationis partes. Cicero, de Rhetorica optime meritus.


   Non cultu facieque minor, non arte secunda
Tertia uirgo, suo non fraudat munere currum.
Euocat exterius mentem, studioque uocatam
Destinat, atque manus animo ducente gubernat,
Supremasque manus apponit, opusque sororum
Perficit, atque semel factum perfectius ornat.
Excolit illa gradu supremo, que positiuo
348 Facta gradu fuerant, sed non augmenta superni
Finis contigerant, gradibus contenta secundis.
Nec mirum, si facta prius perfectius ornans
Perficit, et factum cultu meliore uenustat,
Cui magis arridet species et gratia forme,
 Que comites multa pictoris preuenit arte,
Totam pictoris artem sub pectore claudens.
Exemplans auri speciem, miraque politus
Arte iacet crinis, inuestit colla capillus,
In uultuque natat color igneus, ignis in ore
Purpureus roseo uultum splendore colorat.
Sed parti uultus candor peregrinus inheret,
Natiuoque suum certat miscere colorem.
Nunc uario fluctu lacrymarum uultus inundat,
Nunc uultum uarii risus aurora serenat,
Abstergens fletus lacrymas; nunc uirgo seueros
Pretendit uultus cum maiestate rigoris.
Nunc oculus sursum lumen delegat, in imum
Nunc cadit huius apex, nunc totum lucis acumen
In latus obliquans anfractus querit et umbram.
 In dextra gerit illa tubam, cornuque sinistram
Donat, et in cornu signat preludia belli.
Claudit eam uestis, que picturata colore
Multiplici ridet uarios induta colores.
Hic pictoris ope splendet pictura coloris
Rhetorici, sic picturam pictura colorat.
Hic uelut in libro legitur quis finis et auctor,
Forma, uel officium, que causa, quis ordo, quod artis
Rhetorice proprium, que uirtus, qualiter instans,
Nunc tonat illa minis, nunc uerbi luce coruscat,
Nunc pluit illa preces, nunc laudibus imbuit aurem.
Quid cause genus efficiat, quo tendat, et ad quem
Deueniens finem deliberet utile, iustum
 Iudicet, affirmet rectum, demonstret honestum,
Que partes artis, quis earum texitur ordo.
Qualiter in primis ars inuenit, ipsaque tandem
Ordinat, eloquitur, memorat, pronuntiat, ut sic
Ordine legitimo sibimet respondeat ordo.
Quas uel quot partes oratio rhetoris in se
Contineat, uel qua serie texantur in illa.
Quomodo principium mentem mouet, erigit aurem,
Excitat auditum, cor iudicis apparat illi,
Quo magis attentus, docilis magis, atque benignus
Redditur auditor, et mentem dedicat auri.
Quomodo sub breuibus uerbis narratio uerum
Explicat, aut latitans ueri sub imagine falsum.
Qualiter in summa partitio colligit omne
 Quod sequitur, dispersa legens, diffusa coarctans.
Qualiter in partem faciens assertio nostram
Argumenta notat, probat, exprimit, astruit, infert.
Qualiter appositam ferit infimatio partem,
349 Destruit, infirmat, dissoluit, dissipat, urget.
Quomodo concludens conclusio singula, fine
Legitimo claudit, sistens sermonis habenas;
Que factum, factique genus, nomenque requirat
Questio, diuersis rationum nixa columnis;
Que lis de facto certet, que questio iuris,
Que uel quot species, que simplex, queue relata,
Queue relatiue partes; cur astruat illa
Criminis obiectum, hec transferat, illa repellat,
Comparet hec, equa librans incommoda lance;
Qualiter assumat contentio robur utrinque,
 Cum lex rixatur socie contraria legi,
uel contra scriptum discors sententia pugnat,
uel parit in scripto dubium sententia duplex;
uel quando nomen describi possit, ut ipsum
Nominis ambiguum descriptio certa resignet;
uel cum iure loci, persone, temporis ipsa
Questio se transfert, alios motura tumultus;
uel si contendat contentio nescia certe
Legis, et a simili rationis robora sumat;
Quomodo personis accommoda roboris arma
Dant argumentis, sed falso robore nutant
Nomen, natura, uirtus [25 1Kb] , fortunaque uultus
Pretendens dubios, habitus, affectio, fallax
Consilium, studia, casus, oratio, factum.
Euentum que contineant, quid gestio facti
 Contineat, facto que sint adiuncta, uel ipsum
Ut res deposcit solito de more sequantur.
Quis modus in facto, uel que complexio facti,
Quis locus, aut tempus, occasio, causa, facultas,
Hanc artis gerit effigiem pars unica uestis.
Sed tamen artificum loquitur pars altera formas.
Illic rhetoricam sibi soli Marcus adoptat,
Imo parit, quare Ciceronis filia dici
Ars merito poterit quam gignit Tullius, a quo
Ars ortum ducens censeri Tullia posset.



CAPUT III. Rhetorice auctores alii: Quintilianus, Symmachus, Sidonius. Rhetorica temonem in curru Prudentie ornat gemmis et argento. Axi quoque uarios flores insculpit.


Illic multiplici presignit carmina flore,
Sermonisque notas enodius effricat omnes.
Quintilianus adest, quadam sub imagine ueri
Causarum uelans umbras, litesque nouellas
Fingit, et in litem cogit sine lite uenire.
Symmachus in uerbis parcus, sed mente profundus;
Prodigus in sensu, uerbis angustus; abundans
Mente, sed ore minor, fructu non fronde beatus,
Sensus diuitias uerbi breuitate coarctat.
Illic Sidonii trabeatus sermo refulgens
Sidere multiplici splendet, gemmisque colorum
Lucet, et in dictis depictus pauo resultat.
350 Nunc tenuem gracili meditatur arundine musam,
 Nec tamen exsanguis sermo ieiunia luget;
Nunc mediam, nec in ima ruens, nec in ardua turgens.
Nunc tonat altiloquis describens seria uerbis,
Nec tamen inflato tumidus crepat ille boatu.
Hoc cultu festiua suam non detrahit artem
uirgo, sed in cultus eius factura redundat.
Gemmis stellatam speciem temonis inignit,
Argento sparsim temonem uestit, et ipsi
Ligni materie, que pollet honore minori,
Externus succurrit honor, redimitque minorem.
Ligni primeuos ortus, omnesque querelas
 Splendor adoptiuus sepelit, lignique uenustas
Exsulat, et primos sic obliuiscitur ortus.
Ergo temonem gemmarum sidus inaurat,
Imo diem uerum reddit lux ista, diesque
Materie debet; nam lux natiua diei
Lumen adoptiuum ligni miratur adorans.
A simili uariis inscribit floribus axem
uirgo, flore nouo cogens iuuenescere ferrum.
Et quamuis ferrum soleat torpere rigore
Frigoris, et brume soleat redolere pruinam;
Hoc hiemem nescit, frigus natale relinquens,
Usurpatque sibi risus et gaudia ueris,
Et faciem prati pretendit imagine florum.
Dum sic temonem gemmis, et floribus axem
Exhilarat uirgo, cumulum largita decoris;
 Pingentis calamo cedit tuba, cedit et ipsum
Cornu, sicque duo sumunt sibi iura duorum.



CAPUT Iu. Quarta soror est Arithmetica. Eius forma, opus, etc. Eius uestimenta. Arithmetice usus. Arithmetica conficit primam rotam in curru Prudentie. Arithmetice auctores: Nicomachus, Gilbertus, Pythagoras, Chrysippus.


Quarta soror sequitur, quarte rota prima sororis
Est opus, huic operas operose dedicat illa.
Et quamuis hec quarta foret, tamen esse secundam
Se negat in facto, contendens prima uocari.
Ergo decora, decens, gracilis, subtilis, acuta,
Pollet, et in uultu monstratur copia mentis.
 Nam uultus noster liber est, et littera cordis
Nuntius, interpres uerax, animique figura.
Solliciti uultus, animi prudentis, honesti
Cultus, attenti speciem formamque modesti
Hoc gerit, et sexum transcendit mente uirili.
Non eius roseos hic incolit [26 1Kb] aduena uultus,
Sed color indigena regnat, nec purpura uultus,
Secum furtiui patitur fermenta coloris.
Demittit caput in terram, nec lubrica sensus
uenatur, menti cedens agit otia uisus.
Mensam Pythagore, que menti pabula donat,
Delicias animi sapiens, non corporis escas,
Sustinet una manus, pugnas manus altera monstrat.
351 Agmina disponit numerorum, prelia fingit
 Indicat insultus uarios, numerosque rebelles,
Tandem, subtili concludit bella triumpho.
Ex bysso contexta, suo uestita decore
uestis sidereos inuestit uirginis artus.
Materies subtilis erat, subtilius ipsam
Materiam precellit opus, sic preuenit usus
Nature uires, naturaque uincitur arte.
Hic pictura loquens scripto, clamansque figuris,
Muta tamen totam numerandi predicat artem:
Que numeri uirtus, que lex, quis nexus, et ordo,
Nodus, amor, ratio, fedus, concordia, limes.
Quomodo concordi numerus ligat omnia nexu,
Singula componit, mundum regit, ordinat orbem,
 Astra mouens, elementa ligans, animasque maritans
Corporibus, terras celis, celeste caducis.
Quomodo nascendi [27 1Kb] mundo rebusque creandis
Principium, finis, exemplar, forma, sigillum.
Hic erat, ad cuius formam deitatis idea
Impressit rebus formas, mundoque figuram.
Quomodo principium numeri, fons, mater, origo,
Est monas, et numeri de se parit unica turbam.
Quomodo uirgo parit, gignens manet integra, simplex
Sese multiplicat, de sese gignit, et in se
Incorrupta manet, partus imitata parentis.
Quis numerus numerans censetur, quis numeratus,
Quis repetit, quis distribuit, quis colligit, aufert,
 Addit, et a primo radices extrahit ortu.
Quo iuris merito, uel qua ratione uocetur
Femina par numerus, impar mas, uirgo Minerua,
Cur animam celum, rationem gaudia, uitam
Impare sub numero prudentum dogma figuret;
Cur corpus, terram, sensum, lacrymabile, mortem,
Par numerus signet, peioraque fata loquatur.
Quis numerus punctum, quis linea, quisue figura
Plana, uel equorum laterum, quis sphera uocatur,
Quis quadrus, uel quis solidus, quis pyramis, aut quis
Cyclicus est, a se qui circumflectitur in se.
Quis numerus propriis completur ductibus [28 1Kb] , aut quis
 uel partes superat, uel ab his superatus abundat.
Que numerum numero concordia nectit, et unde
Prouenit, ut uicibus mediis extrema ligentur.
Cur quo quadrati medio nectantur in uno,
uel solidos nectat mediis iunctura duobus.
Hoc igitur cultu uirgo preculta, laboris
Pondera non fugiens, ne pondere pondus honoris
Effugiat, dum uitat onus ne uitet honorem.
Robur uirgineum cumulo uirtutis et arte
Transgrediens superat, uir sensu, femina sexu.
Sic uir, sic mulier, animo non illa, sed ille est.
352 Nec motu subito quod concipit, exprimit actu,
Nec quod mens gignit, subitos [29 1Kb] deducit in actus:
Ne sic conceptum pariat mens ipsa, priusquam
 Formam suscipiat conceptus mentis in aluo,
uel firmum capiat mentis matrice sigillum;
Nutritumque diu rationis fomite uiuat;
Fetus abortiuus subitum decurret in ortum,
Nec uita dignus proprio morietur in ortu,
uel uiuens saltem lugebit crimina forme.
Ergo legitimo ne partus mentis ab ortu
Deuiet, et nullam dicat de matre querelam,
Mens gignit, nutrit ratio, quod parturit actus,
Fabricat in thalamo mentis mentale, priusquam
 Materiale foras opus euocet, ergo labore
Mentis, et artificis animi, studiique fauore
Erigitur rota mentalis, post materiali
Effigie describit eam; sic mente priorem
Concipit ut pariat, actu parit illa secundam.
Instrumenta prius manibus prefecta relinquens
Ingreditur latomi studium, domat arte rigorem
Marmoris, et primum partes complanat ad unguem.
Scrupulus in planum descendit, surgit in equum
uallis, et in curuum demittitur angulus, orbis
Planitiem claudit, planumque reducit in orbem.
Sed tumor in medio surgens supereminet, imo
Sic in supremum tendens non deserit imum.
Partibus in curuum ferro mediante redactis
 Exhaurit partes uirgo, marmorque fenestris
Distinguens, totum spatiis intersecat orbem,
Collocat in medio centrum, mediumque coronat
[30 1Kb] Multiplici radio, quem latus circinat orbis.
Hic pictura docet auctores, qui numerandi
Inuenere uias, artem docuere iacentem.
Illic Nicomachus predicta ludit in arte,
Et quasi per numeros rerum secreta prophetat.
Illic castra tenet, et eadem miles in arte
Gilbertus saltu fallaci transilit artem.
Pythagoras proprie menti conuiuia donans,
Non carni; satians animos, non corpora pascens,
Certis ascribit numerorum legibus ortus,
Esse, uices, causas, motus, et uincula rerum.
 Indulget numeris tanto Chrysippus amore,
Eius ut in uerbo numerus factisque resultet
Semper, et in somnis illum numerare putares.



CAPUT u. Musica est quinta soror. Musice habitus. Musice auctores. Musice efficacia. Musica secundam rotam facit in curru Prudentie. Michalus doctor musices.


Quinta soror quarte similis, gerit ore priorem.
Pingit eam cultu, factoque recurrit in illam.
353 Nec uacat a simili studio, sequiturque sororem.
In studiis exemplat eam, factumque sororis
Respiciens eius facto sua facta sigillat;
Et quam iamdudum fecit natura sororem,
 Fit soror in facto, cumulans ius omne sororis [31 1Kb] .
Namque docet ratio, ius postulat, exigit ordo,
Ut fateatur opus id quod natura fatetur.
Pro speculo uultum gerit hec, preclara tuenti.
Nam quicunque uidet uultum, se uisus in illo
Cernit, et in speculo uultus [32 1Kb] epulatur ocellus.
Dum citharam manus una gerit, manus altera chordas
Sollicitat, dulcemque soni parit illa saporem,
Auri dans epulas, oculisque proemia somni.
 Quo cantu lapides mollescere, currere siluas,
Flumina stare, feras mitescere, cedere lites,
Iussit Threicius uates, fractoque rigore
Compulit Eumenides lacrymis, Ditemque cegit
Esse pium, Furiasque suum nescire furorem.
Quo cantu Tyrios montes in menia uertit
Amphion sic saxa domans; quod nulla securis
Edomuit rigidas cautes, quas sola domare
uox cithare meruit, tenuitque silentia ferrum.
Insigni uestita toga se pacis alumnam
Esse puella docet, nec querere fulgura belli.
Illic picture ridens lasciuia ludit,
Schemate sub uario monstrans quid musica possit,
Que sint uincla, quibus compaginet omnia nodis,
Que species artis, que musica colligit horas,
 Distinguit menses, locat anni tempora, cogit
Excursus, elementa ligat, iungitque planetas,
Astra mouet, uariatque uices, que musica nectit
Corporis humani partes, mundumque minorem
Ordinat, et specie mundi melioris honorat:
Ut sic pygmeus fraterculus esse gigantis,
Maiorisque minor mereatur imagine pingi.
Que partes anime sociat, que federat illam
Euphrosyne, firmatque fidem [32* 1Kb] , que musica uoces
Diuidit, et numerus uariat discrimina uocum.
Que ratio, cur omne melos, dulcesque sonorum
Cantus, non gignit uox una, sed unio uocum.
Dissimilis, similisque sonus, diuersus et idem,
Unicus et simplex, duplex, difformis et alter.
Quomodo mutato se mutat musica cantu,
 Cum lacrymis risus, cum ludis seria texens.
Nunc inharmonice resonat, nunc tristia fingens
Ditonico cantu luget, nunc chromate ludit.
Que uox ad uocem sit dupla, uel in diapason
Quis resonet cantus, uel quis sesqualter ad illum
Sit sonus, aut illi concors sonet in diapente;
354 Que uocum iunctura parit diatesseron, in qua
Cum tribus una sonans uox litigat, imo iocatur.
[33 1Kb] Qua ratione toni pars altera semper abundet,
Transgrediens partem reliquam, non possit in equas
Distribui partes tonus integer, imo parumper
Excedat pars una toni, superetque minorem,
Et proprio uincat pars altera chromate lima,
 Nec tamen equali sectas libramine partes,
In duo diuisum diasimata chroma recuset.
Hoc igitur splendens habitu, cultuque decoris
uirgo nitens, usum cithare deponit ad horam;
Dum subit officium fabri, lapidemque caloris
Imperio conuertit in es ex ere secundam
Fabricat illa rotam, que forme laude priorem
Demonstrans prime se predicat esse sororem.
Et quamuis diuersa foret que diuidit illas
Materies, has forma tamen facit esse gemellas.
Illic artifices, quos musica gaudet habere
 Consortes, uel quos proprii dignatur honore
Nominis amplecti, scripture fama perennat.
Melite uocis Milesius exerit usum,
Et ueluti quedam cantus encenia donat
Auribus, et tali mentes effeminat arte.
Alter ab opposito cantus fastidia lenti,
Obtuse uocis rixam, cantusque rebelles,
Qui magis impugnant aures [33* 1Kb] quam uoce salutent,
Inuenit, et nostras offendit cantibus aures.
Nauigat in medio, partemque relinquit utramque
Gregorius noster, refugitque pericula uocum,
Cantus Syrenum fugiens uitansque Charybdim
Musica letatur Michalo doctore, suosque
Corrigit errores, tali dictante magistro.



CAPUT Iu. Geometria sexta soror est. Geometrie habitus. Eius opus.


Instat [34 1Kb] sexta soror operi, se funditus urget
Ad studium, studio reliquis studiosius herens.
Certatim gestus, habitus decor, huius honorem
Accumulant, pariter eius pro laude loquentes.
Encleticum gerit illa caput, nec corporis ullam
Iacturam patitur, sed lumen legat in imum [35 1Kb] ,
Ut quibus insideat mens, enclesis ipsa loquatur [36 1Kb] .
Exponit mentem facies, animumque fatetur;
uirgam uirgo gerit, qua totum circuit orbem,
Qua terre spatium metitur, qua mare claudit
Limitibus certis, qua circinat ardua celi.
Et quamuis eius uestis respersa minuti
 Pulueris imbre foret, non denigratur honestas
Materie, formeque decor, sed grammate multo
Picturata nitet, multoque superbit honore.
Hic artem totam picture lingua recenset,
Que mensurandi doctrinam fundit, et usum
Edocet, immensum claudit, spatiosa refrenat,
355 Paruaque consequitur, metitur magna, profundum
Scrutatur, ualles habitat, conscendit in altum.
Hic legitur quid sit punctus [37 1Kb] , que linea curua,
Recta uel equalis, uel circumflexa uocetur,
Queue superficies plano contenta, profundum
Ignorans, altoque carens decurrit in equum.
Quid sit tertagonus, quid forma triangula, quid sit
 Mensura triplici clausum, quid sterion, aut quid
Circumducta suo describat linea centro.
Cur centrum sedet in medio, cur angulus omnis
Aut obtusus hebet, aut sursum tendit acutus,
Obtusoque minor sit rectus, maior acuto.
Cur iuxta leges artis normamque datorum
Supra gamma datum procedens tramite recto,
Aequorum laterum trigonus describitur, in quo
Sese prosternens partem data linea donat.
Qualiter a puncto ducatur linea compar
Proposite, reddensque datam; cur linea maior
 De se producat abscisso fine minorem.
Huius tirones cur artis eleufuga terret,
Atque prius cogit illos exire, profundum
Quam littus subeant, labique quam in arte laborent [38 1Kb] .
Qua rationis ope sibi forma triangula formam
Repperit equalem; cur linea partibus equis
Scinditur, aut simili distinguitur angulus arte,
Inque duos unum diuisio diuidit una.



CAPUT uII. Geometria rotam tertiam fabricat.


Hac igitur ueste uirgo nitet, imo uirago
Glossat in hec mentem, uirge dans otia, fabrum
Induit, et sparsam mentem componit in unum.
 Mente, manu, studiis, inuadit, corrigit ipsam
Materiam plumbi, quam crebro malleus urget.
 Imprimit ad placitum formam, uetus exit, et intrans
Forma recens plumbi ueteres excusat abusus.
Nascitur ex plumbo rota tertia, nata priores
Reddit, et in uultu formam capit illa priorum.
Illic artifices pictoris littera clamat.
Qui rerum tractus, mensuras, pondera, fines,
Limite sub certo claudentes era, celum,
Astra, fretum, terras, simili ratione tuentur.
Hic geometra uagum sine motu preterit orbem
Aerii tractus, sine pennis transuolat equor,
Oceani spatium sine remige transit, in astra
Absque gradu graditur, sine tractu tangit olympum.
In seriem precepta ligans, artemque retexens
Euclydes, partes artis locat ordine iusto;
 Quas ueluti quodam rationis fune ligatas
Nectit, ut ex una reliquas exire putares.



856 LIBER QUARTUS.



CAPUT PRIMUM. Astronomia uirgo ultima. Astronomie uultus et habitus. Eius dignitas et ars. Planetarum orbes, et motus. Rotam quartam fabricat Astronomia. Concordie partes currus disponit et unit.


Ultima subsequitur uirgo, que prima decore,
Cultu prima, gerit primam sub pectore mentem
Non morbo, non tristitia, non mente magistra
Degenerat caput in terram; sed uultus in astris
Heret, et arcanum celi causasque fugaces
uenatur uisus, mentisque preambulus illi
Nuntiat, et crebro mentem docet assecla mentis.
Ori fulgor adest, qui tanto fulgure nostrum
uerberat intuitum, dum uisus fulgur adultum
Deuitans, oculi tunicas exire ueretur,
Implet sphera manum; sphere tamen umbra uideri
Hec melius posset, que solam suscipit umbram,
 [39 1Kb] Sed iacet in plano nullo promota tumore.
uestis inardescit gemmis, auroque superbit
Et splendore suo stellas equare uidetur.
Hic uiget, hic loquitur, hic instruit, hic docet, imo
Dat precepta suis picture dote facultas,
Que docet astrorum leges, loca, tempora, motus,
Signa, potestates, discursus, nomina, causas.
Hic legitur que sit celestis sphera, quis axis
In partes spheram distinguat, quis polus axem
Terminet, aut sursum tendens aut mersus in imo.
Cur mundi sit forma teres, mundusque ligetur
Quinque parallelis cinctus, zonisue quibusdam
Sectus, in extremis rigeat, medio tenus estu
Torreat, atque duas laterales temperet, harum
 Excessu duplici, castigans frigore flammam.
Cur decurtatus concludat utrumque colurum
Circulus, et neuter ad puncta priora redire
 Possit, sed nomen abscissio donet utrique.
Cur obliqua means decliui limite ducta
Linea signiferi duodeno sidere celum
Pingat, et hospitium peregrino grata planete
Donet, et ipsius proprium communicet illi.
Qua ratione meant stelle, qua lege planeta
Directum metitur iter, qua lege retrorsum
Aufugit, aut certa fixus statione moratur.
Qua ratione meant obliquo signa meatu,
Cur signum proprios directius exit in ortus,
Opposito sumens nascendi tempora, tempus
Perdit in occasu quod plus expendit in ortu.
Quis lune motus, que solis sphera, quis orbis
357 Mercurii, ueneris que semita, que uia Martis,
Que mora Saturnum retinet, quo limite currit
 Stella Iouis, motusque uagos quis circulus equat.
Quis sursum tendens egressa cuspide terram
Exit, et in terra nescit defigere centrum.
Ergo puella gerens tanti solemnia cultus
Non animum sepelit, nec pigra per otia sese
Distrahit, aut animi uires effeminat, imo
Exercet studiis totam cum corpore mentem,
Exit sphera manum, quoniam manus ipsa uocatur
Ad noua, que cudens fabri sibi uendicat artem.
Dum manus excudit aurum, massamque figurat,
Nascitur ex auro rota quarta, decoris honore
Hec comites uincens primas facit esse secundas.
Illi scripture facies applaudit, et illos
Colligit in scripto, qui ducti remige mentis
 In superas abiere domos, secretaque celi
Scrutati meruere sibi deitatis honorem
Illic astra, polos, celum, septemque planetas
Consulit Albumasar, terrisque reportat eorum
Consilium, terras armans, firmansque caduca
Contra celestes iras, superumque furorem.
Astraque sustentat, dum sustentatur ab astris
Atlantis uirtus, celi sine pondere pondus
Gestat, fert celum dum fertur, dumque ferendo
Sideribus cedit, cedenti sidera cedunt.
Has igitur currus partes ut norma requirit,
Ordo petit, poscit ratio, prudentia dictat,
Cudit et excudit, facit, imo perficit, ornat,
Exornatque simul lima meliore sororum
Pretextata cohors, nullumque relinquit in illis
 Enormis forme uultum, maculeue querelam,
Apponensque manum supremam, sine beato
Concludens operam, sparsas Concordia partes
Ordine, lege, loco, confederat, unit, adequat.
Ergo iunctura, clauis, nexuque ligate
Partes effigiant currum, qui luce decoris
Preradians facie propria demonstrat in ipso
Diuinam sudasse manum, superumque Mineruam.



CAPUT II. Ratio quinta equos iungit currui Prudentie, scilicet quinque sensus. Primus equus, uisus est. Auditus, est secundus equus.


Tunc Ratio monitu Nature docta docentis
Quinque sibi presentat equos, quos federat illa
 Federe complacito, concordi pace, fideli
Connexu, cogitque iugo seruire iugales
Indomitos, primis quos enutriuit ab annis
Gratia nature, que sic instruxit equinos
Mores his animi quedam uestigia donans,
Ut quamuis bruti, tamen hi uenerentur alumnam.
Insuper in quantum patitur natura iugalis,
Horum quisque sue nature munera iactat.
358 Nil cultus, formeque nichil peregrinat ab illis,
Quod plene possit speciem cumulare iugalis.
Primus equus cultu, forma, cursuque sodales
Preuenit, et reliquos proprio submittit honori.
Cultus, forma, color, species, audacia, cursus
Ditat eum, nec in hoc patitur sibi damna, quod illum
 Respersus candore color subrufus inaurat.
Non meat, imo uolat, nec enim discrimine passus
Inscribit terram, nec gramen curuat eundo;
Sed celeri cursu terram delibat euntis
Passus, et in terra uestigia nulla relinquit;
Sed leuis aura suos stupet inuenisse uolatus,
Miraturque sui Boreas torpescere cursum.
Aura cadit, lentescit auis, uolucrisque sagitte.
Cursus hebescit, equi lentescunt omnia cursu.
Anticipat monitum calcaris, sponte meatum
Aggreditur, facilique tamen frenatur habena.
Preterea dotes natiuas aggerat ipsa
 Nobilitas generis Pyroum [40 1Kb] ; namque parentem
Iactat, et in speculo prolis pater ipse resultat.
Hunc dedit in munus Iouialis gratia matri
Nature, cuius grates dantisque fauorem
Accumulat doni meritum, quo munere maius
Nil potuit tantus tante conferre parenti.
His igitur, uelut ipsius natura requirit.
Nobilitatur equi species, infraque secundus
Pollet equus, minor in specie, cultuque minori,
Cultus et inferior, cursuque remissior illo.
Et quamuis minor a primo, formaque secundus,
Est tamen in reliquis maior, primusque decoris
Munere, sed reliquos superans superatur ab uno.
Et si non equo passu contendere primo
Possit equo, non aura tamen fugitiua secundum
 Preuenit, imo pari cursu contendit eidem.
Se uarians nullo prescribitur ille colore,
Sed uultum proprii mentitur sepe coloris.
Intonat ille fremens, ignitibus era crebris
uerberat, et tenuem sine uulneret uulnera auram [41 1Kb] .
A collo suspensa sonos crepitacula dulces
Reddunt, et multo perfundunt era cantu.
In uultu gerit ille patrem, dum reddit Eoum
Gestibus huncque suum forma probat esse parentem.
Muneribus prelarga suis hoc munere uino
Nature cumulauit opes, meruitque fauorem
Numinis, et proprium dono descripsit amorem.



CAPUT III. Olfactus est tertius equus. Gustus est quartus equus. Tactus est quintus equus.


Tertius a tanta speciei luce parumper
Obliquatur equus: nec enim sibi dona priorum
359 uindicat, imo minus retinens suspirat ad illos.
Et quamuis huius species tenebrescat eorum
Respectu, tamen ad reliquos collata nitorem
Exerit, et proprio non est fraudata decore.
Et quamuis agili cursu uincatur ab illis,
De quibus exiuit sermo, tamen ipse triumphans
In reliquis uictor gaudet, reliquosque uolatu
uincit, et in proprio motu concludit eosdem.
Subtilis respergit eum mistura coloris,
Sed fugiens oculos uisum color ille recusat.
 Conserti floris series quasi ueste decenti
Induit hunc, et ei proprios inspirat odores.
Flos uiole perfundit eum, rosa ebriat auras [42 1Kb]
Affines, narisque thymi satiatur odore.
Nescia natiui coitus equa, flamine solo
Edidit hunc, ignara maris, contenta mariti
Aeris afflatu, Zephyro grauidata marito.
Hoc dono Zephyrus Nature matris amorem
Mercatus, proprium uectigal soluit eidem.
Degenerat, polletque minus, lentescit abunde
Quartus equus, formaque iacet, cursuque tepescit,
Predictis famulans, illos quasi pronus adorat,
 Anciliatur eis, nec se negat esse clientem
Horum, sed tanquam dominis ut uerna ministrat.
Non tamen omnino naturam sentit auaram,
Imo et dote sua qua se tueatur abundat,
In nullo patiens eclipsim muneris huius,
Quo de more solet natura beare iugalem.
Non uiole marcent, quamuis rosa floris honore
Splendeat, aut cultus componat lilia candor.
Non omnis delirus erit, cui sensus Ulyssis
Deficit; aut mutus, quem nescit musa Maronis.
Non nitor argenti liuet, si fulgurat aurum;
Non minus arma rapit Hector, si plenior Aiax
Fulminat: a simili non omnis gloria quarto
Absentatur equo, quamuis gradus ille negetur
 Emphatice laudis, in qua Natura priores
Sistit equos, non iste tamen deiectus ab omni
Munere nature queritur, sed gaudet in illa
Fortuna, qua diues eam natura beauit.
Glaucus ei color arridet, respergit eumdem
Imber, et irriguo ros compluit imbre iugalem.
Hoc speciale sibi retinet, propriumque reseruat,
Quod celer ad potum non obliuiscitur escam.
Potibus indulget, pro cunctis solus ad esum
Currit, et in potu defectus supplet equorum.
Hunc genuit Tritonis [43 1Kb] equus; iurisque paterni
Heredem statuens sese descripsit in illo.
Nature Triton dans intersigna fauoris,
360 Contulit hoc munus, donans cum munere mentem.
 uix speciem defendet equi, formamque tenebit
Quintus equus, si quis tentet conferre priores
Isti, nam deponet equum, laruaque iugalis
uestitus sapiet asinum, deiectus eadem
Segnitie, plene mores exutus equinos.
Si tamen ad reliquos collatio nulla redundet
Huius equi, sed eum proprio scrutemur inesse,
Non erit a propriis exclusus dotibus eius
Cultus, et in nullo forme patietur abusum.
Quintus equus quartum redolet, partimque figurat;
Sed tamen in modico quintus demittitur, in quo
Parcius arrisit predicto forma iugali,
Qui minus in terram sese demittit eundo:
 Nec satis ad plenum caput erigit, imo caduco
Declinans uultu uisus descendit in imum.
uestit eum color obscurus, quem possidet ipsa
Nigredo, nullum secum passura colorem.
Nec plebeia iacet generis fortuna, sed Aethon [44 1Kb]
Hunc genuit, qui solis equos se gaudet habere
Fratres, et fratrum sese defendit honore.
Ops [45 1Kb] superum genitrix in signum federis isto
Naturam donauit equo, quo nodus amoris
Firmior effectus illarum uota ligauit.



CAPUT Iu. Ratio equos omnes regit, et currui iungit. Ratio auriga Sapientie et Prudentie. Prudentia monita Rationis, currum conscendit. Scrutatur erem, eiusque naturam.


Predictos ratio propria Ratione magistra
Sub iuga cogit equos, temoni federat, urget
Effrenes, ligat indomitos, frenatque uagantes.
Primum sternit equum, stratum conscendit, habenis
Corrigit excursus, in uirga uisitat, instat
uerbere, uoce, minis, illum uix illa quietum
Reddit, sed tandem superatus uincitur; illi
Paret, et ad nutum rationis fessus anhelat
Sic primum componit equos auriga sophie,
Ne si quadrigam phronesis concendat, eadem
Indomiti spatientur equi, normamque relinquam,
Deuia sectentur, laxent iuga, uincula soluant:
Cuncta fluant, nutet currus, compago uacillet,
 Singula soluantur, laxetur nexus, habene
Depereant, et tota labet substantia currus.
Postquam compositus ordo per singula currens
Singula composuit, phronesis conscendere currum
Disponens talem sese componit in usum.
Assidet, applaudit, congaudet, complacet illi
Curia tota simul, multoque fauore recessum
uirginis exhilarat, reditus felicius omen
Orat, et euentus reditu meliore serenos.
361 Oscula multiplicat repetens, et in ore sigillum
Imprimit expresso, complexu brachia nectens,
Colla ligans, animoque simul cum uoce salutans
Illam, congeminans iterat repetitque salutem.
 Tunc monitu rationis adest Prudentia, currum
Conscendit, currusque decor cumulatus abundat
Plenius, et roseo flammatur sidere uultus.
Instat equis Ratio uirga dictante, iugales
Aggrediuntur iter, currus subtollitur, exit
Terras, et tenuem currens euadit in auram.
Aeris ingrediens tractus Prudentia caute
Singula disquirit animo, que uindicat er
Ipse sibi, scrutatur eum, penetratque fugacem.
Inquirit que materies, que nubis origo;
Quomodo terra madens proprio sudore resudat
In nubes, celoque suos componit amictus.
Cur Phebus sitiens estuque caloris anhelus
Haurit ab Oceano potus, sua pocula uertit
In nubes, crasso suspendit in ere nimbi
 Nubila uasa, scyphos imbris, pluuieque lagenas.
Qualiter ignis hebet moriens in nube, paritque
Fulmina, dum moritur; sic morte nociuior instat
Quam uita, uiuusque nequit quod mortuus infert.
Unde trahunt ortum uenti, que semina rerum
Inspirent motum uentis, causasque mouendi.
Cur auster pluuias pluuie pincerna propinat
Terris, et plene largitur pocula mundo.
Qualiter austrinos Boree sitis ebibit imbres.
Emundatque uias pluuiis quasi scopa uiarum.
Qualiter agricola Zephyrus sine uomere terras
Excolit, et florum segetes extollit in hortis.
 Cur uolucris ceteri pennarum remige tuta
Plumas in remos, alas in carbasa fingens,
Transmeat erium pelagus quasi nauis imago,
Et sine naufragio talem pertransit abyssum,
Tuta, nec in tali pelago timet illa charybdim.



CAPUT u. Prudentia considerat spiritus in ere uagantes.


Aeris occultos aditus, secreta, latebras
Altius inquirit phronesis, sensuque profundo
uestigans uidet intuitu meliore uagantes
Aerios ciues, quibus er carcer, abyssus
Pena dolor risus, mors uiuere, culpa triumphus;
Quorum mens humili liuoris lesa ueneno
In genus humanum uirus transfundit, ut ipsum
Consimili sanie morboque laboret eodem.
 Hi sunt qui semper in nos armantur, inermes
Deiiciunt, uincunt armatos, rarius ipsi
Cedunt, sed uicti nequeunt iterare duellum.
Qui uelut erio uestiti corpore, nostram
Mentiti speciem, multo phantasmate brutos
362 Deludunt homines, falsi uerique sophiste.
In tenebris lucem simulant, in lite quietem,
Abscondunt sub pace dolos, in felle figurant
Dulcia, sub specie recti uitiata propinant.
Hos Deus esse deos fecit, quos lumine uero
uera dies perfudit, quos ab origine prima
uestiuit deitatis honor, qui luce relicta
In tenebras abiere suas; qui fonte relicto
Inferni petiere lacus; qui ueste decoris
 Exuti, uestem gemitus, saccumque doloris
Iniecere sibi; qui maiestate superna
Deiecti, sine fine sibi meruere ruinam.
O grauis euentus, casus miser, unica pestis!
Iam seruit qui liber erat, mendicat abundans
Qui fuit, exsilium patitur qui primus in aula
Regnabat, patitur penas a rege secundus.
Hoc casu fit gemma lutum, fit purpura saccus,
Lux tenebre, species confusio, gloria casus,
Risus tristities, requies labor, alga hiacynthus.
Celestis sic stella cadit, sic Lucifer ortus
Nescius occasu premitur, sic ciuis olympi
Exsulat eiectus, nec temperat exsulis omen.
Spes reditus, spes omnis abest, ceditque timori
O fastus uitanda lues, fugienda charybdis,
 Culpa grauis, morbus communis, publica pestis,
Ianua peccati, uitiorum mater, origo
Nequitie, semen odii, uenatio pugne!
Que cadit ascendens, elata perit, peritura
Erigitur, promota ruit, ruitura tumescit.
Que se ferre nequit, supra se lata, ruinam
Infra se patitur, nec sese sustinet, imo
Mole sua premitur, proprio sub pondere lapsa.
Extra se cogit hominem se querere, dum se
Exit homo, factusque sibi contrarius a se
Discrepat, oblitusque sui se nescit, et ultra
Transgrediens euadit adhuc, plus esse laborans
Quam sit, nec propria contentus origine sese
 Esse cupit maior, et se superare laborat,
Quod petit amittens, perdens postulat, optans
Quod sibi mentitur, falsum uenatur honorem.
Hec pestis rectum uitiat, deturpat honestum,
Fermentat mores, iustum fugat, utile perdit.
Hec saliunca rosas, hec nubes nubilat astra
uirtutum, cuius tenebris patiuntur eclipsim.
Luce hac celestis regni proscriptus ab aula
Delictum luit exsilio, penaque reatum
Angelus a propria demissus sede, tumore
Fractus, deiectus fastu, liuore solutus.



CAPUT uI. Supremam eris regionem uisitat Prudentia. Arx solis describitur. Sphera ueneris describitur. Stilbon est stella Mercurii. Sphera Mercurii.


 Aeris excurso spatio, quo nubila celi
Nocte sua texunt tenebras, quo pendula nubes
363 In se cogit aquas, quo grandinis ingruit imber,
Quo certant uenti, quo fulminis ira tumescit.
Aethera transgreditur phronesis, quo gratia pacis
Summa uiget, quo grata quies, quo gratior aura
Cuncta fouet, quo cuncta silent, quo purior ether
Ridet, et expellit fletum; quo nubilus er
Ingemit, et totus arcano lumine floret.
Aetheree lucis superatis tractatibus, illa
Altius ingreditur spatium, quo splendor et ignis
Iura tenent, lux grata micat, sed coniuga luci
Lucis blanditias retrahit uis ipsa caloris.
 Hic rerum nouitas, rerum decus, unica rerum
Forma, decor mundi, uisum demulcet euntis
uirginis, et cantus species noua inebriat [46 1Kb] aurem.
Sed parco tamen auditu sonituque minore
Concipit illa sonum, certa tamen imbibit aure.
Qualiter hic sonitus cithare celestis obesis
uocibus exspirat, ubi lune sphera remisso
Suspirat cantu, rauce sonat, imo sonando
Pene silet, languetque sonans, neruique iacentis
Inferius gerit illa uicem, chordamque minorem
Reddit, et in cithara sedem uix illa meretur.
Hic uidet explicito uisu prudentia lune
Detrimenta, uices, cursus, momenta, labores;
Quomodo iunctus ei Phebus depauperat illam
Luce, uel econtra Phebo furatur honorem
 Luminis, et populus fallaci nocte timere
Cogit, et effigiem noctis sine nocte figurat.
Humores cur luna parit, equora lune
Detrimenta luunt, uel eadem diuite gaudent.
Quid notet in luna lune nota, quidue notando
Signet, nec tenuem possit delere lituram
Splendoris cumulus, dum fonti luminis instat
Parua lues, nec ei dignatur cedere, cum quo
Litigat, et radio lucis magna [47 1Kb] umbra diescit
Altius euadens uirgo conscendit in arcem,
Sol ubi iura tenet, ubi solis cereus ardet,
Scaturit et lucis fons uiuus, uena caloris
Manat, splendorisque noui thesaurus abundat.
 Illic uirgo uidet que sit uia, semita, cursus
Solis, et unde sui sumat fomenta uigoris [48 1Kb]
Aetheree lucis genitor, fons, pastor, origo.
Qualiter in stellis regnans arctansque planetas
Imperio seruire suo, nunc stare meantes
Cogit, nunc tumidos sectari deuia sola
Maiestate iubet, nunc libertate meandi
Concessa motus reddit sua iura planetis.
Qualiter alternans uultus etatis in ortu
Fit puer, inque die medio iuuenescit adultus,
Montiturque uirum tandem, totusque senescit
364 uespere; sic uarias species etatis ad horam
Sol profert, unusque dies complectitur euum.
Iam lune sonitum fastidit uirginis auris,
Quam dulcis meliorque sonus seducit inescans
 Aurem, nec cantus memorem sinit esse prioris.
Hunc cantum Syrena parit, que solis adheret
Motibus, citharam uocis dulcore fatetur.
uox omnis miratur eam, ueneratur adorans,
Totiusque sonus cithare suspirat ad illam.
Egrediens solis regnum maturat in altum
Gressus uirgo suos, sed gressum prepedit ipsa
Limitis anfractus anceps, multeque uiarum
Ambages, tandem superato calle [49 1Kb] , laboris
Pondere, cautele studio, regione potitur,
Qua uenus et Stilbon complexis nexibus herent.
Illic precursor solis precoque diei
Lucifer exsultat, terris solatia lucis
Presignans ortuque suo preludit ad ortum
Solis, et auroram proprio predicit in ortu.
 Gressibus his Stilbon comes indiuisus adheret,
Tanquam uerna sui comitans uestigia solis,
Obnubensque comas radiis solaribus, ignes
Temperat, et solis obnubilat astra galero.
Spheraque Luciferi motu leuis, ocior aura,
Motu parturiens sonitum, lasciuit acuta
uoce, nec in cithara ueneris plebeia putatur
Musa, sed auditus assensum iure meretur.
uoce pari, similique modo, cantuque propinquo
Mercurii Syrena canit, uenerisque camenam
Reddit, et ex equo sonitu citharizat amico.



CAPUT uII. Palatium Martis describitur. Iouis regio describitur. Stella Iouis, bona est.


 Progreditur phronesis flammata palatia Martis
Ingrediens, stupet insultus, irasque caloris,
Quem parit ille locus, qui totus in igne uaporans
Nil nouit nisi feruores ignisque procellas.
Non ibi luget hiems, non ueris gratia ridet,
Non tumet autumnus, sed tantum fulminat estas.
Imperat hic Mars igne calens, fecundus in ira,
Bella serens, sitiens lites, nostrique sititor
Sanguinis, excutiens pacem, fedusque redicens.
Qui regni uiolare fidem, mutare potentes
Gaudet, flammantis uestitus crine comete;
Qui parat arma uiris, cogit sperare furentes,
 Seminat insultus, parit iras, laxat amores.
Quid gerat interius, facies docet ipsa rubore
Predicat interni rabiem pestemque furoris.
Tabe sua uitiat comitem, sociumque planetam
uel seuum seuire magis, uel forte benignum
Nequitia docet esse trucem, leditque ueneno.
Cuius sphera ruens torrentis more, tonando
Clamat, et altiloquos resonat clamore boatus.
365 Altius exclamat reliquis Syrena tonantis
Martis, sed cantus dulcedo remittitur ipsa
Tempestate soni languens, minuitque fauorem
Asperitas, uocisque rigor, fert damna fauori.
Et iam lemniacos uomitus ignisque uapores
uirgineus labor euadit, nec flamma uiantem
Contigit, aut eius ausa est contingere crinem.
 Tunc Iouis innocuos ignes, lucisque serene
Letitiam, risusque poli pertentat eundo.
Hec regio stelle Iouialis lampade tota
Splendet, et eterno letatur uere beata.
Hic sidus Iouiale micat, mundoque salutem
Nuntiat, et Martis iram Martisque furorem
Sistit, et occurrit tranquilla pace furenti.
Cui si stella mali prenuntia, preuia casus
Iungitur; ille tamen inimicum sidus amicat,
Alternansque uices in risus tristia planctum
In plausus, fletusque graues in gaudia mutat.
uel si forte Ioui societur stella salutis
Numia, stella Iouis uultu meliore salutem
Auget, et euentus melioris duplicat omen,
Fedus amans, pacisque sator nutritor amoris,
 Exstirpans iras, proscribens bella, furores
Compescens, delens lites, Martemque refrenans.
Qui motu generans sonitum non uerberat auram
Cantibus, et dulcem philomelam reddit amenans
Musa Iouis, tantoque soni letatur alumno
Musica, qui proprie thesauros aggerat artis.



CAPUT uIII. Saturni Sphera describitur. Tarde mouetur. Stella Saturni mala.


Ulterius progressa suos prudentia gressus
Dirigit ad superos, superans Iouis atria cursu,
Saturnique domos, tractu maiore iacentes
Intrat et algores hiemis brumeque pruinas
Horret et ignauum frigus miratur in estu.
 Illic feruet hiems, estas algescit, et estus
Friget, delirat splendor dum flamma tepescit.
Hic tenebre lucent, hic lux tenebrescit, et illic
Nox cum luce uiget, et lux cum nocte diescit.
Illic Saturnus spatium percurrit auaro
Motu, progressuque graui, longaque dieta [50 1Kb] .
Hic algore suo predatur gaudia ueris,
Furaturque decus pratis, et sidera florum,
Algescitque calens, frigens feruescit, inundat
Aridus, obscurus lucet, iuuenisque senescit.
Nec tamen a cantu sonus eius degener errat,
Sed comitum uoces uox preuenit huius adulto.
 Concentu, quem non cantus obtusio reddit
Insipidum, cui dat uocis dulcedo saporem.
 Hic dolor et gemitus, lacryme, discordia terror,
Tristities, pallor, planctus, iniuria regnant.



366 LIBER QUINTUS.



CAPUT PRIMUM. Firmamentum ascendit Prudentia. Zodiacus cum suis signis describitur.


Lucis inoffense spatium fontemque nitoris
[51 1Kb] Obtuso cantu, sed dulcibus allicit aurem,
Quo radiant stelle, quo certant fulgure multo
Astra poli, propriumque diem sine fine pererrant.
Quo celi faciem depingunt sidera, uirgo
 Exhilarata subit, hausto pro parte laboris
Pondere, letaturque poli perflata sereno.
In stellis ibi preradiant, celoque fruuntur,
Quos uel fama bonos facto [52 1Kb] , uel fabula uerbo
Effinxit, retinentque sibi sine numine nomen.
Hic nouus Alcides celo submittitur, illic
Perseus ardentis gladio metit ora Meduse;
Illic ense carens, ensem mentitus Orion
Sub pugne facie sine bello bella minatur.
Hemoniusque senex arcu dictante sagittam
Excitat ad motum, nullo tamen illa uolatu
Effugit aut monitus arcus euadit eundo.
Hic proles Ledea micat, nec pignus amoris
Quem prius in terris gessit deponit in astris.
uertitur in sidus stellatus sidere fame
 Hic, cuius dono medicine stella caducis
Illuxit, contra morbos dans arma salutis.
Ablatos redimit uultus, et damna pudoris
Parrhasis, in celum translata, repensat eidem
Iupiter ablatum florem, pro flore pudoris
Aeterno largitus ei florere nitore.
Preterea uariis stellis inscribitur aula
Celi, quas uario titulauit nomine quondam
Musa petarum, ueri sub imagine ludens.
Signorum duodena cohors prefulget in astris,
Excepto fulgore nitens, infraque relinquit
Stellarum uulgus, reliquasque superuenit astro.
Hic ardet Cancer, urit Leo, uirgo resultat,
Aequat Libra diem, crudescit Scorpius, alget
 Chiron, Capra riget, diffunditur Urna, madescunt.
Pisces, exsultat Aries, uexilla gerendo
ueris predicit Taurus, Geminique Lacones.
Hanc celi speciem phronesis delibat ocellus,
Quam penetrare nequit uisus, notamque requirit [53 1Kb]
Materiem tanteque stupet miracula lucis.



367 CAPUT II. Equi, siue sensus externi, celi secreta penetrare nequeunt.


Postquam celestes aditus, celique profundum,
 Astrorumque uagos redditus emensa reliquit,
Inque supercilio mundi stetit, anxia mente
Fluctuat, in uarios motus deducitur, heret
Mens, animusque fluit, dubitat cum mente uoluntas
Ipsa, nec in certo defigitur anchora mentis.
Namque timet, dubitatque, timens ambage locorum
Seduci, quos ulterius uia porrigit anceps;
Que nullos hominum gressus, uolucrumque uolatus
 Noscit, ab incursu rerum stepituque uiantum
Funditus excipitur nullo uexata tumultu.
Hic hominis gressus nutans peccaret eundo,
Ebrius erraret pes ipse, pedisque lucerna
Otia uisus hebens ageret, pedibusque negaret
Ducatum, lumenque foret sub lumine cecum.
Non quod regnet ibi noctis caligo, sed illam
Emphatice [54 1Kb] lucis splendor purgatus inignit.
Difficilis conscensus ad hanc facilisque recessus;
Accessus paucis, casus patet omnibus, in quam
uix aliquis transire ualet, ualet omnis ab illa
Declinare uia, que paucis peruia, multis
Clauditur, arcta nimis uirtuti, larga ruine.
Non huc nobilitas generis, non gratia forme,
Non gaze deiectus amor, non gloria rerum,
 Non mundanus apex, non uirtus corporis, audax
Improbitas hominis, preceps audacia tendit:
Sed solum uirtus animi, constantia mentis,
Factaque nobilitas, non nata, sed insita menti,
Interior species, uirtutum copia, morum
Regula, paupertas mundi, contemptus honoris.
Difficiles igitur aditus, facilemque ruinam
Cum phronesis uideat, magno succenditur estu
Sollicite mentis, uictique labore iugales,
Ne iuga ferre uelint, nec soluere iura magistro,
Ignarique uie callem mirentur ineptum
Gressibus, et pedibus gradiendi iura negantem;
Nec ratio sursum deflectere possit habenas,
Quas retinent instanter equi, domineque repugnant,
 Effrenes, ultraque negant seruire iubenti.
Dum mentem phronesis anceps sententia, motus
Distrahit in uarios, nec pretentare locorum
Abdita sola potest, nisi quis premonstret eidem,
uel conducat eam, gressum moderatus euntis;



CAPUT III. Theologie ornatus. Librum in dextra gerit, sceptrum in sinistra.


Ecce puella  poli residens in culmine, celum
Despiciens, sursum delegans lumina, quiddam
 Extramundanum toto conamine uisus
368 uestigans, nil corporeum uenata, sed ultra
Transscendens incorporei scrutata latentem
Causam, principium rerum finemque requirens
uisibus offertur phronesis, uisumque nitore
Luminis offendens mentem nouitate relaxat.
Nec mirum, quoniam tanto fulgore decoris
Preeminet, ut stellas preditet fulgure, lumen
Lumine multiplicans, et lucem luce, nec ipsi
Lumen adoptiuum largiri cesset olympo.
Nil terrestre gerens facie, nil ore caducum
Insinuans, mortale nichil, genitumque puelle
Demonstrat facies, tantum celeste, quod offert
Forma puellaris: hanc argumenta decoris
Esse deam monstrant; instantia nulla refellit,
 Quod decor ipse probat, faciesque simillima celo.
Inflammat diadema caput, lampade multa
Gemmarum radians auro flammatur, et extra
Scintillans lapidum duodeno sidere fulget.
Librum dextra gerit, sceptrum regale sinistra
Gestat, et ad librum plerumque recurrit ocellus.
Sed raro redit ad uirgam, tandemque reuertens
Circuit ille manum sollers, ne leua uacillet
Succumbens oneri uirge, sceptrumque resignet.
Claudit eam uestis auro perfusa, refulgens
Argento, plus ueste decens, habituque decenti
Gratior, et puro celi fulgentior astro,
Quam diuina manus, et sollers dextra Minerue
Texuit, ut forme nobis exponit honestas.
 Hic arcana Dei, diuine mentis abyssum,
Subtilis describit acus, formaque figurat
Informem, locat immensum, monstratque latentem.
Incircumscriptum describit, uisibus offert
Inuisum, quod lingua nequit, pictura [55 1Kb] fatetur.
Quomodo nature subiectus sermo stupescit,
Dum tentat diuina loqui, uiresque loquendi
Perdit, et ad ueterem cupit ille recurrere sensum,
Mutescuntque soni uix balbutire ualentes,
Deque nouo sensu deponunt uerba querelam.
Qualiter ipse Deus in se capit omnia rerum
Nomina, que non ipsa Dei natura recusat;
Cuncta tamen mediante tropo, dictante figura
Sustinet, et uoces puras sine rebus adoptat.
Ens iustum sine iustitia, uiuens sine uita;
 Principium sine principio, finis sine fine
Immensus sine mensura, sine robore fortis;
Absque uigore potens, sine motu cuncta gubernans;
Absque loco loca cuncta replens, sine tempore durans;
Absque situ residens, habitus ignarus habendo
Cuncta simul, sine uoce loquens, sine pace quietus;
Absque nouo splendore nitens, sine luce coruscans.
369 Nec solum iustus uera ratione, sed ipsa
Iustitia est, nec solum lucidus ipse, sed ipsa
Lux est nocte carens, nec solum nomine solo
Dicitur immensus, uerum mensura, caduca
 Singula describens, et certis sinibus aptans.
Nec fortis sola dicti ratione, sed ipsum
Robur subsistit, eterno robore [56 1Kb] nitens.
Solus iure potens, qui summa potentia, solus
Cuncta potest, a quo procedit posse potentum.
Nec solum loca cuncta replet, sed singula solus
Infra se claudit, quasi meta locusque locorum.
Hic legitur, tamen obscure, tenuique figura,
Qualiter una, manens, simplex, eterna, potestas,
Fons, splendor, species, uia, uirtus, finis, origo,
Ingenitus genior, uiuens Deus, unicus auctor,
Unus in usia, personis trinus, in uno
Unicus esse manet, que trina relatio trinum
Reddit, et in trino manet unus, trinus in uno:
Qua ratione Patris speculum, lux, splendor, imago.
 Filius est, a Patre Deo, Deus unus et idem,
Principium de principio, de lumine lumen,
Sol de sole micans, splendor productus ab igne,
A simili similis, a uero uerus, ab uno
Unus, ab eterno nascens eternus, ab equo
Aequalis, bonus a summo, sublimis ab alto:
Qualiter ardor, amor, concordia, forma, duorum
Spiritus est, in quo proprie Pater oscula proli
Donat, et in nato sese Pater inuenit, in quo
Se uidet ipse parens, dum de se nascitur ipse
Alter, et ingenito splendet gignentis imago.



CAPUT Iu. Prudentia Theologiam salutat. Eius ducatum requirit. Itineris causam pandit. Hominem beatum formari desiderat Natura. Nature potestas limitata. Anima petitur uirtutibus omnibus predita.


Cultibus his afflata poli regina caduca
Deserit, atque Dei secretum consulit, heret
Diuinis, mentem terrenis excitat [57 1Kb] , ipsam
Haurit mente noym, diuini fluminis haustu
Ebria sed potius dicatur sobria: namque
Ebrietas nascens ex tali nectare plena
Sobrietate uiget, nec mentem cogit ab usu
Degenerare suo; uerum generosius ipsam
Erigit, exercens [58 1Kb] nostre contagia sordis.
Hanc humili gressu, uultu submissa, modesta
Gestibus, assequitur phronesis, primoque salutem
Delibans tali pingit concepta loquela
O regina poli, celi dea, filia summi
 Artificis: nec enim facies diuina caducam
Te docet, aut nostri generis deferre lituram.
Quam probat esse Deam uultus, sceptrumque fatetur.
Reginam, natamque Deo tua gloria monstrat;
Cui superum sedes, celi uia, limes olympi,
370 Extramundanus orbis, regioque Tonantis
Tota patent, soliumque Dei, fatumque quod ultra est;
Me moderare uagam, stupidam rege, siste timentem,
Indoctamque doce, fluitantem corripe, tristem
Letifica, gaudens peregrino consule, ceptum
Perfice, nutantem firma, succurre cadenti
 Nam uaga sum, tremebunda, stupens, indocta, laborans
Deficiens, ignara loci, peregrina, fatiscens:
Que nitens superare polos, sedesque supernas
Inuadens penetrale Dei thalamumque Tonantis,
Consiliumque Iouis, nutans, uaga, sola, pererrans
Aggredior, celique uias pertento latentes.
Nec tamen inconstans, preceps, improuida, casu
Precipitante uias, istos inuado labores:
Sed precibus cedens, et tandem uelle coacta
Nature monitu, uirtutum numine, nutu
Precipue rationis ad hos ego mittor, ut ipsa
Nature summo presentem uota Tonanti.
In multis errasse manum natura recordans,
Erratum reuocare uolens, culpasque priores
 Tergere, uel ueteres operis nouitate beati
Excusare notas, hominem formare, beatum
Cudere, perfectum complere, creare modestum
Tentat, quo possit ueteres uelare reatus.
Erranti mundo dans de tot millibus unum,
Qui rectum sibi defendat, scrutetur honestum,
Damnet auaritiam, diffundat munera, uitet
Excessus, medium teneat, proscribat abusus.
Nec sine consiliis, nutu, moderamine, uoto,
uirtutum decernit opus, sed tota sororum
Concio conceptus assensu nutrit eosdem [59 1Kb] ,
Sed quoniam tantum circa terrena potentis
Nature uiget officium, languetque potestas
In Superis nil iuris habens, animamque creare
 Nescia, quam sola pictoris dextra superni
Format, et in nullo nature iura requirit:
Hac ratione diu nitens, multumque reluctans
Huc agor, et superos perquiro sola recessus,
Quo possim deferre [60 1Kb] Deo quod concipit ipsa
Nature ratio, quod uirtus optat, ut ipsum
uelle Dei uestrum confortet uelle [61 1Kb] , precesque
Audiat, et nostris aspiret gratia uotis.
Ut diuina manus animam demittat ab alio,
Que sit mente sagax, uirtute referta, pudore
Predita, presignita fide, pietate refulgens,
Que carnis uestita toga, sic uisitet orbem
Quod facinus redimat pietas, uirtusque reatum.
Incestumque pudor, fraudem uis, gloria casum.
Que superet terrena domus, uis terrea, uestis
 371 Corpore masse, corpus mortale, potentis
Nature ditatur opus, sic dote beandum
Multiplici, nullo fraudatum munere forme
Ut iam corporeum non dedignetur habere
Spiritus hospitium, nec tantus defleat hospes
Hospitii tabem, sed carnis regnet in aula.
Ergo mihi describe uiam, qua callis ad arcem
Supremi Iouis erigitur, ne deuia passim
Errabunda ferat, ne nostrum deuius error
Propositum perdat, uiduans mercede laborem.



CAPUT u. Theologia se comitem offert Prudentie, modo currum et equos deserat. Prudentie in celum tendenti, conceditur equus secundus Auditus. Auctoris oratio piissima ad Deum.


His uerbis gauisa poli regina benigno
Reddidit affatu, quod se preberet eunti
Consortem, callisque ducem, gressusque magistram.
Sed soli phronesi ducatum spondet, et ipsi
Consulit instanter, precepti robur eidem
Consilio miscens, ut currum deserat, ipsos
In celo deponat equos, comitemque relinquat
Inferius, que sit stabilis custodia tanti
Depositi, currum sistens, frenansque iugales:
Ne si currus, equi, ratio, nitantur in altum
Tendere, nec talem dignetur habere uiantem
Semita celestis, alios experta meatus;
 Erret equus, nutet ratio, currusque uacillet.
Explentur precepta dee, uotisque fauetur,
Stat ratio, sistuntur equi, quadriga quiescit.
Omnibus exclusis solum regina secundum
Consorti concedit equum, qui parcius ipsum
Admirantur iter, nec multum denegat ipsos
Ascensu fractus [62 1Kb] freni melioris habena.
Fertur equo phronesis, se fert regina, uolatu
Fertur equus, dea certat equo, gressuque uolantem
Preuenit, et comiti pretentat preuia gressum.
Hactenus insonuit tenui mea Musa susurro;
Hactenus in fragili lusit mea pagina uersu,
Phebea resonante chely: sed parua resignans
Maiorem nunc tendo lyram, totumque petam
 Deponens, usurpo mihi noua uerba prophete.
Celesti muse terrenus cedet Apollo,
Musa Ioui, uerbisque poli parentia cedent
uerba soli, tellusque locum concedet olympo.
Carminis huius ero calamus uel scriba [63 1Kb] , uel auctor,
Aes resonans, reticens [64 1Kb] scriptoris charta, canentis
Fistula, sculptoris scalprum, uel musa loquentis,
Spina rosam gestans, calamus noua mella propinans,
Nox aliunde nitens, luteum uas, nectare manans.
Summe parens, eterne Deus, uiuensque potestas,
Unica forma boni, recti uia, limes honesti,
Fons uite, sol iustitie, pietatis asylum,
372 Principium, finisque modus, mensura, sigillum.
 Rerum causa, manens ratio, noys alma, sophia
uera, dies uerus, lux nescia noctis, origo
Summa, decor mundi perfectus, uita perennis,
Nata regens, uentura serens, nascentia seruans
Omnia sub numero claudens, sub pondere sistens
Singula, sub stabili mensura cuncta cercens
Qui rerum species, et mundi sensilis umbram
Ducis ab exemplo mundi mentalis, eumdem
Exterius pingens terrestris imagine forme;
Qui ueterem massam de uultus sorde querentem
Inuestis meliore toga, formeque sigillo
 Signans excludis [65 1Kb] nexu mediante tumultum.
Efficiens causa, dum rem producis ad esse;
Formalis, dum pingis eam; finalis, in esse
Dum rem conseruans certo sub fine coarctas.
Tu mihi preradia diuina luce. meamque
Plenius irrorans diuino nectare mentem,
Complue, terge notas animi, tenebrasque recidens
Discute, meque tue lucis splendore serena.
Tu repara calamum, purga rubigine linguam,
Da, queso, tua uerba loqui, mutoque loquelam
Prebe, da fontem sitienti, dirige callem
Erranti, duc nauta ratem, portumque timenti
Dona, celesti perflans mea carbasa uento.



CAPUT uI. Prudentia aquas crystallinas miratur. Elementorum miratur concordiam. Aquarum crystallinarum naturam examinat. Rerum super lunarium exacta cognitio nature uires excedit.


Iam Phronesis dictante dea superauerat arces
Sidereas, callemque nouum, nodosque uiarum
Mirans, que tante quereretur pondera molis,
Ni proprios uisus rerum nouitate foueret,
Et proprii partem ferret regina laboris.
Dum transit miratur aquas, quas federat igni
Indiuisa loci series, nec flamma liquorem
Impedit, aut flamma certat liquor ille repugnans:
Sed potius sua deponunt certaminis arma.
Nec iam natiuos curant memorare tumultus,
Quos ligat assensus discors, discordia concors,
Pax inimica, fides phantastica, falsus amoris
 Nexus, amicitia fallax, umbratile fedus.
Figit in his uisum mentemque sophia, sagaci
Perquirens animo, quis pacem fecit adesse,
Pax ubi nulla manet; quis Martem iussit abesse,
Mars ubi iura tenet; quis fedus nexuit illic,
Fedus ubi nullum; quis pacem miscuit ire,
Litigio fedus, liti coniunxit amorem.
Altius inquirit Phronesis feruentius instans,
An liquor ille fluat, sibi quem uicina maritat
Flamma poli, flammeque truces contemperet iras;
An nebule faciem gestans, formamque uaporis
373 In speciem nubis expansus in ethere summo
Pendeat, et donet sitienti pocula flamme;
An glaciem gerat in specie, reddatque figuram
 Chrystalli, perdatque suum liquor ipse liquorem.
Sed tamen a Phronesi uiua ratione probatur,
Quod nullos illic possit torquere recursus
Humor, nec proprio ualeat discurrere fluctu,
Cum gremium nullus ibi prebeat alueus illi,
Nec matrix terrena sinus expandat eidem,
Nec centrum repetens natiuo pondere tractus
Humor ad ima ruat, proprie grauitatis amicus,
Descensum cum flamma neget, sursumque manere
Cogat aquas, supraque liget quasi carcere clausas.
Nam qui furtiuo lapsu quasi nesciat ignis
A superis rorem descendere, somniat ille
Philosophus, ratione caret, falsumque prophetat,
 Otia sectatur, nubes et inania captat,
In scirpo nodum ponens, in lumine fumum,
In plano scrupulum fingens, in luce tenebras.
Hac etiam ratione probat, quod nullus ibidem
Exhalat uapor in nebulas, nec pendulus humor
Aethera uelat aquis, ubi nullas euomit auras
Terra, nec ignis ibi suspendit in ethere nubes.
Ex his concludit Phronesis, quod celicus humor
Crystalli retinet speciem, glaciemque figurat;
Que glacies ignara gelu, nec conscia brume,
Aestatem magis agnoscit, celique calores
Ad uultus ignis minime dignata liquari.
Hoc solo magis illa stupet, meliusque mouetur,
Qua nexus mediante fide, quo federe pacis
Frigida conueniant calidis, fluitantia pigris.
 Hic ubi nullus adest pacis mediator, et omne
Fedus abest extrema ligans, quod pace reperta
Deleat hostiles rixas, pugnamque recidat.
Deficit inquirens, querendo uincitur illa,
Quesitu superata suo, sed uicta querelis
Defectus queritur proprios: sic ista querela
Questio fit, Phronesi suspiria sola relinquens.
Nec mirum si cedit ad hec prudentia, que sic
Excedunt matris nature iura, quod eius
Exsuperant cursus, ad que mens deficit, heret
Intellectus, hebet ratio, sapientia nutat,
Tullius ipse silet, rancescit lingua Maronis,
Languet Aristoteles, Ptolomei sensus aberrat.



CAPUT uII. Celi empyrei delicie.


Ulterius producit iter prudentia, gressum
Informans gressu comitis, tandemque labore
Magno, multiplici uisu, conamine multo
Ascendit loca letitie, loca plena fauoris,
Celesti loca grata Deo, loca grata Tonanti.
374 Hic risus sine tristitia, sine nube serenum,
Delicie sine defectu, sine fine uoluptas,
Pax expers odii, requies ignara laboris,
Lux semper rutilans, sol ueri luminis, ortus
Nescius occasus, gratum sine uespere mane.
Hic splendor noctem, saties fastidia nescit,
Gaudia plena uigent, nullo respersa dolore.
Non hic ambiguo graditur fortuna meatu,
Non risum lacrymis, aduersis prospera, leta
 Tristibus infirmat, non mel corrumpit aceto,
Aspera commiscens blandis, tenebrosa serenis,
Connectens luci tenebras, funesta iocosis:
Sed requies tranquilla manet, quam fine carentem
Fortune casus in nubila uertere nescit.
Hic sua preradiat celestis regia solis,
Que sordes hominum, mundi contagia spernit.
Extramundanus orbis mundique beata
Portio, munda magis quam mundus, purior ipso
Pudor, lucidior claro, fulgentior auro,
Que blando splendore micat, que fulgurat igne
Innocuo, feruore carens, fulgore abundans,
Blanditias splendoris habens, feruoris abhorrens
 Nequitiam splendore fouet, nec uerberat estu.
Hic ignis minus igne calet, plus igne nitescit,
Sicque manens unus minor est, et maior eodem.
Sed quoniam totus scintillat in igne beato
Hic locus, et flamme nutu blanditur amico;
Censetur polus empyreus, cui flamma benignis
Ignibus arridet, aulamque nitoribus ornat.
Hic habitant ciues superi, proceresque Tonantis,
Angelici cetus, diuinaque numina, mundi
Rectores, turme celestes, agmina celi,
Excubie nostri, uarius quos diuidit ordo,
Munus, et officium, uirtus diuersa, potestas
Plurima, dissimilisque gradus, distantia facti.
Hic ardent seraphin, flammata calore superne
Lucis, et eterni solis radiata nitore;
 Diuini fontis cherubin satiata liquore
Plus sapiunt, mentique Dei perfectius herent.
Inque thronis librata Dei censura resultat,
In quibus ipse Deus residens examina librat.
Nomen ab officio dominantia numina sumunt.
Que sicut superis cedunt, sic ceditur ipsis
A reliquis, pariterque iubent, parentque iubenti.
Princeps turma suos disponit in ordine ciues,
Atque suis uotis astringit uota suorum.
Aeris istius rectores, imo tyrannos
Turba potestatum uincit celestibus armis.
Legibus occurrunt nature, iuraque soluunt
uirtutes, formisque nouis antiqua reformant.
Mystica denudat, aperit secreta, reuelat
 375 Abdita, queue magis latitant, archangelus orbi
Nuntia, et celi pandit mysteria terris.
Maior in obsequiis, sed ei uirtutibus impar
Angelice plebis exercitus omnibus istis
Persoluit ius obsequii, mundoque minora
Predicat, et uarios nobis discurrit in usus.
Hic ciues habitant supremi regis in urbe;
Ciuibus his seruanda datur respublica celi,
Inter quos hec lex sancitur, ut imperet unus,
Hic operetur agens, reliquis obtemperet ille.
Quilibet in libro diuine mentis agenda
Discit, ibique legit que sint uentura, Deumque
Consulit, in speculo deitatis singula cernens.
Nec solus tantam sibi uendicat angelus urbem.



CAPUT uIII. Sancti de terra assumpti celum incolunt. Sanctorum diuersa merita.


Hic habitat, quem uita pium uirtusque beatum
Fecit, et in terris meruit sibi numen olympi:
Corpore terrenus, celestis mente, caducus
Carne, Deus uita, uiuens diuinitus, extra
Terrenum sapiens, intus diuina repensans.
Quem non erexit fastus, non gloria rerum,
Non mundi deiecit amor, non lubrica fregit
Luxuries, non luxus opum, non ardor habendi
Succendit, non liuor edax, non anxia fede
 Pestis auaritia, non laudis ceca Cupido:
Sed potius demisit eum patientia mundi
Contemptus, rerum paupertas, arctaque uictus
Regula, despectus carnis [66 1Kb] , directio uite.
Qui calcauit opes animo uictore. malignum
Deuicit, carnemque sibi seruire cegit.
Cetibus angelicis tales ascribit honestas
uite, uirtutis meritum, mercesque laboris,
Quos uel uirgineus candor, uel purpura uestit
Martyrii, uel doctoris sua laurea ditat;
uel quos aureole munus non excipit, omnes
Laurea communi fretos mercede coronat.
Cum sint diuersi merito, meritusque resultet
Splendor inequalis, lux dispar, gaudia cunctos
Aequa manent, risusque pares ubi dissona merces.
 Nec mirum si letitie par gratia cunctos
Exspectat, quibus una datur pro munere uita,
In quibus ipse Deus est omnibus omnia, donum
Et donans, dans uni plurima pluribus unum.



CAPUT IX. Marie uirginis laudes et prerogatiua.


Hic superos ciues proprio precellit honore
uirgo, que proprium pariendi lege pudorem
Non perdens, matris meruit cum uirgine nomen.
In qua concordant duo nomina, lite sepulta,
376 Que secum pugnare solent, litesque moueret
Nec iam discordant mater uirgoque, sed ipsis
 Litibus exclusis se pacis ad oscula uertunt.
Hic natura silet, logice uis exsulat, omnis
Rhetorice perit arbitrium, ratioque uacillat.
Hec est que miro diuini muneris usu
Nata patrem, natumque parens concepit, honorem
uirgineum retinens, nec perdens iura parentis
In cuius uentris thalamo sibi summa parauit
Hospitium deitas, tunicam sibi texuit ipse
Filius artificis summi, nostreque salutis
Induit ipse togam nostro [67 1Kb] uestitus amictu.
Hec est stella maris, uite uia, porta salutis.
Regula iustitie, limes pietatis, origo
uirtutis, uenie mater, thalamusque pudoris,
Hortus conclusus, fons consignatus, oliua,
Fructificans, cedrus redolens, paradisus amenans,
 uirgula pigmenti, uinaria cella, liquore
Predita celesti, nectar celeste propinans
Nescia spineti florens rosa, nescia culpe
Gratia, fons expers limi, lux nubila pellens,
Spes miseris, medicina reis, tutela beatis,
Proscriptis reditus, erranti semita, cecis
Lumen, deiectis requies, pausatio fessis
Hec est que primos casus primeque parentis
Abstersit maculas, uincens uirtute reatum,
Diruta restituens, reddens ablata, rependens
Perdita, restaurans amissa, fugata repensans,
Post uespertinos gemitus noua gaudia donans,
Post mortis tenebras uite nouitate relucens;
 Cuius ad aduentum redit etas aurea mundo,
Post facinus pietas, post culpam gratia, uirtus
Post uitium, pax post odium, post triste iocosum.
Ut rosa spineti compensat flore rigorem,
Ut dulcore suo fructum radicis amare
Ramus adoptiuus redimit; sic crimina matris
Ista luit, matremque facit sua nata renasci,
Ut sic munda ream, corruptam uirgo, pudica
Effrontem, miseram felix, humilisque superbam
Abluat, et uite pariat sua filia matrem.
Huius ab imperio celestis curia pendet,
Huius ad imperium deuota mente parata,
Cum qua celestis regni moderatur habenas,
Qui pater et proles eiusdem natus et auctor,
Cuncta regit, sine fine regens, quo rege triumpha
 In celo miles, in terra militat exsul.
Hic est qui carnis intrans ergastula nostre
Se pena uinxit [68 1Kb] , ut cunctos solueret; eger
Factus, ut egrotos sanaret; pauper, ut ipsis
 377 Pauperibus conferret opem; defunctus, ut ipsa
uita donaret defunctos; exsulis omen
Passus, ut exsilio miseros subduceret exsul.
Sic liuore perit liuor, sic uulnere uulnus:
Sic morbus damnat morbum, mors morte fugatur:
Sic moritur uiuens, ut uiuat mortuus; heres
Exsulat, ut seruos heredes reddat; egenus
Fit diues, pauperque potens, ut ditet egenos.
Sic liber seruit, ut seruos liberet: imum
Summa petunt, ut sic ascendat infima summum.
Ut nox splendescat, splendor tenebrescit; eclipsi
Sol uerus languescit, ut astra reducat ad ortum.
Aegrotat medicus, ut sanet morbidus egrum.
Se celum terre conformat, cedrus hyssopo,
Ipse gigas nano, fumo lux, diues egeno,
 Aegroto sanus, seruo rex, purpura sacco.
Hic est qui nostram sortem miseratus, ab aula
Aeterni patris egrediens, fastidia nostre
Sustinuit sortis, sine crimine, criminis in se
Defigens penas, et nostri damna reatus.



378 LIBER SEXTUS.



CAPUT PRIMUM. Prudentia splendorem celi Empyrei ferre non ualet. Theologia illam confortat. Theologia implorat auxilium Fidei. Theologia articulos fidei docet.


Post [69 1Kb] uirgo soliumque Dei sedesque supernas
Ingrediens, uoluit noua prelibare uidendo:
Offendit splendor oculos, mentemque stupore
Percussit rerum nouitas, defecit in illis
uisus, et interior mens caligauit ad illas.
Sic sopor inuasit uigilem, sic somnus adulter
Oppressit Phronesis animum, somnoque soporans
Exstasis ipsa suo mentem seruire [70 1Kb] cegit.
Et iam precipitem pateretur lapsa ruinam,
Ni comes occurrens manibus complexa cadentem
Sisteret, et blando complexu uirginis artus
 Confortans, tantos lapsus eluderet, ipsam
Mitibus aggrediens uerbis, mentisque stuporem
Demulcens; mens plena tamen non redditur illi.
Sed postquam nulla ualuit ratione stuporis
Exstirpare malum, totamque reducere mentem,
Ut Phronesi ferat auxilium, totumque soporem
Excutiens reddat mentem, cogatque reuerti;
Sollicitat precibus propriam regina sororem,
Que superum solio residens celeste profundum
Scrutatur, solisque Dei penetralibus heret.
Cui ratio nichil affirmat, cui sufficit ipsa
Credulitas, et sola fides ratione remota.
 Ipsam namque fidem ratio non preuenit, imo
Ipsa fides hanc anticipat, fideique docenti
Obsequitur tandem ratio, sequiturque docentem.
Articulos fidei diuinaque symbola chartis
Inserit hec, scribens animo quod arundine pingit.
Purpureus elata notis niueumque colorem [71 1Kb]
Intermista rubet uestis candore represso,
Qua mulier predicta nitet, cultusque fatetur
Arbitrium mentis, mens ipsa uidetur in illo.
Picture cedit uestis, que tota figuris
Scribitur, et formam pretendit scripta libelli.
Hic renouat ueteres uiuens pictura magistros,
Per quos nostra fides totum diffusa per orben
Claruit, et laudum titulis preclara refulsit.
Hic [72 1Kb] Abraham nostre fidei pater exuit actus
 Patris, dum summo Patri parere libenti
Contendens animo, nato pater esse recusat.
In quo discordes natura fidesque duellum
379 Exercent, unamque trahunt in dissona mentem.
Nam natura docet genitorem parcere nato.
Econtra stat firma fides, que spernere natum
Imperat, ut summo faueat natura parenti.
Quod non uult, cupit ergo pater, nunc parcere tentans
Nunc offerre uolens, tandem negat ipse quod optat.
Ergo succumbit fidei natura, dolensque
 Cedit uictrici, quod non uult uelle coacta.
In robur fidei uirtutum luce coruscat
Petrus, et ipsius uirtus splendescit in umbra.
Armatus uite meritis, et dote sophie
Blanditiis, ratione, minis, uirtutibus instat
Paulus, et introitum fidei gentilibus offert.
Nec solum signis, uerum ratione rebelles
uincit; nec satis est concesso calle meare,
Plus cupit, atque uiam gaudet ratione parare.
Illic blanda, minas, ergastula, uerbera, mortes,
Expugnat fidei clypeo protectus, et armis
Iustitie, superatque suos Laurentius ignes.
Par pugne meritis, et iisdem miles in armis
Mundum deuincens uincentius, omnia uictor
Calcat, et in uiuos pugnans in morte triumphat.
 Hunc habitum quamuis scripture pingat honestas,
Nulla tamen uestem lasciuia deprimit, imo
Talis erat, qualem matrone postulat etas,
Que senii metas attingit, plena dierum,
Canitie respersa caput, seniique pruina,
Nec tamen illius faciem matura senectus
Exarat in sulcos, facies discordat ab euo.
Que iuuenile docet euum, contraque loquuntur
Cani, cum canis sic uultus gratia certat.



CAPUT II. Fides, hortatu Theologie, accedit Prudentiam, eamque ab exstasi liberat. Exstasis describitur. Prudentie languenti datur celestis potio. Fides offert Prudentie speculum, in quo omnia cernat, que in celo sunt, licet nonnisi obscure.


 Hec mulier motu proprio precibusque sororis
Tacta, mouet gressus illuc, ubi lesa sapore
Lethargi, languet Phronesis, mortisque figuram
Exemplans moritur uiuens, et mortua uiuit.
Sed postquam ueniens signis dictantibus illam
Agnouit, uidit stupidam, stupuitque iacentem;
Hos casus miserata dolet, mentisque rigorem
Exuit, in gemitus erumpens, fracta parumper
Maiestas animi mollescere cogitur, exit
Durities, et sola tenet miseratio mentem.
Hec igitur magis accedit, propiusque iacentem
uisitat, et querit languoris semina, tentat
Cuncta, locum, tempus, causas, syntomata morbi
Caute disquirens, cuius uestigia tandem
Inuenit, et Phronesim lethargi somnia passam
 Noscit, ut exterius languoris signa fatentur.
Inuenta radice mali, morbique reperta
Materie, disquirit adhuc que causa salutis
380 Languoris causas ualeat secludere, pestem
Perdere, supplantare luem, morbumque fugare.
Ergo minis, precibus, pulsu, clamore, soporem
Expugnare parat, sed talis somnus obaudit.
Nec mirum si somnus ad hec contendit abire;
Non erat iste sopor somni, sed mortis imago,
Que uite tenebret lucem, uitamque soporat
Plus somno, sed morte minus; maiorque sopore,
Morte minor, sed fida tamen prefatio mortis
 Cum talis nequeat medicina refellere morbum,
Nec tantum ualeat morbi superare uigorem;
Celesti confecta manu, condita sapore
Mellifluo, gustu mellita, suauis odore,
Secretas redolens species, terrena repellens
Condimenta, nouum celi thymiana propinans,
Exquisita datur languenti potio, totum
Que corpus peragit, uitali circuit, intrat
uenas, disquirit neruos, penetratque medullas.
Huius ad aduentum Phronesis sibi redditur ad se
Dum redit, et totus mentis secluditur error.
Hoc stupor ipse stupet medicinam posse, fugatus
Miratur talem medicine cedere morbum.
Sed quamuis oculus mentis resplendeat intra,
Languescit, tamen exterior, nec ferre nitorem
 Sustinet empyreum, nec tantum fulgur olympi.
Ergo suam sollcrs matrona recurrit ad artem,
Et presigne, decens, rutilans, imitabile [73 1Kb] , tersum
Grandi diffusum spatio, scriptumque figuris
Presentat Phronesi speculum, quo cuncta resultant,
Que locus empyreus in se capit, omnia lucens
Que mundus celestis habet; sed dissona rerum
Paret in his facies, hic res, hic umbra uidetur,
Hic spes [74 1Kb] , hic species, hic lux, ubi lucis imago.
Retinet hoc speculum mentem, uisumque sophie
Sistit, ne maior oculis lux obuiet, illos
Offendens, uisumque simul cum mente fatiget.
Hoc speculum mediator adest, ne copia lucis
Empyree radians uisus depauperet usum.
 uisus in hoc speculo respirat, lumen amicum
Inuenit, et gaudet fulgens in lumine lumen.
Cernit in hoc speculo uisu speculante sophia,
Quidquid diuinus in se complectitur orbis.
Dum noua queque uidet, miratur ad omnia, gaudet
Cunctis, et nouitas rerum noua gaudia gignit,
Eius cum uisu mens delectatur, et omnes
Exuit erroris nebulas, et gaudia mentem
Perfundunt, perit omne sui syntoma doloris
Si qua minus plene cognoscit, plenius illam
Assistens matrona docet, suppletque minorem
Intuitum, panditque latens, aperitque reclusum.
381 Hic uidet angelice plebis superique senatus
Militiam, palmamque simul, dulcesque triumphos
Sanctorum, meritum dispar, fructusque laborum.
 uirginis illius meritum miratur, adorat
Partum, que peperit non marcescente pudoris
Flore, nec attrito feruente libidinis estu.
Conceptus partusque modum, floremque pudoris
Intactum stupet admirans, non inuenit unde
Sit mater, que nulla uiri commercia nouit.
Confugit ad logice leges; huic ergo parentis
Iura negat, cui uirginitas concedit honorem
uirginis, a simili uult supplantare pudorem
uirgineum matri, que disputat esse parentem
Partus, et ad matrem natiuo iure refertur.
Ista tamen ratio nutat, cum uirgine matrem
 Inuenit, et logice uidet argumenta iacere.
Amplius admirans magis hesitat, amplius herens
Inquirit quo iure poli, qua lege beata
Nata patrem, terrena Deum, casura manentem,
Flos cedrum, sidus solem, scintilla caminum
Proferat, et mellis desudet petra liquorem.
Miraturque Deum nostram uestire figuram,
Et nostras habitare casas, flammantis olympi
Rectorem, floremque rose latitare sub alga,
Et gemma uestire lutum, uiolamque cicuta
uelari, uitamque mori, tenebrescere solem,
Qui gummi, que iuncture, quis nexus, et unde
Connectant humana Deo, diuina caduco
Consocient, hominique Deum quis federet ordo.
Singula dum Phronesis miratur, et omnia tentat
 uestigare sue rationis legibus, illam.



CAPUT III.


Assistens matrona monet ne somniet illic
Humanas leges, mundanaque federa, cursus
Nature, nostrasque uices, ubi nulla potestas
Illius, sed cuncta silent decreta, pauescunt
Leges, iura stupent, ubi regnat sola uoluntas
Artificis summi, que uult a canone nostro
Excipiens, ubi iura fauent, et regula cedit
Artifici, canonque silet dictante magistro.
Non ratio, sed sola fides ibi queritur, illic
Transcendit causas celestis causa minores
Exsuperat leges lex summa, et regula legum.
Ergo fides ibi sufficiat, disquirere cesset
 Hic ratio, sistatque fides rationis habenas.



CAPUT Iu. Prudentia relicto Rationis ductu, fidem sequitur. Fides, theologiam etiam assumit in comitem. Prudentia comitata fide et theologia celestia loca ingreditur. Speculo armat oculos. Predestinationis causas rimatur. uaria Dei inducia perpendit. Alia celi empyrei mirabilia considerat.


His monitis fert assensum prudentia, cedit
Doctrine, sequiturque fidem, totumque superno
Deputat auctori, quod nostram uincere legem
382 Cernit, et excepti iuris ratione moueri.
His edocta uiam maturius arripit, eius
Informat regina gradum, gressumque sigillat
Incessu proprio: sed ne locus abditus, anceps
Callis, distortus limes, uia dissona, gressus
 uirginis impediat, comitem sibi destinat illam,
Que Phronesi mentem proscriptam reddidit, eius
Restituens usum, cui cessit abusio morbi.
Quam uia nulla latet, nullus locus abditus illi,
[75 1Kb] Non delirus obest limes, non semita fallit,
His comitata uie Phronesis securius instat,
Ancipitesque uias transit, loca dissona, calles
Ignotos; nec iam posset superare locorum
Anfractus, sed nutanti soror utraque uires
Suppeditat, firmatque gradum, gressusque recidit
Pondus, et extenuans penam fastidia tollit.
Oblatum phronesi uisum defendit ab omni
 Luminis occursu speculum, ne debriet illum
Celestis splendor, oculosque reuerberet ignis.
Tandem fessa, tremens, admirans uirgo dietam
Explet, et eterni suprema palatia regis
Intrat, et expleti superata mole laboris
Letatur; sed cuncta stupet que nuntius offert
In speculo uisus, ubi nil mortale, caducum,
Deficiens, terrestre micat; solumque refulget
Aeternum, celeste, manens, immobile, certum.
Hic uidet ingenitas species, speculatur ideas
Celestes, hominum formas, primordia rerum,
Causarum causas, rationum semina, leges
Parcarum, fati seriem, mentemque Tonantis:
Cur Deus hos reprobat, illos predestinat, istum
Preparat ad uitam, sua munera subtrahit illi.
 Cur alios humilis paupertas urget, egenos
Comprimit, et solis lacrymis satiatur egestas.
Cur aliis prediues opum pluit alueus omnis
Diuitias, diuesque natat secundus in auro.
Cur istos ditat sapientia, nubilat illos
Sensus inops, animus pauper, mendica uoluntas.
Cur forme species purgata serenat Adonim,
Danus abusiuam speciem gerit, Hector in armis
Fulgurat, ingenii radio scintillat Ulysses.
Cur Cicero rhetor, cur Typhis nauita, pictor
Milo, pugil Pollux, rigidus Cato, Naso peta.
Non hec sola fauent Phronesis conspectibus, ultra
Progrediens uisus alia nouitate uidentem
Demulcet, redituque suo miranda reportat.
 Hic uidet irrigui fontis radiare nitorem,
Qui prediues aquis reliquo conspectior amne
Sidera luce domat, precellit, mella sapore;
383 Cuius deliciis cedit paradisus, odore
Balsama uincuntur, nardus submittitur illi.
A quo procedens riuus, non immemor horum
Que fons ille gerit, totum sibi fontis honorem
Assumit, fontique pari respondet honore;
Nec tamen irriguum minor afflat gratia fontem.
Ergo fons riuum, riuus cum fonte fluentum
Producit, retinens fontis riuique saporem.
Cum sint distincti, fons, riuus, flumen, in unum
Conueniunt, eademque trium substantia, simplex
Esse, sapor similis, color unus, splendor in illis
Unicus, et uultus horum conformis et idem,
 Ad speciem fontis sol uincens lumine solem.
Hic radium fundit, quem sol mundanus adorat,
Cui celum stelleque fauent, et supplicat orbis.
Occasum nunquam patitur sol iste, nec ullam
Sustinet eclipsim, nec nubis nubila sentit.
A quo procedens radius splendoris adequat
Luce patrem, loquiturque suo splendore parentem.
Idem sol, species eadem, lux una, ceuus
Splendor, nequaquam proprio decliuis ab ortu.
Sol alius, sed non aliud, sol unus, et unum
Cum gignente manens, lux luci consona, fulgor
Fulgori, splendorque sui non immemor ignis.
 De se producit radius cum sole calorem,
Qui mulcens urit, urendo mulcet, et ardens
Mitigat, incendens demulcet, temperat urens.
Iste calor siccat uitiorum flumina, sordes
Purgat, et a uitio uirtutis decoquit aurum.
Iste calor perimit peccati frigora, flammas
Ire, temporis hiemes, uenerisque calorem.
Sic calor expugnat ignem, sic flamma repelli
Flammam, sic estus estum, splendorque caminum,
Pullulat in flores mens isto tacta calore,
Et terram mentis uirtutum flore beato
Purpurat iste calor, dum uer celeste reducit.



CAPUT u. Prudentia freta comitibus suis, Fide et Theologia, arcem Dei conscendit. Prosternit se Deo. A Deo erigitur, et confortatur.


Hec mirata diu Phronesis, multumque retractans
Singula que uisus pregustat, freta sororum
Ducatu, summi regis conscendit in arcem,
Qua residet rex ille poli, qui cuncta cercet
Legibus imperii, qui numine numina celi
Constringit, cuius nutu celestia nutant.
Hec igitur uicina Deo uix sustinet huius
Immortale iubar, uix maiestatis inundans
Exspectat lumen, sed eam defendit ab isto
Fulgure planities speculi, quam uisibus offert
Illa suis, lucem speculo mediante retardans.
Tunc uirgo genibus flexis et supplice uultu
Submisse uocis modulo gestuque timentis
 384 Supplicat eterno regi, uerbumque salutis
Prelibat, mixtaque tremunt formidine uerba.
Sed superum genitor reddens sua iura saluti
Erigit hanc, et stare iubet, motusque timoris
Sistere, ne terror animum uocemque retardet
Erigitur, mentemque regit, partimque retardat
uirgo metum, stat mens cum corpore, corporis equat
Mens erecta situm; sic uox submissa resumit
uires, erectam mentem sua uerba sequuntur.
Exit in has uoces animus, uerbisque redundat:



CAPUT uI. Deum alloquitur cum omni humilitate. Causam legationis sue exponit. Conqueritur mundum totum in maligno positum esse. Nature petit succurri formatione hominis noui. Nature necessitatem pergit exaggerare. Qualitates exponit noui hominis quem requirit a Deo.


Si nostros gemitus et nostre tedia sortis,
Mundanos casus, mundanaque fata, caducos
Ortus, instantes obitus, uiteque propinquos
Lapsus, et nostre pensemus originis omen;
Que nostrum tantos fastus inuadat, ut ante
Conspectum faciemque Dei presumat habere
Colloquium? noctisque lues; cum luce loquatur?
Conueniat regem seruus; pauperque potentem?
Factorique suo moueat factura querelam?
Sed quia te fontem pietatis nouimus, a quo
Liuoris stimulum bonitas innata relegat;
 Cuius iustitie pietas adiuncta rigorem
Temperat, et multum discurrere non sinit illam:
Ad te confugimus proscripte, quas fugat orbis,
Persequitur mundus, homo respuit, improbat omnis
uiuens: sicque tuis, si fas est dicere, mundus
Legibus excipitur, dum nostri iura nefandis
Actibus expugnat, et sic tibi bella minatur.
Nam tua res agitur, paries dum proximus ardet.
Hos casus natura uidet, lapsusque cadentis
Mundi, uirtutem uitio succumbere, fraudi
Fedus, amicitiam liti, pacemque furori.
Hos gemit excessus, errores luget, abusus
Deplorat, mundumque dolet sub nocte iacere.
In multis etiam damnat sua facta reatus
 Excusare uolens facto meliore, nouisque
Artibus, atque noua medicina tergere morbum.
Qualiter ergo malum superet, morbumque recidat,
Putrida membra secet, ne pars sincera trahatur
Occurrat uitio, ne totum diruat orbem;
uix cognoscit adhuc, sed tandem freta sororum
Colloquio, meliore uia procedit, in istud
Consilium ueniens, ut totis uiribus unum
Cudat opus, per quod proprio succurrat honori.
Quo ueteres operum possit pensare ruinas,
uult hominem formare nouum, qui sidere forme
Et morum forma reliquos transcendat, et omnes
Excessus resecans regali limite gressum
Producat, mediumque tenens extrema relinquat:
 385 Ut saltem mundo sidus prefulguret unum,
Qui iacet errorum tenebrosa nocte sepultus:
Ut sic respiret uirtus, excuset in isto
Errores natura suos, et conferat uni
Quod multis conferre nequit, meritumque fauoris
Et laudum titulos saltem lucretur in uno.
Que iacet in multis damnata, suumque decorem
Amittit, dum sola sui iam restat imago.
Sed nullo firmata manent concepta tenore,
Ni tua conceptis applaudat gratia, ceptum
Roboret, atque tuo confirmet numine uotum
Natura langueret opus, penitusque iaceret
Incultum [76 1Kb] , ueteris retinens fastidia masse,
Ni tua nature firmaret dextera factum,
Infirmamque manum regeret, conduceret huius
 Scribentis calamum, lapsum suppleret euntis.
Corporis effigiem sibi deputat, exigit a te
Quod superet natura bonum, munusque quod ipse
Solus habes, animamque petit, que sola superni
Postulat artificis sensum, limamque requirit.
Nostras namque manus terrestris fabrica tantum
Exposcit, sed eas anime celestis origo
Ignorat, solique suum tibi [77 1Kb] deputat ortum
Ergo tuo nutu numen celeste caduca
uisitet, et corpus celestis spiritus intret,
In terra positus, in celo mente beata
uiuat, et in terris peregrinet corpore solo.
uirtutum diues opibus, fecundus amore
 Celesti, carnisque domet ratione tyrannum:
Teque tuum fateatur opus, quis fecerit auctor
Predicet, artificemque suum factura loquatur.
Sic ad nos diuinus homo descendat, ut ipsis
uirtutum titulis aliorum moribus instet.
Te saltem moueant nature damna, pudoris
Exsilium, iactura boni, deiectio morum,
Error honestatis, fidei proscriptio, legum
Contemptus, nostreque preces: si pondera rerum
uel momenta sumus, noli confundere dudum
Confusas; fuimus et nos quandoque beate.
Si te nulla mouent rerum discrimina, saltem
Te gratis moueat tua gratia, suscipe uota
Que damus, et precibus deuotis pondera dona.
Si nos a patris proscriptas sedibus omni
 Destituis uoto, deserte uincimur, omne
Perdimus officium, nostrasque relinquimus artes.
His precibus donat assensus arbiter aule
Celestis, mentemque foras uox prouocat ista:



386 CAPUT uII. Deus consolatur Prudentiam. Petitioni eius assensum prebet. Misericordia supereminet iudicio. Anima promittitur noua, uirtutibus omnibus decorata.


uirgo parens rerum, superum germana, mihique
Filia, celestis ortu, tamen incola terre,
In terris que sola sapis diuina, meeque
Exemplum deitatis habes, fastidio mundi
Que releuas, fletusque tuo solamine tergis;
Non tua degenerat a summa mente uoluntas:
Nam patris ad uotum suspirat nata, parentem
 In uoto sequitur patri non dissona proles.
Hoc mihi iampridem ratio dictauit, ut uno
Munere respicerem terras, mundumque bearem
Numine celestis hominis, qui solus haberet
Tot uirtutis opes, tot munera digna fauore,
Tot dotes anime quo saltem mundus aberrans
Floreret, uitiis aliorum marcidus, imo
Iam defloratus in flore resurgeret uno.
Si terre uitium, scelus orbis, crimina mundi
Ad meritum pensans uellem persoluere penas,
Aut iterum terras uelarem fluctibus, undis
uestirem montes iterum, totumque periret
Diluuio genus humanum, nec fluctibus ullum
Exciperet uite meritum, nec uiueret alter
 Deucalion, alterque Ne conduceret arcam;
Sed potius mundus, qui crimine uiuit in uno,
Ad uite meritum pena moreretur in una:
Aut terre delicta nouus consumeret ignis,
Inuoluens homines una sub clade, nec ullum
Exciperet tante generalis regula cladis:
Aut scelerum pestes alia sub peste perirent.
Sed quia iustitie uincit miseratio normam
Iudiciisque [78 1Kb] rigor cedit pietate remissus;
Non penas equabo malis non premia culpis,
Non ferro purgabo luem, non uulnere morbum:
Sed uictus dulcore precum, uestrique misertus
 Exilii, meliora dabo medicamina mundo.
Munere diuino, donis celestibus auctus
Spiritus a celo terris demissus in orbe
Terreno peregrinus erit, carnisque receptus
Hospitio luteum tegmen nouus hospes habebit.
Hoc superest ut uestra manus concedat honestum
Huic anime thalamum, regi respondeat aula,
Ne nouus hospitii contagia sentiat hospes;
Ne nucleum ledat teste putredo, saporem
Corrupti uasis sibi res contenta maritet.



CAPUT uIII. Prudentia Deo gratias agit. Deus promissum implet. Noys preparat ideam anime creande. Deus animam creatam Prudentie commendat. Anima unguento perfunditur contra peccata. Prudentie uoti compos reuertitur, cui occurrit Ratio. Natura miratur perfectiones anime recenter create, et a Prudentia sibi oblata.


His hilarata magis propriumque oblita laborem
uirgo, nec ulterius pondus conquesta uiarum
Persoluit grates, et celi numen adorat.
Ipse Deus rem prosequitur, producit in actum
387 Quod pepigit: uocat ergo noym [79 1Kb] que preparet illi
Numinis exemplar, humane mentis ideam.
Ad cuius formam formetur spiritus, omni
Munere uirtutum diues, qui nube caduce
Carnis obumbratus ueletur corporis umbra.
Tunc noys ad regis preceptum singula rerum
uestigans exempla nouam perquirit ideam.
Inter tot species speciem uix inuenit illam
 Quam petit; offertur tandem quesita petenti.
In cuius speculo locat omnis gratia sedem
Forma Ioseph, sensus Iudith, patienti iusti
Iob, Zelus Phinees, Mosique modestia, Iacob
Simplicitas. Abrahamque fides, pietasque Tobie.
Hanc formam noys ipsa Deo presentat, ut eius
Formet ad exemplar animam: tunc ille sigillum
Sumit, ad ipsius forme uestigia formam
Dans anime, uultum qualem deposcit idea,
Imprimit exemplo, totas usurpat imago
Exemplaris opes, loquiturque figura sigillum
Adsunt factori Parce, cumulantque decorem
Facture, non inuidie liuore retracte
A donis anime, sed multa dote salutant
 Ortam, felici claudentes omine fatum.
His donis ditans facturam factor, eamdem
Commendat phronesi; mouet hanc, et precipit addens
Preceptis monitisque minas, ne tanta remisse
Conseruet commissa sibi, sed cautius illam
Conducat, meliore uia moderata meatum;
Ne uel Saturni glaciali frigore tacta
Sentiat algorem nimium, uel Martis in estu
Torreat, aut dulci pruritu lesa Diones
Langueat, aut lune fluitet torrentibus acta.
Tunc noys unguenti specie, que funditus omnem
 Aeris insultum sistat, morbique procellam,
Frigus auaritie, fedeque libidinis estum:
Inuidie sedet stimulum, contemperet iram,
Perfundens animam celesti rore perungit.
Ergo potens uoti celo demittitur alto
uirgo, gradum properat, illucque reuertitur unde
uenerat; in celum stellis radiantibus ardens
Peruenit, occurrit ratio, uotoque potitam
Laudat, et auctoris miratur dona superni.
Tunc comites, quarum ductu prudentia sursum
Euasit, reddens grates, soluensque salutem,
Deserit, ad currum rursus, solitumque recurrens
Aurigam ueteremque uiam gauisa resumit.
Tunc loca pertransit Saturno proxima; caute
 Decipit illa senem, gressum secludit, et illi
Se procul absentat fugiens, callemque remotum
Intrat, ut illius queat expugnare furorem.
388 Saturnique tamen sensisset spiritus iram,
Ni liquor unguenti circa [80 1Kb] pugnasset, et illum
uincens feruorem superasset celicus imber.
Sic ueneris pestes, sic Martis decipit estus,
Lunaremque globum: que tandem singula uincens
Immensum consummat [81 1Kb] iter, uotisque sororum
Exspectata diu prudentia redditur; offert
Nature celeste datum; miratur in illo
Artificis natura manum, manusque beatum
Laudat, et in dono laudatur gratia dantis.



389 LIBER SEPTIMUS.



CAPUT PRIMUM. Prudentie reuertenti a Deo occurrunt uirtutes. Natura ex elementis nobile corpus format. Corporis formati pulchritudo.


Occurrit Phronesi uirtutum turba, suoque
Pendet in amplexu, collum ligat, oscula prebet.
Felicem laudat reditum, cum grata labori
Reddatur merces, felici fine laborem
Concludens, nec iam risus et gaudia uendat
Spem timor offendens, cum res sperata timorem
Sorbeat, et longo succedant gaudia uoto.
Ergo sollerti studio natura requirit
Materiem summam, de qua presigne figuret
Hospitium, carnisque domum, quam spiritus intret
Celestis, radietque suo domus hospite digna.
 Excipit a terra quidquid purgatius in se
Terra tenet, quidquid puri sibi uindicat humor.
Quidue magis purum purus sibi destinat er,
uel defecatum retinet sibi purior ignis.
Diuidit a toto, diuisaque rursus in unum
Colligit in summam commiscens, dumque futurum
Sic prelibat opus, humani corporis aptat
Materiem, signans operis uexilla futuri.
Ergo materiam cholere uis ignea donat,
Que quamuis soleat totam turbare quietem
Corporis, et bellum plusquam ciuile mouere;
Hic pacata iacet, nullos motura tumultus.
Materiam purus traducit ab ere sanguis,
Nec iam luxuriat proprio torrente superbus;
 Sed pacem seruat reliquis humoribus humor
Sanguineus, nullasque mouet cum fratribus iras.
Illis inferior infra decurrit aquosus
Humor, et in morbos iam declinare recusat;
Quamuis germane soleat putredinis esse
Proximus, et uarias languoris gignere pestes
Hic fex humorum fecem deponit, et omnes
Ingenitos mores melius morata recidit.
 Ex his materiem ductam natura monetat
In speciem, uultus humani corporis aptans
Materie, cuius miratur terra decorem,
Parque suum stupet in terris decor ipse decorum.
Omnes diuitias forme diffundit in illo
Nature prelarga manus, post munera pauper
Pene fuit natura parens, que dona decoris
Forme thesauros uultu deponit in uno.
Spirat in hac forma Narcissus, et alter Adonis
Spirat in hac specie, que sit uenus [82 1Kb] altera rursum
390 Cerneret, in solitum decurreret illa furorem.
Hoc simul in signum speciei donaque forme
Cedit, quod nulla corpus pinguedine surgit,
Sed magis in maciem tendit: sic omnia iuste
Possidet, in nullo decor eius claudicat, imo:
 Nil maius conferre potest natura uel ultra.
Hec igitur species tantum pretendit honorem,
Ut sese possit tute committere laudi
Inuidie, laudemque suo mereatur ab hoste.



CAPUT II. Concordia federat animam corpori. Arithmetica et Musica cooperantur coniunctioni anime et corporis.


Postquam materiam nature dextra beauit,
uultibus humanis animam concordia carni
Federat, et stabili connectit dissona nexu,
Iunctura tenui, gumphis subtilibus aptat,
Composito simplex, hebeti subtile, ligatque
Federe complacito, carni diuina maritat.
 Sic nocti lucem connectit, et ethera terre:
Sic diuersa tenent pacem, sic dissona litem
Deponunt propriam, nec iam caro bella minatur,
Spiritui cedens, sed non sine murmure multo.
Nec iam corpoream uestem fastidit abhorrens
Spiritus, hospitio tali letatur et umbra,
Ut melius concludat opus concordia, uirgo
Que nobis numeri doctrinam spondet, et illa
 Que monstrat uocum nexu et uincla sonorum,
Assistunt operi cepto, firmantque duorum
Connubium, numerisque ligant, et federe certo
Nectunt, ut carni nubat substantia celi.
Ergo nouus formatur homo, miratur in illo
Se tantum potuisse potens natura, stupensque
uix opus esse suum credit quod fecerat ipsa
Accumulat dotes preditas copia pleno
Perfundens cornu nature munera, nullam
Mensure metam retinens in munere tanto.
Et cornu quod nulla prius munuscula, nullum
Exhausit munus, totum diffunditur, in quo
Se probat, et quantum possit metitur in illo,
Accedit fauor in dotem, ne tanta priorum
Munera perfecte perdant preconia laudis.
 His fauet ergo fauor, donans ut dona placere
Possint, et celeri perflat tot munera fama:
Que quamuis soleat uerum corrumpere falso;
Hic nescit nisi uera loqui, moresque uetustos
Exuit, et de se retinet sibi nomina fame.
Non ibi laus sine re, nec res sine laude, suamque
Curat ab hypocrisi laudem res digna fauore.
Munera letitie largitur grata iuuentus.
Et quamuis huius soleat lasciuia semper
Esse comes, deponit eam, moresque seueros
Induit, atque senis imitatur moribus euum.
391 In senium transit morum grauitate iuuentus.
Sic etate uiret iuuenis, quod mente senescit
Aetatem superat sensus, primordia floris
 Anticipat fructus, et riuum preuenit amnis.
Aeuo concludit animus, dum dispare ritu
Pugnant: hec iuuenem loquitur, probat ille senectam.
Risus adest; non ille tamen quem sepe maligna
Gignit abortiuum derisio, liuor ab intus
Parturit, aut extra falsi describit amoris
Forma, uel instabili cerebro lasciuia pingit:
Sed multum grauitatis habens, uultumque modeste
Inscribens [83 1Kb] , nullo deformans ora cachinno.
Talis erat risus nullo corruptus abusu,
Qualem causa, locus, tempus, persona requirit.
His pudor accedit, longe fomenta relegans
Luxurie, ueneris declinans dulce uenenum,
Incestamque sitim redeuntem grata pudoris
 Exstinguit saties [84 1Kb] , fluctusque libidinis a se
Depellit, uincitque, fuga, non Marte Dionem.



CAPUT III. Pudicitie et modestie dona.


Hippolytus redit in uitam, redit alter in orbem
Elias, ueteremque Ioseph nouus alter adequat.
Forma pudicitie, custosque modestia, dotes
Apponit proprias, et donum cetera uincens
Dona, nec in dando mensuram deserit, imo
Singula describit certi moderamine finis.
Totum componit hominem, contemperat actus,
 uerbaque mentitur [85 1Kb] , libratque silentia, gestus
Ponderat, appendit habitus, sensusque refrenat.
Admonet instanter, ut nil agat una [86 1Kb] pudendum,
Unde pudor frontem signet, mentemque reatus
Torqueat, aut fame titulos infamia ledat.
Demonstrat que uerba, quibus uel quando tacenda,
Queue loqui deceat, ne uel dicenda tacendo
Strangulet, aut nimio largus sermone tacenda
Euomat, atque seram diffuso subtrahat ori.
Describit gestum capitis, faciemque uenuste
Suscitat ad recti libram, ne fronte supina
Ad superos tendens uideatur spernere nostros
Mortales, nostram, dedignans uisere terram;
uel nimis in terram faciem demissus, inertem
 Desertumque notet animum: moderatius ergo
Erigitur; nec enim surgit uel decidit ultra
Mensuram signans mentem constantia uultus.
Scurriles prohibet gestus, nimiumque seueros
Abdicat incessus, ne uel lasciuia scurram
Predicet, aut fastus nimius rigor exprimat usum.
Et ne degeneres scurrili more lacertos
392 Exerat, et turpi uexet sua brachia gestu;
Aut fastum signans ulnas exemplet in arcum;
Admonet illa uirum; uel ne delibet eundo
Articulisque pedum terram, uix terrea tangens,
Eius legitimo format uestigia gressu.
Ne cultu nimio crinis lasciuus adequet
Femineos luxus, sexusque recidat honorem:
 Aut nimis incomptus iaceat, squalore profundo
Degener, et iuuenem proprii neglectus honoris
Philosophum nimis esse probet, tenet inter utrumque
Illa modum, proprioque locat de more capillos.
Non habitum cultus nimii splendore serenat,
Nec squalore premit, mediocriter omnia pensat.
Non uitanda foris oculus uenatur, et auris
Melliflue uocis dulci seducta canore
Seducit mentem, deceptaque naris odore
Defluit in luxus, uisum castigat et aurem,
Frenat odoratum: uel ne dulcore saporis
Desipiens gustus mentem nimium sapiendo
Decipiat, sensum gustus contemperat, usum
Tactus componit, ne deuius erret, et intus
 Mentem sollicitet, ueneris preludia querens
Exterius, nostreque ferens uexilla Diones.



CAPUT Iu. Rationis dona.


Non minor in donis ratio succedit, et omne
Diffundit munus nunc primo prodiga donis [87 1Kb] ,
Iampridem que parca fuit, iam parcere dono
Desinit, ipsa tamen redeunt cum fenore dona.
Illa monet iuuenem monitu seniore, senisque
Largitur mores iuueni; docet ergo, repente
Ne quid agat, subitumue nichil presumat, at omne
Factum preueniat animo, deliberet ante
 Quam faciat, primumque suos examinet actus;
Diuidat a falso uerum, secernat honestum
A turpi, uitium fugiens sectator honesti;
Promittat raro, det crebrius, imo petentem
Munere preueniat, ne sit res empta rogatu.
Si quid promittit, promissum munus adequet,
uel superet, ne re maior spes gaudia uincat.
Promissum comitetur opus, ne tarda sequantur
Munera, ne doni merito dantisque fauori
Detrahat, et donum minuat dilatio dantis.
Non fluat in motus uarios, sed firmiter uni
Insistat mens fixa bono, ne singula tentans
Nil teneat, nec sic animus discurrat ubique,
Quod nusquam. Ne planta recens translata frequenter
 Areat, aut uarii tentans medicaminis usum
Inualeat morbus; ne mens sic omnibus adsit,
Ut nulli; sic cuncta probet, ut singula perdat.
393 Nec petat impelli populari laude, nec ipsam
Respuat oblatam, nisi sit uelata colore
Hypocrisis, uerbo querens emungere lucrum.
Nam nimis austerum redolet, qui despicit omnem
Famam; mollescitque nimis qui singula fame
Blandimenta petit, populari deditus aure.
Non animo facili, non aure bibente fauorem
Audiat hypocritas laudes, mendacia fame,
Palponis phaleras, que uerba sophistica pingit,
 Et dulci laudum sonitu citharizat in aure
Diuitis, et uendit laudes ad pondera doni.



CAPUT u. Honestatis dona.


Post rationis opes et tantum munis, Honestas
Thesaurum reserat proprium, iuuenemque suarum
Custodem decernit opum, deponit in illo
Quidquid habet, ius omne sui transfundit in illum.
Infames uitare monet, ne fama laboret,
Ne uicina bonos ledant contagia mores.
Ut uitium fugiat, naturam diligat, illud
Quod facinus peperit damnans, quod praua uoluntas
 Edidit; amplectens quidquid natura creauit.
Non homines, sed monstra cauens, et crimina uitans:
Sic instans uitio, quod rerum parcat honori:
In commune bonus, ne lux abscondita parce
Luceat, et fructus det uirtus clausa minores:
Interius sibimet ut pauci uiuat, et extra
Ut plures, intus sibi uiuens, pluribus extra.
Ut mundo natum se credat, ut omnibus omnis
Pareat, et sapiens sese cognoscat in illo.
Ne loca denigrent famam, ne tempora reddant
 Suspectum, uiteque modus, rerumque facultas.
Predictis succedit honor, predicta colorans
Luce sua, nullamque sinit sentire lituram
Dedecoris, sed cuncta suo perlustrat honore
Muneris, et proprio cultu decus omnia uestit.
Non minus irradians aliarum facta sororum,
Quam rosa cognatos flores, quam Lucifer ignes
Sidereos, lapidumque iubar carbunculus auget;
Assistens Phronesis pluit omnia dicta [88 1Kb] Sophie.
Non illas largitur opes, que sepe potentum
Excecant animos, et maiestatis honorem
Inclinant, minuunt leges, et iura retardant;
Sed potius donat thesaurum mentis, et omnes
Diuitias animi: quas qui semel accipit, ultra
Non eget, imo semel ditatus semper abundat.
 Quarum rectus amor, possessio nobilis, usus
Utilis, utilior largitio, fructus abundans.
Hec est gaza poli, celi thesaurus, inundans
Gratia, que doctos ditat, que prodiga largos
uult possessores, et dedignatur auaros.
394 Clausa perit, diffusa redit; nisi publica fiat,
Labitur, et multas uires acquirit eundo.
Non istas depascit opes rubigo, nec ignis
Deuorat, aut furis minuit subreptio, mergit
Naufragium, tollit predo, depauperat hostis.
Nec solum phronesis confert sua dicta [89 1Kb] , sed ultra
Procedit, iubet ancillas [90 1Kb] exponere quidquid
Possunt, et quodam certamine fundere dona.
 Grammatice doctrina prior precepta Sophie
Complet, et in iuuenem descendit tota, nec in se
Fit minor, imo magis crescens grandescit in illo.
Omne quod ipsius decernit regula, canon
Precipit, et dictat artis censura magistre,
In dotem iuuenis confert, ne uerba moneret
Citra grammaticam; ne uerbo barbarus erret,
Barbaries quam nulla notat, sic ergo loquendi
Recte, scribendique uiam sectatur, et artem
Assequitur, damnat uitium, toleratque figuram:
Perfundensque uirum Pegasei nectare fontis,
Turba petarum, docet illum uerba ligare
Metris. et dulci carmen depingere rhythmo.



CAPUT uI. Logice uirtus. Rhetorice, arithmetice, musice, geometrie, astrologie, theologie, pietatis dona.


Succedit Logice uirtus arguta, nec alget
Munere Pygmeo; uerum contendit in illo
Spargere diuitias, et dandi laxat habenam.
Hec docet argutum Martem rationis inire,
Aduerse parti concludere, frangere uires
Oppositas, partemque suam ratione tueri:
uestigare fugam ueri, falsumque fugare,
Schismaticos logice, falsoque retundere fratres,
Et pseudologicos et denudare sophistas.
Adsunt rhetorice cultus floresque colorum,
 uerba quibus stellata nitent, et sermo decorem
Induit, et multa splendescit clausula luce.
Has sermonis opes cultus et sidera uerbi
Copia Rhetorice iactat, iuuenisque loquelam
Pingit, et in uario presignit uerba colore.
Succincte docet illa loqui, sensusque profundos
Sub sermone breui concludere, claudere multa
Sub paucis, nec diffuso sermone uagari:
Ut breue sit uerbum, diues sententia, sermo
Facundus, multi fecundus pondere sensus.
uel si forte fluat sermo sub flumine uerbi,
Fluminet uberior sententia, copia fructus
Excuset folii siluam, paleasque uagantes
Ubertas granis redimat, sensusque loquelam.
Donat opes ars illa suas que semina rerum,
 Federa, complexus, causas, et uincula, certis
Legibus inquirit, numeros uestigat, et omnes
395 Discutit effectus, quibus omnia fixa tenentur
Sub uicibus constricta suis, numerisque ligantur
Cuncta simul, pacemque tenent cessante tumultu.
Ergo uiro sua denudat secreta Minerua,
Heredem facit esse suum, iuuenique reuelat
Scibile quidquid habet, quidquid sua copia fundit,
Que ratio numeris, que uirtus, queue potestas
Insit, et in numeris que tanta potentia regnet,
Ut numeri nodo stabilis liget omnia nexus.
Musica diuitias aperit, sua munera multo
Plena fauore uiro concedit, adoptat eumdem [91 1Kb] ;
 Omne suum uelut heredi delegat eidem.
Que uox displiceat uoci, que consonet illi
Monstrat, amicitias uocum, rixasque sonorum
Edocet, et que uox turbet, que debriet aurem.
Explicitas in dona manus ars illa relaxat,
Que terre spatium, tractus maris, eris altos
Discursus, celi fines metitur, et omne
Corpus sub certo describit fine, nec altum
Impedit, immensum tardat, retrahitque profundum.
Illa uirum docet in spatio concludere terram,
Aera metiri, mare sistere, claudere celum
Finibus, et teretem mundi describere formam.
Astrorum doctrina suum componit in illo
Hospitium, quo nulla magis sibi complacet aula.
 Illa docet quis motus agit celestia, stellas
Excitat, aut celi quis spiritus incitat orbem.
Hoc doni titulo mundi Sapientia ditat
Presignitque uirum; sed eum diuinius afflans
Ars diuina poli, ueri schola, nescia falsi:
Ars que sola fide gaudet subnixa, nec arte
Nititur, humane fugiens rationis asylum:
Gratius arrisit, animam cum celicus ignis
In superis [92 1Kb] retineret adhuc, splendorque serenus
Adspiraret ei, nec nostras etheris imi
Pressuras pateretur adhuc, nec tedia mundi.
Illa docet celeste sequi, uitare caducum,
uiuere lege poli, sursum suspendere mentem,
 Fastidire solum, celum conscendere mente,
Corporis insultus frenare, refellere luxus
Carnis, et illicitos rationi subdere motus.
Succedens Pietas se totam donat, et offert
In munus, tantumque uiro committit, ut ipsa
Credatur Pietas, tante pietatis alumnus.
Hec docet ut maculas animi complanet, et omnes
Deponat nubes odii, mens cerea fiat.
Si respersa semel fuerit pietatis oliuo,
Sic tamen, ut nunquam firme constantia mentis
Deuiet a recto, ne si pietate remissus
Mollescat iuuenis, magnos effeminet actus
396 Mollities, perdatque uiri mens fracta uigorem.
Hec docet ut miseri lacrymas, incommoda, casus,
 Iudicet esse suos, nec se putet esse beatum,
Dum superesse uidet in multis unde dolendum.
Defendat uiduas, miseros soletur, egenos
Sustentet, pascat inopes, foueatque pupillos.



CAPUT uII. Fidei dona.


Annectit sua dona Fides, in munere multo
Se probat esse Fidem, nec se sibi subtrahit, imo
Monstrat, et in dono se disputat esse fidelem.
Illa docet uitare dolos, contemnere fraudes,
Fedus amicitie, fidei uim, pignus amoris,
Illesa seruare fide, nec nomine falso
Pseudo uel hypocritam simulare latenter amicum.
Preterea monet illa uirum, ne querat amicos
 Fortune comites, cum qua mutentur et adsint,
uel fugiant, casusque uices et fata sequantur;
Qui cum fortune fugitiuo uere recedant,
Aduersi casus hiemes et nubila uitent.
Hec iuuenem docet, ut nunquam mercetur amicum
Munere, nec doni merito uenetur amorem.
Nam pretio quesitus amor cum munere cedit,
Et quantum durat largitio, durat amicus.
Prostat talis amor, mensuram muneris implens.
Non ibi uera fides, ubi munus donat amorem.
Non donum largitur amor, dum pondus amoris
Ponderat ipsa dati merces, et copia doni.
Sed precis et pretii uenali lege relicta,
 Querat quem uero sic complectatur amore,
Illesaque fide, quod amor lucretur amorem
Alterius, referatque nouos nouus alter amores;
Sitque relatiua dilectio, mutuus adsit
Nexus amicitie, quam nec Fortuna nouercans
Soluat, nec casus agitet, nec gloria frangat.
Querat cui possit se totum credere, uelle
Declarare suum, totamque exponere mentem.
Cui sua committat animi secreta latentis
Ut sibi, conseruet thesaurum mentis in illo.
Nil sibi secretum quod non deuelet [93 1Kb] eidem,
Ut suus in tali signo mensuret amicus
Pondus amicitie, quam lance rependat eadem.
 Subsequitur uirtus, que gaudet fundere dona,
Spargere diuitias, et opum diffundere massam.
Que census nutrire uetat uel pascere nummos,
Nec sinit ignauam secum pigrescere [94 1Kb] gazam:
Nec bursam satiat nummis, sed cogit eamdem
Ad uomitum, si quid census absorbuit unquam.
Olim parca uiris nunc uni prodiga, sese
Transcendit, uiresque suas excedit in uno.
Hec docet ut mentem dono suspendat ab omni,
397 Excutiatque manum, nec opum succumbat amori,
Diuitias animo calcans et mente triumphans.
Sic conculcet opes, ne conculcetur ab illis.
Ne manus ad donum currat, nexuque tenaci
uiscus auaritie munus constringat adeptum;
 Neue relatiuam mercedem munera querant,
Nec lucrum sitiat, nec premia munus adoret:
Sed sine spe reditus fundantur munera sparsim [95 1Kb] ,
Solaque nobilitas et simplex gratia mentis
Informet munus, et doni condiat usum.



CAPUT uIII. Nobilitas filia Fortune.


Post alias sua dona libens et leta dedisset
Filia Fortune, casus cognata propinqui
Nobilitas, si quid proprium cessisset in eius
Sortem, quod posset Nature lege tueri.
Sed quia nulla potest nisi que Fortuna ministrat,
Nil sine consilio Fortune perficit, imo
Matris adire domum disponit filia, gressum
 Aggreditur, superatque uie dispendia cursu.
Est rupes maris in medio, quam uerberat equor
Assidue, cum qua corrixans litigat unda;
Que uariis agitata modis, percussaque motu
Continuo, nunc tota latens sepelitur in undis,
Nunc exuta mari, superas respirat in auras:
Que nullam retinet formam, quam singula mutant
In uarias momenta uices, que sidera florum
Iactat, et in multo letatur gramine rupes,
Dum leni Zephyrus inspirat singula flatu.
Sed cito deflorat flores, et gramina seuus
Deperdit Boreas: ubi dum flos incipit esse,
Desinit [96 1Kb] , et florum [97 1Kb] momento sistitur etas.
Sicque furens Aquilo predatur singula, flores
 Frigoris ense metit, et pristina gaudia delet.
Hic nemus ambiguum, diuersaque nascitur arbor.
Ista manet sterilis, hec fructum parturit; illa
Fronde noua gaudet, hec frondibus orphana plorat.
Una uiret, plures arescunt, unaque floret,
Efflorent alie; quedam consurgit in altum,
Demittuntur humi relique; dum pullulat una,
Marcescunt alie. uarius sic alterat illas
Casus, et in uarias [98 1Kb] alternat motibus omnes.
Multa antiphrasim gerit illic alea casus,
Pygmea breuitate sedens, demissaque cedrus
 Desinit esse gigas, et nana myrica gigantem
Induit: alterius sic accipit [99 1Kb] altera formam.
Marcescit laurus, myrtus parit, aret oliua,
Fit fecunda salix, sterilis pyrus, orphana fructu
Pomus, et in partu contendit uitibus ulmus.
398 Hic iaculis armata suis spineta minantur
uulnus, et insultans manibus nocet hispida taxus.
Hic raro philomela canit, citharizat alauda:
Crebrius hic miseros euentus bubo prophetat,
Nuntius aduersi casus, et preco doloris.
Hic duo decurrunt fluuii, quos diuidit ortus
Dissimilis, dispar uultus, diuersa coloris
Forma, sapor uarius, distans substantia fontis.
Predulces habet alter aquas, mellitaque donans
Pocula, melle suo multos seducit, et hauste
 Plus sitiuntur aque; potantes debriat, imo
Dum satiat, parit unda sitim, potusque sititur
Amnis, et innumeros hydropicat ille bibentes.
Murmure lasciuit tenui, dulcique susurre
Murmurat, et placida rupem preterfuit unda.
Amnis in ingressu multi sistuntur, et ultra
Non patet accessus, qui dulces fluminis undas
uix tangunt, libantque parum, tantoque sapore
Tacti, plus cupiunt, immergi plenius undis
Optant, et totos perfundi fluctibus artus.
Procedunt alii, quos alto gurgite mersos
Plenior amnis habet, et prouehit altior unda.
Quos tamen imbutos tanta dulcedine fluctus
Ad ripam leuis unda refert, terreque remittit.



CAPUT IX. Aduersitatis fluuius.


Precipiti lapsu fluctus dilabitur alter,
Sulphureis tenebrosus aquis, absynthia gignit,
Unda sapore suo reddit feruore caminum:
Sicque color uisum, gustum sapor, impetus aurem
Turbat, et insipidum fastidit naris odorem.
Non has crispat aquas Zephyrus, sed funditus illas
Euertens Boreas in montes erigit, undis
Indicens bellum, cognataque prelia miscens.
Fluminis in ripa lacrymarum flumina multos
Demergunt, qui demergi torrentis abysso
Amne furente timent, et fluctus ferre tumultum.
Multus in hunc amnem populus descendit, et altis
 Consepelitur aquis, tumidoque impellitur amne.
Absorbet nunc unda uiros, nunc euomit; istos
Fluctibus immergit, hos respirare parumper
Permittit: sed quam plures sic sorbet abyssus,
Quod reuocare gradum, superasque euadere ad auras
Non licet, et reditus uestigia nulla [100 1Kb] supersunt.
Hic fluuius uariis currens anfractibus intrat
Torrentem predulcis aque, cogitque fluentum
Degenerare, luemque suam partitur eidem.
Nubilus obtenebrat clarum, fermentat amarus
Predulcem, tepidum calidus, fetosus odorum.



LIBER OCTAuUS.



CAPUT PRIMUM. 399 Fortune domus describitur. Fortuna nusquam stabilis.


Rupis in abrupto suspensa, minansque ruinam,
Fortune domus in preceps descendit, et omnem
uentorum patitur rabiem, celique procellas
Sustinet, et raro Zephyri mansueta serenat
Aura domum, fletusque Noti Boreeque rigorem
Parcius abstergit lenis clementia flatus.
Pars in monte tumet, pars altera uallis in imo
Subsidet, et casum tanquam lapsura minatur.
Fulgurat argento, gemmis scintillat, et auro
Resplendet pars una domus, pars altera uili
Materie deiecta iacet; pars ista superbit
Culmine sublimi, pars illa fatiscit hiatu.
 Hic est Fortune sua mansio, si tamen usquam
Res manet instabilis, residet uaga, mobilis heret:
Cuius tota quies lapsus, constantia motus,
uoluere, stare, situs decurrere, scandere casus:
Cui modus et ratio rationis egere, fidesque
Non seruare fidem, pietas pietate carere.
Hec est inconstans, incerta, uolubilis, anceps,
Errans, instabilis, uaga, que dum stare putatur,
Occidit, et falso mentitur gaudia risu.
Aspera blanditiis, in lumine nubila, pauper
Et diues, mansueta, ferox, predulcis, amara,
Ridendo plorans, stando uaga, ceca uidendo,
In leuitate manens, in lapsu firma, fidelis
In falso, leuis in uero, stabilisque mouendo.
 Hoc firmum seruans, quod nunquam firma; fidele
Hoc solum retinens, quod nesciat esse fidelis;
Hoc solo uerax, quod semper falsa probetur;
Hoc solo stabilis, quod semper mobilis erret.
Ambiguo uultu seducit forma uidentem.
Nam capitis pars anterior uestita capillis
Luxuriat, dum caluitiem pars altera luget.
Alter lasciuit oculus, dum profluit alter
In lacrymas; hic languet hebes dum fulgurat ille.
Pars uultus uiuit, uiuo flammata colore,
Pars moritur, quam pallor habet, qua gratia uultus
Exspirat, languet facies, et forma liquescit.
Una manus donat, retrahit manus altera donum.
 Ampliat hec munus, hec munera contrahit; illa
Porrigit, hec aufert; hec comprimit, illa relaxat.
Gressus inequalis, [1 1Kb] uarius, retrogradus, errans,
400 Progrediens retrograditur, multumque recedit
Procedens, pariter uelox et lentus eundo.
 Nunc meliore toga splendet, nunc paupere cultu
Plebescens Fortuna iacet, nunc orphana ueste
Prostat, et antiquos lugere uidetur honores.
Precipitem mouet illa rotam, motusque laborem
Nulla quies [2 1Kb] claudit, nec sistunt otia motum.
Nam cum sepe manum dextram labor ille fatiget,
Leua manus succedit ei, fesseque sorori
Succurrit, motumque rote uelocius urget.
Cuius turbo rapax, raptus celer, impetus anceps,
Inuoluens homines, a lapsus turbine nullum
Excipit, et cunctos fati ludibria ferre
Cogit, et in uarios homines descendere casus.
Hos premit, hos releuat; hos deiicit, erigit illos.
 Summa rote dum Cresus habet, tenet infima Codrus,
Iulius ascendit, descendit Magnus, et infra
Sylla iacet, surgit Marius; sed cardine uerso
Sylla redit, Marius premitur: sic cuncta uicissim
Turbo rapit, uariatque uices fortuna uoluntas.



CAPUT II. Nobilitas domum Fortune, matris sue, accedit. Fortuna et Nobilitas domum Nature adeunt. Nobilitatis dona parui momenti sunt, respectu uirtutum. Ratio assistit Fortune. Non sinit dare diuitias, nisi mensurate.


Fortune loca predicto signata paratu
Nobilitas festiua petit, matremque salutat
Adueniens, causamque uie perstringit eidem
Sub breuibus uerbis, et matri supplicat, orans
 Ut si quid presigne gerat, dignumque fauore,
Quod deceat uirtutis opus, quod competat ipsi
Nature facto, non illud deneget illi;
Quem Natura creat, recreat noua gratia, formant
Mores, informat uirtus, prudentia ditat,
Preditat pietas, afflat decus, ornat honestas,
Exornat ratio, species presignit, et omnis
uirtutum cumulus eius concurrit in usum.
His dictis modico risu Fortuna seueros
Exhilarans uultus, hec nate uerba rependit:
»Actus Nature, uirtutis fabrica, nostrum
Non deposcit opus; nostro non indiget actu
Tam celebris factura Dei, quam singula ditant
Munera Nature, diuinaque dona beatam
Efficiunt, nulloque caret uirtutis honore.
 Quid poterit casus, ubi casu nulla reguntur?
Quid mea mobilitas, ubi rem constantia seruat?
Quid leuitas, ubi res stabilis? quid mobile, certa
Res ubi queque manet? ferro non indiget aurum;
Non lumen tenebris: sic me non exigit actus
Nature, uirtutis opus, factura superni
 Artificis, nostreque manus non postulat usum.
Sed ne liuoris stimulus uideatur in istud
Deseuire bonum, uel me suspendere fastus;
401 Dona feram, quecunque tamen sint illa negare
Nolo, ne donans potius quam dona pudorem
Sustineat, donique note sint crimina danti.
Addam que mea sunt; si que tamen aut mea dici
Aut me posse decet alii conferre 
Ut dem, sed potius ad tempus presto; nec un quam
Ulla dedi, nisi que pro uelle resumere possem.
Sed tamen hic nostros conabor uincere lapsus,
Et uires inferre mihi, mutabo propinquas
Fraudes, atque mei deponam tedia casus.
 Me reddam stabilem, motum pro parte recidens.
Incipiam solers, sapiens, discretaque, uerax,
Et stabilis fieri; que stulta, improuida, mendax,
Et preceps huc usque fui, mutabo priores
Excessus, nostrasque manus mirabor ad horam.«
Arripit ancipites post hec Fortuna meatus,
Et ceptum maturat iter, comitatur euntem
Nobilitas, sequiturque sue uestigia matris.
Ergo uiam superans incerto limite, gressu
Ambiguo, casu ductore, errore magistro,
Nature Fortuna domum perquirit, et illam
uix tandem, fluitans, uaga, preceps, mobilis, errans
Inuenit; aduentum cuius mirata stupescit
Curia. Sed quamuis habitus mutatio, uultus
 Degener, inconstans gestus, terrere uidentem
Posset, et a recto stupidam diuertere mentem:
Non tamen illa metu nutat, sed uisa parumper
Miratur, nec mentis abest constantia firme.
Ergo Nobilitas dotes et munera profert.
Fortuna dictante modum, iuuenemque beatum
Nature dono, uirtutis munere, dote
Celesti, nulla peccati labe iacentem,
Afflat honore suo: tamen huius dona minori
Luce micant donis adiuncta prioribus, imo
uix aliquid splendoris habent; dum luce premuntur
Maiori: sic flamma minor uicina camino
Languescit; sic stella latet contermina Phebo.
 Confertur tamen ad laudem titulumque fauoris
Nobilitas augusta, genus presigne, parentes
Ingenui, libertas libera, nobilis ortus.
Dum Fortuna parat alias apponere dotes,
Assistit danti ratio, ne forte priorum
Munera fermentet unius munus, et uno
Depereat uitio multarum gloria rerum.
Non sinit aduersis respergere prospera, mestis
Gaudia, Fortunam se fallere cogit, et aufert
Hanc sibi, mendacem ueram facit esse, fidelem
Falsam, constantem fluidam, cecamque uidentem
Reddit, et ad tempus cogit cessare uagantem.
Ergo suas largitur opes Fortuna, nec ultra
 Mensuram citraue sinit decurrere donum,
402 Fortune ratio: sed opes metitur, et omnes
Librat diuitias, ne si nimis effluat harum
Alueus, in preceps mentem deducat, et illam
Mergat opum torrens, animum declinet in usus
Illicitos, mentisque suos effeminet actus.



CAPUT III. Alecto dolet hominem ad tantam perfectionem deuenisse. uitiorum congregatur concilium ad hominem impugnandum.


Iam perfectus erat in cunctis celicus ille
Et diuinus homo, iam lubrica fama per orbem
Nature clamabat opus, iam rumor in aures
Multorum dilapsus erat; cum tristis ad istos
Horruit Alecto rumores, nec tamen illis
 Prebuit assensus faciles, sed credere tandem
Cogitur inuita, cum res et fama peroret.
Ergo domos languere dolet, gemitusque silere
Ingemit, atque suos luget torpescere luctus.
Cum letetur homo plorat; cum rideat orbis,
Luget, languescit; cum mundus floreat, aret.
Cum uireat uirtus, cum res humana uirescat,
Marcescit; cum regnet homo, proscribitur illa.
Ergo suas pestes pestis predicta repente
Conuocat: ad cuius nutus glomerantur in unum
Tartarei proceres, rectores noctis, alumni
Nequitie, fabri scelerum, culpeque magistri,
Damna, doli, fraudes, periuria, furta, rapine,
Impetus, ira, furor, odium, discordia, pugne,
 Morbus, tristities, lasciuia, luxus, egestas,
Luxuries, fastus, liuor, formido, senectus.
Is scelerum turbo, uitiorum turba, malorum
Conuentus, numerosa lues et publica pestis,
Tartareas ruit in sedes, ubi regnat Erynnys,
Imperat Alecto, leges dictante Megera.



CAPUT Iu. Alecto Fastum alloquitur. Conqueritur de conuersione hominum. Hominem impugnandum decernit.


Postquam turba furens, gens dissona, concio discors,
Plebs dispar, populus difformis, sedibus illis
Insedit, dum murmur adhuc percurreret aures;
Dans tumidas uoces, et uerba loquentia Fastum,
 Alecto prorupit in hec: »Que iura, quis ordo,
Quis modus, unde quies, que tanta licentia pacis,
Ut nostras natura uelit proscribere leges,
Et mundum seruire sibi, damnare nocentes,
Et iustos saluare uelit, cum nostra potestas
Eius preueniat uires, nostroque senatu
Plebescat Natura minor, totiesque subacta
Legibus imperii nostri, mutire ualebit
Amplius, et nostris subducere colla catenis?
Proh pudor! incestus aberit regnante pudore?
Languescet facinus mundum pietate regente?
Cedet auaritia [3 1Kb] , si munera fundat ubique
 403 Hostis auaritie? fraudis censura silebit
Regna tenente fide? feret ira silentia pacis?
Ius nostrum pax subripiet? quod tempore tanto
Defendens nobis prescriptio uindicat? usus
Confert? et iusto titulo collata tuetur?
Sed pudeat nos iura sequi, quas uiuere iustè
Non decet, aut precibus uti. Pro legibus ergo
Sumende uires, uis pro uirtute feratur.
Nos pro iure decet assumere robur, et armis
Res dictare nouas, et sanguine scribere leges.
In nos maturas euo, [4 1Kb] bellique potentes,
In numero plures, maiores uiribus, unum
Expertem belli puerum, uirtute minorem
Armauit Natura parens: sic seuit in ursum
Hinnulus, in quercus armatur uirgula, uallis
 In montes, lepus in catulos, in tigrida dame.
Si forti fortem, clauoque retundere clauum
uellemus; nunquid [5 1Kb] uni concludere posset
E nostris unus, primo quem fouit ab euo
Tisiphone? quem lacte suo potauit Erinnys?
Nunquid Sylla nouus, alter Nero, uertere posset
Leges? antiquos rursus renouare furores
Rufinus? Catilina nouus peruertere mundum?
Sed melius gens nostra simul collecta nouellos
Nature teret insultus, fastusque recentes
Demittet, ueteri reddens elata ruine.
Ergo pari strepitu, concordi Marte, furore
Aequali, lites et bella geramus in illum,
Qui solus, puer, et belli malè conscius, in nos
 Armatur, cedrosque cupit delere miryca.



CAPUT u. uitia conspirant in hominem. Prima bellum sitit Discordia famulis suis, seu liuore, rabie, furore, lite ira, etc. Discordie comites alii recensentur.


His dictis plebs tota suos clamore fatetur
Assensus, dominamque sequi, quocunque feratur,
Spondet, et ad uotum confestim facta sequuntur.
Prima sitit bellum Discordia, prima tumultus
Appetit, et primùm preludia Martis inire
Preparat: assistunt famuli, complentque iubentis
Preceptum, domineque parant insignia belli.
Liuor equos, rabies currus, furor arma ministrat.
Impetus auriga, lis armiger, ira maniplus
 Preuenit incessum domine; sed terror euntis
Assistit dextro lateri, damnumque sinistro
Heret, defectus sequitur, mors ultima gressus
Arripit occiduos, et mortis fidus Achates
Pallor, et assiduo cedes comitata dolore.
Hos comites trahit ad pugnam Discordia, cunctos
Excitat, et sociis infundit Martis amorem.
Sed post arma rapit humili de plebe creata
Pauperies, facie deiecta, et paupere cultu,
404 Incessu tristi gradiens; sed prodiga uite,
Nec mortis concussa metu, nec fracta timore,
Irruit, et uendens in multo funere uitam
Plus audet, dum nescit inops pauperque timere.
It pedes innumera peditum uallante corona,
 Cuius in arma ruit plebeie turba cohortis,
Pena, labor, sitis, esuries, ieiunia, cure.
Subsequitur uallata suis infamia monstris.
Illius uexilla gerunt contagia uite,
Factaque digna notis, et uita notabilis actu.
Despectus comitatur eam, pudor heret eunti.
Serpit ibi murmur, currunt conuicia, laudem
Fama per antiphrasim fundit, risumque cachinni.
Morbida, mesta, tremens, fragilis, longeua senectus,
Innitens baculo, nec mentis robore firma,
Bella mouet, bellique nouo iuuenescit in estu.
Debilitas, morbi, languores, tedia, lapsus,
Illius comitantur iter; qui Martis amore
Succensi, pugna cupiunt incidere uitam,
 Ardet in arma furens scisso uelatus amictu
Luctus, et irrorans lacrymis arat unguibus ora.
Tristities, pressura, dolor, lamenta, ruine,
Eius in obsequium feruent, dominique fatentur
Militiam, belloque calent cum rege ministri.
Martis in ardorem natiuos excitat ignes
Ignea luxuries, multo comitata cliente:
Eius in auxilium iurant periuria, spondet
Falsus amor, leuitas animi, lasciuia mendax,
Insipidus dulcor, sapidus dolor, egra [6 1Kb] uoluntas,
Prosperitas aduersa, locus lugubris, amara
Gaudia, diues paupertas, opulentia pauper.
Post alios in bella furens et pronus in arma,
Sublimis prouectus equo, gestuque superbus,
Excedens habitu, uerboque superfluus, actu
 Degenerans excessus adest, bellique furorem
Preuenit, et cunctis bellandi suggerit iras:
Quo duce signa gerit, et bellum uoce minatur
Ebrietas, fastus, iactantia, crapula, luxus.



CAPUT uI. Stultitie bellum. Eius comites. Impietatis comites, Auaritia, furia infernalis, et eius sequela. uitiis strenue se opponunt uirtutes hominemque defendunt.


   Assiduus scelerum fomes carnisque tyrannus,
Peccati stimulus, delicti flamma, reatus
Principium predo nostre rationis et hostis,
In tantam pugne rabiem bellique furores
Currit, in auxilium cuius mouet arma reatus,
uelle malum, calor illicitus, damnosa uoluntas.
 Stultitiam non turba minor, non rarior [7 1Kb] armat
Conuentus procerum: comes est ignauia, ludi,
Segnities, nuge, garritus, otia, somni.
Non minus impietas seuit, multoque superba
405 Milite, maiori uoto sitit arma, nec ullam
Gaudet habere uiam, nisi fusi sanguinis unda.
Eius castra tenent, illamque fatentur in armis,
Nequitie, strages, facinus, uiolentia, clades.
In pharetris sua tela gerens arcuque doloso,
Fraus armata furit; comes est fallacia, duplex
Calliditas, dolus illiciens, uersutia fallax.
Peior auaritiam comitatur turba clientum,
Cura frequens, usura uorax, turpisque rapina;
 Que uigili cura, studiosa mente recenset,
Qui numni uenantur opes, quis segnis in arca
Pigritat, et nullos domino deseruit in usus.
Hanc ignobilitas sequitur, gressumque sequentis
Dedecus assequitur, heret deiectio, uerber
Assidet, applaudit angustia, casus adheret.
Que quamuis onerosa foret, deiecta, malignans,
Plus sibi concilians Fortune matris amorem,
Plusque placet matri, tantoque remissior alget
Nobilitatis amor; et iam mutare priora
Facta cupit Fortuna parens, prolique secunde
Tota fauet, tentatque prius decidere factum:
Nuntia fama uolat, et ueris falsa maritans,
In superos furias, in celum regna silentum
Conspirasse refert manes, Erebique tyrannum
 Tartareum reserasse chaos, fratrique negare
Regna, nec ulterius pacem concedere mundo;
Monstraque mentitur monstris maiora loquendo,
Dum sceleri scelus accumulat, furiisque furorem
Addit, et Eumenides solito plus posse fatetur.
Tisiphones cumulat iras, augetque Megeram;
Seuior assurgit Pluto, fit maior Erinnys,
Desinit esse triceps inferni ianitor, ora
Mille capit, proprios Alecto duplicat angues.
Proposito stat fixa suo natura, nec ullo
Concutitur uexata metu, sed mente timorem
Expugnat: crescit animus, bellique uoluntas
Surgit, et affectus uirtutibus insidet idem.
Armatur celestis homo, superumque beata
Progenies, que tanta noui discrimina Martis
 Sola subit; dant arma uiro, uiresque ministrant
uirtutes, unumque suis insignibus armant.
Pax ocreas donat, probitas calcaria confert,
Loricam pietas, galeam prudentia, telum
uera fides, ensem ratio, constantia scutum.
Spes largitur equos, castus timor addit habenas,
Armigeri gerit officium concordia, preco
Fama canit, cumulatque uiri preconia laude.
Militat à dextris ratio, constantia leuam
Assequitur partem, totamque modestia plebem
 Ordinat, et peditum strepitum prudentia frenat.
406 Quelibet a simili uirtus gerit arma uiroque
Iurat in auxilium; que totum Martis honorem
Dat iuueni, cui bella mouet Natura, suamque
Donat ei belli palmam, pugneque laborem.



CAPUT uII. uitia magno impetu in orbem prorumpunt. Conflictus uirtutum et uitiorum preludium.


Iam pestes Erebi, scelerum contagia, monstra
Inferni, ciues Plutonis, noctis alumni,
Tartareum chaos egressi funduntur in orbem:
Iamque diem nostrum multa caligine noctis
Inuoluunt, mundique iubar delere laborant.
Insultus lux ipsa nouos miratur, et ipsam
Noctem plus solito iam posse, magisque morari,
 Nec proprias seruare uices, nec cedere Phebo.
Sed tamen hoc solo pensat sua damna, quod illic
Lux eterna manet, nullis decisa tenebris,
Continuusque dies; ubi celicus ille senatus,
Turmaque uirtutum Nature militat agmen.
Iam se prospiciunt acies, iam prospicit hostem
Hostis, et aspectus animos succendit in iras.
Ignescunt animi, mentes audacia maior
Erigit, exsurgunt ire; iam mente cohortes
Se superant, animi iam mutua uulnera [8 1Kb] fingunt.
Mens ardore prius pugnat, quam dextera ferro,
Impatiensque more uitiorum turba priores
Arripit insultus pugne, primumque furorem
Excitat, et magnis clamoribus intonat iras
 Tota cohors, uerboque prius consurgit in hostem,
Quam ferro; uerbis bellum prelibat, et illi
Gestu, uoce, minis, insultat; nec tamen illum
Gestus, uerba, mine frangunt: sed fixus in alto
Mentis proposito iuuenis constanter ad ista
Erigitur; uincitque metum constantia mentis.
Sed postquam sua uerba, mine, gestusque uigoris
Nil habuere, locum dant uerba, nec amplius illis
Est locus, imo minis factum succedit, et armis
Cedunt uerborum pugne: iam mystica [9 1Kb] bella
[10 1Kb] Rem sapiunt, pugnas animi res ipsa fatetur.



407 LIBER NONUS



CAPUT PRIMUM. Pugne descriptio insignis. Discordia pugnam inchoat. Homo iustus strenue sese uitiis opponit. Discordiam primo aggreditur, et obtruncat. Cetera quoque uitia perimit uel fugat.


Iam pedites in bella ruunt, iam sanguinis audent
Fundere primitias, iam libamenta cruoris
Prima dare affectant, primeuaque funera belli.
Pulueris insurgunt nebule, nouus imber inundat
In terris, dum tela pluunt, dum pulueris imber
 Funditur, et celum celorum nubila uelant,
Et ferri splendore nouo noua fulgura lucent.
Mente calens, feruens animo, flammata furore.
Prima uiro mouet assultus [11 1Kb] Discordia, primum
Aggreditur Martem, primo casura tumultu.
Impetus urget equos, lis suggerit arma, sagittam
Ira ministrat ei, furor arcum preparat, ensem
Liuor, et ad pugnam reliquis feruentius ardet.
Ergo sagitta uolat prenuntia Martis [12 1Kb] , et hostem
Impetuosa petit, quam totis uiribus actam
 Dirigit in iuuenem Discordia, nec tamen ictus
Dextre mittenti respondet, parma sagittam
Respuit, et totos obiectus umbo refellit.
Tunc animi uires et totum robur in unum
Colligit, et Marti se totum deuouet ille.
Indulget freno iuuenis, calcaribus urget
Cornipedem, nec segnis, hebes, pigredine lassus
Lentescit sonipes, sed eodem Martis amore
Militat, hostiles frangens cum milite turmas.
Aduersas igitur partes inuadit, et ipsis
Hostibus occurrens uagina liberat ensem.
Nec tonat ille minis, sed solo fulminat ense.
Ferro cuncta probat, nec uerbis disputat, imo
uerberibus, multisque modis concluditur hosti [13 1Kb] .
Excipit a reliquis illam que prima furoris
 Causa fuit, que prima dedit fomenta malorum.
Hanc igitur mucrone petens, a corpore uitam
Extorquet, cogitque mori quam uiuere mundo
Mors erat, et mundi mortem mors una retardat.
Nec satis est uidisse mori, plus exigit hostis:
Ense metens caput a trunco diffibulat ora.
Et merito caput a trunco discordat in illa,
Per quam lis, odium, rabies, dissensio, rixa
Prima fuit; per quam primo conflictus, et ire,
Primeuique metus, et belli prima cupido.
Ergo solo iacet exanimis, que reddidit olim
Exanimes alios; sed ea moriente suorum
408 Emoritur uirtus, unus pena redundat
In multos, morbus capitis discurrit in omnes.
 Iam timor ipse timet, lis subticet, ira tepescit,
Mutescit rabies, cadit impetus, occidit ipse
Liuor, languescit odium, furor arma resignat.
Adsunt uirtutes iuueni, que Martis eodem
Succense stimulo, reliquos armantur in hostes.
Hos perimunt, illosque fugant, bellatur in omnes.
uera fides odium perimit, concordia litem,
Pax iram, rabiem constantia, spesque timorem.



CAPUT II. Paupertatis arma. Inuadit hominem. Sodales ad pugnam urget. Sodales Paupertatis recensentur. Paupertas sternitur. Eius fugantur sodales.


Non minor ad pugnam, sed maior surgit in iras
Pauperies, non ense tumens, non fulgure teli
 Bella minans, nulla lorice ueste refulgens,
Nec clypeo munita latus, nec casside uultum;
Sed nodis uariis callosa, nec arte polita.
Sed uultus ueteres retinens; primamque figuram
Claua uicem gerit armorum, sed que minus arma
Dant, supplent animi, dat mens quod perdit in armis.
Pauperies ruit in iuuenem, clauaque minatur
Funera, librat eam, librata percutit; ictum
Ille stupet, tanto dum cassis subsidet ictu:
Sed tamen instantis ictus constantia partem
Eludit mucrone suo; magis ergo furore
Uritur, et magno strepitu bacchatur egestas,
Dum uidet incassum clauam seuire, nec illam
 Respondere sibi: tunc ictus duplicat, imo
Multiplicat; sed claua suo nugatur in ictu.
Nam quoties claue paupertas obiicit ictum,
Argumenta suo uirtus mucrone refellit.
Sed postquam sua bella uidet nil posse, ministros
Acrius ad pugnam stimulat: labor irruit, instat
Esuries, sitis insultat, ieiunia pugnant.
Insurgunt uigiles cure, dant arma labori
Gleba, lapis, fustes, telum de stipite querno.
Esuries armata rapit carecta, ministrant
Tela siti, relique paribus bacchantur in armis.
Sed iuuenis prior occurrit, prior obuiat hosti,
Pauperiem prior aggreditur, celerique uolatu
Cornipedis, pariterque suo conamine nitens,
Accumulat uires haste, qua deiicit illam,
 Que terre deiecta iacet: petit ergo iacentem;
Nec tamen illius scrutatur uiscera ferro,
Nec rotat ense caput, nec inebriat arma cruore,
Funere famoso dedignans claudere uitam
Hostis, et insigni leto pensare ruinam:
Sed conculcat eam, confundens ora iacentis,
Deiectamque solo pedibus triturat [14 1Kb] equinis.
Cogitur ergo mori iamdudum mortua mundo
409 Pauperies, nec mors animum predatur in illa;
Sed potius mens una manet, languetque repressa
Mors a mente minor, multumque diuque resistit
Mens morti, tandemque simul cum morte recedit.
Dum sic in fatum concedit, iuraque fati
Paupertas, proprium moriens depauperat agmen.
 Cetus eget qui diues erat dum uixit egestas;
Eius diuitie pereunt, omnisque facultas
Pauperie pereunte perit: coguntur egere
Conciues, quos illa prius ditauit egendo.
Languescit labor exhaustus, sitis effugit, arma
Deiicit esuries, fugiunt ieiunia, cure
Depereunt: sic turba minor maiore ruina
Deprimitur, populusque perit pereunte magistro.
Ergo quies penam, saties ieiunia, curas
Pax fugat, esuriem deuincit copia, languet
Ubertate sitis, et uicta carentia cedit.



CAPUT III. Infamia oppugnat hominem. Repellitur. Infamie comites. Infamia sternitur. Comites fugiunt.


Tunc comitum supplere uolens, Infamia, casus,
 Fortior assurgit, sociorum uendere mortem
Tentat, et hostili leto satiare dolorem.
Irruit in iuuenem, sed uerbo preuenit ictum,
Et uerbis acuens conuicia: »Proh pudor! inquit,
Gens euo, sensu, cautela, uiribus, armis
Pollens, unius iuuenis succumbet inermi
Militie? nostraque feret de gente triumphum
Iste puer?« Nec plura loquens delegat in illum
Telum, demonstrans facto quod uoce minatur.
Missile decurrens cum uerbo uerberat auram;
Nec uice legati pacem denuntiat, imo
Bella gerit, cursuque ruens Infamia telum
Insequitur, telo cursu contendit et hostem
 Ense petit, mucrone uolens succurrere telo:
Ut si forte uiri deludant arma sagittam,
uel modica teli rabies deseuiat ira,
Teli mucro furens algentes suppleat iras.
Ergo sagitta memor dextre, que miserat illam,
Ins lit in frontem iuuenis; sed cassis euntem
Sistit, eam retinet, gressum negat, obstat eunti.
Sed teli supplere uolens Infamia lapsum,
Succurrit telo, nudo mucrone; sed ictum
Excipit a galea medius fauor, ensis ab ictu
Decidit, et comitis male supplet damna sagitte.
Sed postquam ducis insultus nil posse clientum
Turba uidet, magis in rabiem succenditur: ergo
Fortius arma rapit, pugnant contagia, murmur
Irruit, insurgunt conuicia, dedecus instat.
 Sed iuuenis nec mente iacet, nec frangitur hoste,
Nec terrore pauet, nec uulnere lesus oberrat;
Sed cornu famosa sue preconia laudis
410 Intonat, ad tempus fame subdicit, et hostem
Hoc mucrone ferit, uires in uulnere multo
Monstrat, et egressus cerebro reseratur in ictu.
Hostis in occasu pudor occidit, arma reponit
Murmur, mutescunt conuicia, dedecus iram
Nescit, contemptus moritur, contagia cedunt.
Dedecus ergo fauor exstinguit, fama pudorem,
Gloria supplantant murmur, conuicia laudes,
Contemptum predatur honor, contagia uirtus.



CAPUT Iu. Senectutis impetus. Luctando inuadit hominem. Senectutis arma. Senectus sine uulnere uincitur. uicta fugit, armis deiectis, contenta baculo.


Quamuis pigra foret, quamuis ignaua, Senectus,
Quamuis delirans, quamuis torpore fatiscens;
Prona tamen calet in bello, iuuenescit in armis.
Nec baculi iam querit opem suffulta furore,
Nec regimen poscit, que sustentatur ab ira,
Debilitate potens, morbo robusta, dolore
Diues: segnitie fortis, pigredine prompta.
Ergo propinqua neci, morti uicina, propinqua
Florida canitie, rugis sulcata senectus,
Oppositum ruit in iuuenem, nec primitus instat
Ense, nec aggreditur telo, nec cuspide pulsat;
Sed quadam lucte specie conatur, ut illum
In terram demittat, equum subducat, et armis
 Exutum, liber gladius grassetur in hostem.
Sed monitu calcaris equus succensus, in illam
Irruit, et miseram terre deponit; at illa
Exsurgens uires pariter cum mente resumit.
uertit ad arma manus, et spem deponit in armis;
Sed cassis torpore iacet, squalore senescit,
Atque situ scabre morsum rubiginis horret.
Parma suum multa rubigine computat euum,
Nec uetat ingressum nudata crate sagittis.
Lorice fragiles mordens rubigo catenas
Dissuit, et iuuenis [15 1Kb] addit diuortia squamis,
Pigritat affixus uagine mucro, nec extra
 De facili prodit, longo torpore quiescens:
Quem Senium nudare parat, sed degener ensis
Respuit egressus istos, dextreque monenti
Denegat obsequium, malens torpore quietis
Uti, quam uarios belli sentire tumultus.
Sed tamen a loculo tandem producitur ensis
Segnis, hebes squalore iacens, nec iam memor ire
Bellorum; pacemque magis quam tela requirit
Hic mucro, si mucro tamen de iure uocari
Debeat hic gladius, et non mucronis imago.
Impetit ergo uirum gladio munita Senectus.
uulnus ab ense petit, sed uulneris immemor ensis
In cassum pulsans aditus ad uulnera nescit;
Sed stupet ad galeam uario delirus in ictu [16 1Kb] .
411 Ergo Senecta uidens proprium nil posse furorem,
 Miratur, seseque dolet sine uulnere uinci,
Et quamuis esset morti uicina, propinquam
Maturare uolens, hostis sibi prouocat ensem.
Sed iuuenis miseratus eam, nec digna rependens
Hosti pro meritis, nolenti uiuere, uitam
Concedit, fatumque negat sua fata uolenti.
Sistit equum, frenum retinet, sermone Senectam
Aggrediens, animosque truces et uota retardans
Prodit in hec: »Cur fata paras, cui proxima fatur
Mors finem? cui uita mori? cui uiuere fatum?
Cur queris tibi concessum? cur poscis inepte,
Quod natura parat? quod mors uicina minatur?
Utere que restat uita, nec quere propinquos
 Anticipare dies: uite compendia mortem
Solentur, mortis dispendia uita repenset.«
Ergo uicta fugit, belloque renuntiat, ensem
Deiicit, expellit clypeum galeamque Senectus
Exuit, et solo baculo contenta recedit.
Debilitas perdit uires, belloque recedens
Languescit morbus, languor fit morbidus, herent
Lapsus, labuntur defectus, tedia languent.



CAPUT u. Fletus ulturus matrem armatur in hominem. uincitur per risum. uenus fortiori impetu hominem aggreditur. Eius arma. Homo fugiendo sagittam uibrat, ueneremque perimit. Fugiendo fugatur Libido. Libido potentiam suam iactat, et uictorias recenset.


 Iam comites errare uidens et cedere pugne,
Fletus adest, matremque suam succumbere bello
Luget, et abscisso meret uelamine luctus.
Utque erat impatiens, gressum maturat, et hostem
Impetuosus adit, galeeque resoluere nodos
Tentat, ut ad uulnus ingressum preparet ensi.
Sed Risus succurrit ad hec, mucrone lacertum
Dissuit a trunco, galee manus hesitat, herens
Emoritur, proprioque stupet priuata uigore.
Iam gemitus sua damna gemit, iam luctus inundans
Assumit sibi se, Fletus lacrymatur, et omnis
 Turba comes, meret planctus, lacrymeque madescunt.
Iam dolor ipse dolet, perdens fomenta doloris,
Deprimitur pressura, cadunt lamenta, ruine
Depereunt, omnisque perit uiolentia luctus.
Gaudia tristitiem, pressuram gloria, planctum
Prosperitas, lamenta iocus, felicia casum
Exsuperant, uincitque mali fastidia risus.
At uenus ipsa furit, cui fortior ira, nefasque
Maius, et insultus peior, grauiorque potestas;
Dum comitum languere manus, rarescere pugnam
Luget, et hostiles animoque manuque cateruas
Crescere; iamque suos dolet exspirare furores:
Ignitam tamen illa facem, que fulminis ipsam
Metitur speciem, qua saxa resoluere, cautes
 Extenuare solet, ferrum mollescere, rupes
412 Inflammare, rapit instanter, uibrat in hostem.
Has pugnas, hec bella tremens, hec prelia uitans
Exspectare timet iuuenis, fuga consulit illi,
Consilioque fuge uenientes effugit ictus.
Fax ignita cadit, exspirat in ere, uires
Amittit, dum nulla manent fomenta caloris.
Hic tamen a tergo Parthorum more sagittam
Dirigit in uenerem; nec fallitur illa, sed ictum
Primo proponit, assumit uulnus, et inde
Mortem concludit: nec ad hec instare Libido
Argumenta potest, dum sic concluditur illi.
Sic iuueni sub Marte nouo noua laurea [17 1Kb] cedit.
Dum fugit ergo fugat; dum cedit ceditur illi.
 Dum cadit erigitur, uincit dum uincitur, audet
Dum timet, expugnat dum pugnam deserit, absens
Instat, et in bello preuentus preuenit hostem.
Dum moritur, sua facta stupet Cytherea, nec ipsam
Credit adesse necem, quamuis mors ipsa loquatur.
Cum per eam soleant alii succumbere leto,
uix credit se posse mori; sed proxima tandem
Fata uidens, prorumpit in has moritura querelas:
»Heu! toties uictrix uno delirat in actu [18 1Kb]
Nostra manus! toties uincens nunc uicta fatiscit;
Que falli nescit, nec quam fortuna fefellit!
Nunc alget meus, ille meus calor, imo caminus,
Qui solis flammas urit, succendit in undis
Neptunum, Bacchum baccari cogit, et ipsum
Fulminat igne Iouem, superis furatur honorem
 Numinis, et multos cogit seruire potentes.
Nunc mea tela iacent, quibus olim uictus Achilles
Cessit, degeneri mentitus ueste puellam.
Inque colum clauam uertens, in pensa sagittas,
In fusum pharetras, Alcides degener armis,
Totus femineos male degenerauit in actus.«
Hec ait, et uitam pariter cum uoce reliquit.



CAPUT uI. Excessus hominem oppugnat. uincitur a Moderantia. Luxum uincit Sobrietas. Gula expugnatur. Carnis stimulum debellat Ratio. Imprudentie bellum; uincitur a Prudentia.


Iam timet Excessus, iam bello cedere querit,
 Iam mens alta cadit, iam mente decidit ardor;
Dum comitis uidet occasum; que maxima belli
Pars erat, et prima totius Martis origo.
Hasta tamen uibrata uolat, sed deuiat hostem,
Dum petit hec; mittensque manus male consulit illi
Que male dum regitur, errans declinat ab hoste,
Nec saltem clypei partem prelibat eundo.
Tunc iuueni delegat opem Moderantia; ferrum
Nudat, et hostilem turbat frangitque cateruam.
Pugnat in Excessum Moderantia, sobria Fastum
Aggreditur Ratio, Penam Tolerantia, Luxum
Sobrietas; sed pugna fauet uirtutibus, harum
413 Defendit partem uictoria, uincitur ergo
Fastus, Luxus abit, cessat Gula, Crapula cedit.
 Tunc carnis stimulus furtiuo Marte reluctans
Impetit a tergo iuuenem, tentatque latenter
Insultare uiro; tamen istos prouida sentit
Insultus Ratio, nec torpet pigra, sed illi
Obuiat, indomitum retinet, sistitque furentem.
Sed tamen ille diu Rationis uiribus obstans,
Ex quo contendit illi, multumque repugnat
Luctans, et tandem uictus submittitur hosti;
Acrius in pugnam uolat Imprudentia, nullam
Bellandi seruat legem; sed turbine belli
Turbida, nil animo retinet nisi Martis amorem.
Mole sua fixum summa de rupe molarem
Extorquere cupit, sub quo nutaret Achilles,
Alcides gemeret, totusque fatisceret Atlas.
 Sed uires oneri cedunt, et pondere uicta
uis hebet, atque grauem patitur sub mole ruinam.
Obstat ei Phronesis, et iam sub pondere uictam
uincit, et in uictam feriari cogit ab armis.
Segnitiem superat Solertia, Seria Ludum,
Utilitas Damnum, Studium fugat Otia, Sensus
Stultitiam damnat, Nugasque Silentia uincunt.



CAPUT uII. Impietatis bellum. Impietas non mouetur blanditiis. Proprio labore fatiscit. Fraudis bellum. Adulatione tentat superare hominem. Fides Fraudem superat.


Non ultra retinet iras mentisque tumultus
Impietas, sese bellando predicat, et se
Rixando loquitur, uerbis rixatur, et ictu
Consummat rixas; probat ense quod ore fatetur.
 Errat in errore Martis, bellique furore
Plus furit, inque uia Martis fit deuia, legem
Bellandi sine lege tenens, sine federe fedus.
Dum minus in uulnus deseuit mucro, securim
Arripit, ut redimat gladii delicta securi.
Ergo uirum ferit, et uires consumit in illo
Sed iuuenis stat securus sub mole securis
Assistens Pietas ferro non militat, imo
Blanditiis precibusque cupit mollescere bellum.
Sed tamen imbre precum grauius succenditur ardor
Bellandi, donantque preces fomenta furori.
Sed postquam nil blanditie, nil uerba fauoris,
Nil ualuere preces; Pietas mellita resignat
 uerba, rapit ferrum, bellumque repellere bello
Incipit, et ferrum ferro, fallitque securim
Obiectu clypei, uariosque reuerberat ictus.
Sed tandem proprio deuicta labore, fatiscit
Impietas, Marti cedens sine Marte subacta.
Que restat, Fraus sola sibi solatia pugne
Querit, et ad ueteres latebras fraudesque recurrit,
Degeneri pugna, seruili Marte, doloso
Insultu, belli furias molitur in hostem.
414 Blanditiis non blanda tamen Fraus allicit illum.
Has ergo uomit illa preces, et dulcibus afflat
uerbis, et phaleris dictorum palliat artem:
»O iuuenis cui terra fauet, cui militat ether,
Cui Deus arridet, celum famulatur, et omnis
 Applaudit mundus, et totus supplicat orbis;
Relliquiis belli, que uix et forte supersunt,
Parce, nec in uictos deseuiat ira leonis.
uincere cur uictos tentas? cur bella mouere
Queris in imbelles? satis est potuisse, nec ultra
Nobilitas animi querat, nisi uincere posse.«
Dum blandis precibus mentitur uerba precantis,
Euocat occulte gladium, maturius ensem
Nudat, et ingeminans ictus ad uulnera ferrum
Inuitat; sed cassis ad hoc contendit, et ensem
Spernit, nec tali dignatur cedere ferro.
Econtra gerit arma Fides, Fraudisque refellit
Insidias, nudatque dolos, et furta reuelat.
Sed postquam nil posse dolos et pallia fraudis
 Fraus uidet, exit bella, fuge committitur, arma
Exuit, et partem uite lucratur eundo.



CAPUT uIII. Auaritie bellum. Superatur a Largitate. Prosperitas. Homo auxilio uirtutum debellat uitia. Homo beatus describitur et extollitur.


Restat Auaritie strepitus, cui tota furoris
Incumbit rabies, tantique pericula Martis
Solus habet, solusque furit, se pluribus offert
Unus, et in solo spem desperatio gignit.
Spicula que multus argenti fulgor inignit,
In iuuenem uibrat atque instar [19 1Kb] grandinis instant
Tela, pluunt haste, nubemque sagitta figurat.
Ergo telorum siluam pluresque sagittas
 Plantat in hostili clypeo, uestitque sagittis
Pestis Auaritie; sed telum parcius intrat
Scutum, nec clypeo sua spicula firmiter herent:
Sed uirtus que dona pluit, que munera spargit,
Nec sepelit nummos, nec opes incarcerat arca,
Sed bene diuitias fundit, sine spe redeundi,
Telorum nemus ense secat, siluamque recidit,
Instat Auaritie, pugnat constanter, et ensem
Quem tenet illa, rapit; armis hostilibus hostem
uincit, et in dominam cogit seuire sagittas.
Ergo uicta fugit; stat pugne sola superstes
Filia Fortune; sed eam Fortuna repellit
A bello, natamque monet ne bella mouere
 Intestina uelit, ne rixam nata parenti
Misceat, aut pugnam moueat germana sorori.
Ergo consilio matris concordat, et hostem
Deserit, ignorans cui iustius arma mouere
Possit: sic neutri cedens, famulatur utrique,
Iam scelerum superata cohors in regna silentum
415 Arma refert, et se uictam miratur, et illud
Quod patitur, uix esse putat, nec creditur illi
Quod uidet, et Stygias fugit indignata sub umbras.
Pugna cadit, cedit iuueni uictoria, surgit
uirtus, succumbit uitium, Natura triumphat.
Regnat Amor, nusquam Discordia, Fedus ubique.
Nam regnum mundi legum moderatur habenis
Ille beatus homo, quem non lasciuia frangit,
Non superat fastus, facinus non inquinat, urget
 Luxurie stimulus, fraudis non inficit error.
In terris iam castra locant, et regna merentur
uirtutes, mundumque regunt, nec iam magis illis
Astra placent, sedesque poli quam terrenus orbis.
Iam celo contendit humus, iam terra nitorem
Induit ethereum, iam terram uestit Olympus.
Nec iam corrigitur rastro, nec uomere campus
Leditur, aut curui deplorat uulnus aratri;
Ut tellus auido quamuis inuita colono
Pareat, et semen multo cum fenore reddat.
Non arbor cultum querit, non uinea falcem;
Sed fructus dat sponte nouos, et uota coloni
Fertilitate premit; spes uincitur ubere fructu.
Gratis poma parit arbor, uitisque racemos,
 Et sine se natas miratur pampinus uuas;
Et tunicis egressa suis rosa purpurat hortos,
Nec spinam matrem redolet, sed sponte creata
Pullulat, atque nouos sine semine prodit in ortus.
Sic flores alii rident, uarioque colore
Depingit terram florum primeua iuuentus.



CAPUT IX. Auctor munit opus suum contra Zoilorum dentes.


O mihi continuo multum sudata labore
Pagina, cuius adhuc minuit detractio famam;
uiue, nec antiquos tentes equare petas,
Sed potius ueterum uestigia semper adorans
Subsequere, et lauris humiles submitte myricas.
 Iam ratis euadens Scyllam monstrumque Charybdis
Ad portus tranquilla meat, iam littore gaudet
Nauita, iam metam cursor, tenet anchora portum;
Nauta tamen tremebundus adhuc post equoris estum
Terrenos timet insultus, ne, tutus in undis,
Naufragus in terra pereat; ne liuor in illum
Seuiat, aut morsus detractio figat in illo:
Qui iam scribendi studium pondusque laboris
Exhausit, proprio concludens fine laborem.
Si tamen ad presens fundit sua murmura liuor
Et famam delere cupit, laudesque pete
Supplantare nouas, saltem post fata silebit.



416 A DEO SEMPER INCIPIENDUM ET IN EUMDEM DESINENDUM.


 At quicunque Deum supplex affatur, ab illo
Incipiat, uersoque in eumdem fine, quiescat.
Multa quidem huic studio subeunt meditanda, iacentem
Tollere que possint hinc ad celestia mentem:
Contemplator uti ex nichilo Deus omnia quondam
Protulerit, que uis, sapientia quanta, quis ardor
Artificis, quantum emineant, quantumque nitescant:
Omnia ne uero tantum admirere creata,
Usque Creatorem ut non mente animoque sequaris:
Ergo sub obtutum ueniant quecunque leguntur
Lumine, ne quid iners proprio et sine munere degat.
Namque oculis multa occurrunt, que pabula cunctis
Sensibus indulgent. Terre decor, etheris ardor,
Undarum liquor, et uasti per inane meatus,
 Tum celi decus, atque ingentis lumina mundi
Sidera; dein oculorum et mentis acumine celi
Ambitus insinuet sese, uertigine cuius
uallantur que corpus habent, tum cardinis ille
impetus, assiduo qui summa uolumine torquet.
Mox extremi orbes, totumque sub axe corusco
Perpendatur opus, motusque, ortusque, obitusque
Astrorum, uarieque uices, annique recursus.
Terrenis quantum faueant celestia, quali
Audiat obsequio celestibus infima moles.
Ut lune quecunque globo subiecta ferantur
Ordine nascendi, senioque absumpta fatiscant,
Prescriptoque nichil nature ab limite cedat.
Hinc quoque uti liqueat, quali furor incitet estro
 Pectora, que perhibent homini famularier astra;
Nec mundum ratione regi, sed ab impete uerti
Fortune, uarioque angi mortalia casu.
Nunc tamen haud locus hec abstrusaque semina rerum
Scrutari, actea toties discussa sub umbra:
Ipsa sed a doctis iam uestigata sagaci
Ingenio, et iam scita, animo querantur acuto:
Indoctis quantum indulget sua cuique Minerua,
Queis opere in tanto non desudare licebit.
Quippe rudeis crebro diuina potentia mirum
Edocet, ut porro edoceant arcana professos;
Qui gnari tamen, atque insignes munere tanto
Longius anteirent, summi cum gratia Patris
Excolat ingenium, non destruat, aut male uertat.
 Ast hominum genus ancipitem speculantibus offert
417 Materiam: hinc animus diuine conscius aure,
Inde omni ratione carens, consorsque ferarum
Sensus adest, qui sepe alto nos fraudat Olympo.
   Id quoque succurrit uoluendum sepius, ut cum
Nos rerum in medio ceu mundi uincla locarit
Maximus ille Opifex; quanta ratione cauendum est,
 Ne genius stet noster iners, quantoque labore
Nos opus eniti, e superis quando ultima nobis
Est statio; tum quo pugnanda sit ordine pugna,
Cum supra infraque inter se contraria bellent.
Quoue modo est cuiuis curandum, ut se intus ad unguem
Noscat, et ignare frangat conamina mentis:
Quandoquidem quid de extremis tenet, imminet ingens
Discrimen, ne dum alterius se credit amori,
uergat in alterius partem, et ratione relicta
Sensibus obstrictus miser obmutescat, ut unde
uenerit, ignoret, et quo properare necesse est.
At que homine inferiora animo meditanda ministrant,
 Ut que se innumeris uirtutibus inclyta tollunt,
Usque adeo seruent uireis, quas intulit auctor,
Cum mens casta alios, alios uis acrior, illos
Aut animus sapiens, aut pulchra modestia tollat.
Que cuncta, ut proprium mortalibus inderet ignem,
Et Deus, et genitor magna pius extudit arte.
   His animaduersis mens sese accinget ad illa,
Que minime fiunt, sed sunt, uelut ipsa Platonis
uerba canunt; iamque a sensu nichil expetet, ipsas
Naturas rerum expendens, speciesque: deinde
Angelicos peruecta gradus, ascendet Olympum;
Nec mortale tuens, sed iam diuinitus atra
Nube procul pulsa radiant: lumine cernet,
Effectusque pii leta inspectabit amoris.
    Tum circumspiciens, supera infera cuncta uidebit
Collaudare Deum, atque illi bona cuncta referre:
Precipue si queque oculis obnoxia nostris
Ingenio, fideique acie lustrauerit acri.
Nam ueluti sphera celi et rerum generantum,
Sic chorus ille sacer, manesque a morte redempti
Sunt quasi materie immunis, non uisilis orbis.
   Que si cuncta simul animo comprensa Tonanti
Aequipares, nil prorsus erunt: per se integer ille,
Pars idem, totusque idem, pars semper ubique,
Semper totus ubique, carens ortuque obituque.
Horum nil teres est, proprio nil robore constat.
In nichilum iam cuncta ruant, si maximus ille
Arbiter arcani fluxum neget ire uigoris.
   Hinc spectare licet uireisque, animumque, piamque
 Artificis mentem; quanquam inferiore sub orbe
uis uiget, in supero sapientia fulget, et ardet
Lux in supremo, bonitasque in quolibet horum:
Cuncta tamen meditari, et in omnibus omnia fas est.





MAGISTRI ALANI DE INSULIS DE INCARNATIONE CHRISTI RHYTHMUS PERELEGANS Quo diuinum id opus omnes artium liberalium regulas aspernatum fuisse perquam ingeniose cecinit.
[1Kb]

Grammatica.

Exceptiuam actionem
   uerbum Patris excipit,
Dum deludit rationem,
   Dum naturam decipit:
Casualem dictionem
   Substantiuum recipit,
Actioque passionem
   In hoc uerbo concipit.
In hac uerbi copula
   Stupet omnis regula.


Rhetorica.

Peregrinas a natura
   Nominis positio
Cum in Dei transit iura
    Hominis conditio.
Nouus tropus in figura,
   Noua fit translatio,
Nouus color in iunctura,
   Noua fit constructio.
In hac uerbi copula
   Stupet omnis regula.


Arithmetica.

Dum ab uno non recedit,
   Alteratur unitas,
Dum in unum se concedit,
   Unitur alteritas:
In diuersum idem cedit,
   In idem diuersitas,
Suum tamen non excedit
    Limitem simplicitas.
In hac uerbi copula
   Stupet omnis regula.


Musica.

Dum Factoris et facture
   Mira fit coniunctio,
Quis sit modus ligature,
    419 Quis ordo, que ratio,
Que sint uincla, que iuncture
   Qui gunphi, que unio,
Stupet sui fracto iure
   Musica proportio.
In hac uerbi copula
   Stupet omnis regula.


Geometria.

Sue artis in censura
   Geometra fallitur,
Dum immensus sub mensura
   Terrenorum sistitur.
In directum curuatura
   Circuli conuertitur,
Spheram claudit curuatura,
    Et sub ipsa clauditur.
In hac uerbi copula
   Stupet omnis regula.


Dialectica.

Inter locos locum nescit
   Locus a contrariis,
Sui locum obmutescit
   Exceptum ab aliis:
Fit elinguis, obstupescit,
   Fallitur in propriis,
Et de suis erubescit
   Logica fallaciis
In hac uerbi copula
   Stupet omnis regula.


Astronomia.

Solis lumen nube tectum
   Nubis sub uelamine,
Nostre carnis fert obiectum,
   Nec hebet in lumine:
Nostrum uergit in defectum
   Sol ortus in uirgine.
 In defectu dans effectum
   Lumen in caligine.
 In hac uerbi copula,
   Stupet omnis regula.


Magistri Alani Rhythmus alter, quo graphice natura hominis fluxa et caduca depingitur.


 Omnis mundi creatura,
Quasi liber, et pictura
   Nobis est, et speculum.

Nostre uite, nostre mortis,
Nostri status, nostre sortis
    Fidele signaculum.

Nostrum statum pingit rosa,
Nostri status decens glosa,
   Nostre uite lectio.

Que dum primo mane floret,
Defloratus flos effloret
   420 uespertino senio.

Ergo spirans flos exspirat,
In pallorem dum delirat,
   Oriendo moriens.

Simul uetus et nouella,
Simul senex et puella
   Rosa marcet oriens.

Sic etatis uer humane
 Iuuentutis primo mane
   Reflorescit paululum.

Mane tamen hoc excludit
uite uesper, dum concludit
   uitale crepusculum.

Cuius decor dum perorat
Eius decus mox deflorat
   Aetas, in qua defluit.

 Fit flos fenum, gemma lutum.
Homo cinis, dum tributum
   Homo morti tribuit.

Cuius uita, cuius esse,
Pena, labor, et necesse
    uitam morte claudere.

Sic mors uitam, risum luctus,
Umbra diem, portum fluctus
   Mane claudit uespere.

In nos primum dat insultum
Pena mortis gerens uultum,
   Labor mortis histrio.

Nos proponit in laborem,
Nos assumit in dolorem;
   Mortis est conclusio.

Ergo clausum sub hac lege,
Statum tuum, homo, lege,
   Tuum esse respice.

Quid fuisti nasciturus;
 Quid sis presens, quid futurus,
   Diligenter inspice.

Luge penam, culpam plange,
Motus frena, fastum frange,
   Pone supercilia.

Mentis rector et auriga
Mentem rege, fluxus riga,
   Ne fluant in deuia.
[1Kb]




DOCTRINALE MINUS ALIAS LIBER PARABOLARUM MAGISTRI ALANI DE INSULIS.





AD LECTOREM.

421 Libri huius elegantiam, et utilitatem, sufficienter tibi, lector, probant multiplices eius editiones et iluistrationes; nam, cum primo Dauentrie, anno 1492, typis excusus, in lucem productus esset, tantam mox nominis claritatem consecutus est, ut eruditis commentariis Latinis, illustratus, anno 1501, Lugduni preli beneficium obtinuerit, prefixo compendio uite auctoris, magistri Alani de Insulis, in paruo folio. Anno iterum 1516, Lipsie impressus prodiit in quarto, sed sine commentariis. Denique, etiam in rhythmos Gallicos translatus, et commentariis moralibus eiusdem idiomatis honoratus, anno 1536, Parisiis excusus fuit, in 16, typis Dionysii Ianot; idque in gratiam Caroli uIII Francorum regis, ut initio operis testatur ipsemet commentator: qui tamen nomen suum non exprimit, uti etiam nec commentator Latinus. Pro hac autem editione adornanda, omnium horum editionum exemplaria habui, preterquam Lipsiensis. Que, licet  negligentia typographorum, seu correctorum et scriptorum, uariis essent respersa mendis, imo etiam, quorumdam temeritate aut ignorantia, hinc inde nonnichil alterata, tamen sedulo collata ad inuicem, et ad antiquissimum ms. Bibliothece Sancti Martini Tornaci  ueram et genuinam lectionem subministrarunt, quam hic exhibeo: adnotata tamen in margine, lectionis uarietate plurimorum uerborum, et nonnullorum uersuum, ubi presertim utraque lectio perfectum aliquem sensum admittit  .


F. CAROLUS DE uISCH Prior Dunensis.



LIBER PARABOLARUM.



CAPUT PRIMUM.


A Phebo Phebe lumen capit; a sapiente
   Insipiens [20 1Kb] sensum, quo quasi luce micat.
Nil aliud nisi [21 1Kb] se ualet ardens Aethna cremare;
   Sic se, non alios, inuidus igne coquit.
Sus de sorde leuat, saltem dum colligit escas,
   Cur nunquam surgit sorde uolutus homo?
Utribus antiquis uinum committere noli,
   Nec senibus sensum quem retinere uelis.
Nititur in uetitum quod in agros defluat equor:
   Sic init illicitum, quam cito peccat homo.
422 Stultior est stulto, qui mandat balsama cribro,
   Et uerbis pleno uerba tacenda uiro.
Sepe uiatorem noua non uetus orbita fallit,
    Sic socius socium, non uetus, imo nouus.
Non est in speculo res que speculatur in illo;
   Eminet [22 1Kb] , et non est in muliere fides.
In sterili steriles aratrum facit aggere sulcos;
   Et labor in miseris est sine fruge scholis.
De minimis granis fit grandis [23 1Kb] summa caballis:
   De breuibus mendis, non ueniale malum
Non sibi sed reliquis aries sua uellera portat;
   Sic aliis unit semper auarus opes.
Non uelli leuiter ualet unco quod tenet ille;
   Nec es a loculo quem tenet arcta manus [24 1Kb] .
Mille uiris pincerna potest prebere lyeum;
   Pocula doctrine pluribus unus homo.
Accipit et nunquam reddit mare Scylla receptum;
   Sic capit et retinet debitor era malus.
 Non leuiter corio canis abstrahetur ab uncto [25 1Kb] :
   Nec nebulo disco, dum satiatur eo.
Sub molli pastore cacat [26 1Kb] lanam lupus: et grex
   Incustoditus dilaceratur eo.
Clarior est solito, post nubila plurima [27 1Kb] , Phebus,
    Post inimicitias, clarior est et amor.
Loricam duram possunt penetrare sagitte,
   Et cor derisus [28 1Kb] et mala uerba meum.
Firmiter in portu puppem tenet anchora morsu,
   Sic in proposito spes rata corda tenet.
Subtrahe ligna foco, si uis exstinguere flammas;
   Si carnis motus, otia, uina, dapes.
Ripa retentat aquas pelagi, ne migret in arua,
   Et [29 1Kb] tenet irati frena modesta manus.
Sepe cicatrices in uulnera prisca resurgunt,
   Ad mala facta sui gens male sana redit.
Fragrantes uicina rosas urtica perurit,
   Sic iustos semper turbat iniquus homo.
In palea dum grana iacent, immunda uidentur,
   Et [30 1Kb] similis prauis, qui manet inter eos.
 Ictibus undarum rupes immota resistit,
   Et bonus assiduis fluctibus orbis [31 1Kb] , homo.
Mobile cum uento folium uolat arbore raptum;
   Sic mens instabilis semper ut aura uolat.
Stultus qui puppem sine remige ducit in altum;
   423 Et sine subsidio qui graue sumit onus.
Per patulas rimas sol lucens intrat in edem,
   Corda per auriculas dogma docentis init.
Multoties captum trahit hamus ab equore piscem;
   Sed bona uerba mali nullus ab ore trahit.
Pauperat et ditat [32 1Kb] talorum casibus ullum [33 1Kb]
   Alea: sed multat [34 1Kb] ut mage fiat inops.
Exstincti cineres uiuent si sulphure tangas [35 1Kb]
   Sic uetus apposita mente calescit amor.
Dira Charybdis aquas bibit et uomit omnibus horis;
    Sic dat, sic aufert sors sua dona uiris.
Currere cogit equum sub milite calcar acutum,
   Et puerum studio uirga uacare suo.
Non semper perit ipse sua qui nauigat aura [36 1Kb] ,
   Nec uir qui propria degere debet ope.
 Tranquillum nequit esse fretum dum peste [37 1Kb] mouetur;
   Nec mansuetus homo, dum mouet ira iecur.
Cur aperit portam, qui claudere non ualet illam?
   Cur mihi rem spondet qui modo non dat eam [38 1Kb] ?
Concipit ut pariat mulier dum uenerit hora:
   Tu quoque suscipiens des aliquando mihi.
Nulla quoque sedare sitim flagrantibus unda;
   Copia nec cupidi cor satiare uiri.
uipera uirus habet; que dum calet, euomit illud,
   Claude sinum; prohibe ne calefiat ibi.
Futile uas fundit, sincerum uina retentat,
   Sic audita tenet mens bona, fundit hebes.
De nuce fit corylus: de glande fit ardua quercus;
   De paruo puero sepe peritus homo.
 In nichilum nix alta fluit, si desuper imber
   Decidat; et uitio fama perempta perit.
Stratus humi palmes subeuntibus indiget ulmis;
   Indiget auxilio diuitis omnis inops.
Non possum prohibere canem quin latret ubique,
   Nec queo mendaci claudere labra [39 1Kb] uiro.
Fumum non ignem iaculatur ab ede [40 1Kb] caminus;
   Colloquio [41 1Kb] non re, liuor obesse potest.
Non domus, at dominus laudetur, si bonus is sit,
   Sin autem: dominum spernimus atque domum.
Non ibis rostrum, non ardea deserit amnem [42 1Kb] ,
   Non leuiter uitium quod [43 1Kb] facit illud homo.
Aufert sepe solo nigra nubes lumina solis,
   Et patris auxilium seua nouerca mihi.
424 Non semper moriuntur aues quibus insidiatur
    Arcus: nec mihi sunt tela nec hasta mine.
Sidera splendorem non possunt addere soli,
   Cum superet solis lumina cuncta iubar.
Si Cato sis, et uis in candida uertere nigra,
   Curia sit cure [44 1Kb] : diues et esse potes.
In uiscum uolucres ducit cum cantibus auceps,
   In fraudem gentes blanda [45 1Kb] loquela uiri.
Impetus est fuluis [46 1Kb] et uasta leonibus ira,
   Et tamen inter se ius sociale tenent.
Post noctem sperare diem, post nubila solem,
   Post lacrymas risum, letitiamque potes.
Omnia Cesar erat, sed gloria Cesaris esse
   Desiit: et tumulus uix erat [47 1Kb] octo pedum.
Non ruit in rupes, nec in alta pericula nauis
    Quam maris in motus remige rector agit.



CAPUT II.


Luctatur cum nocte dies, cum nube serenum,
   Cum tenebris lumen: cum nece uita uigens
Sic labor in nobis, nam spiritus et caro semper
   Pugnant; et morimur si caro uincat eum.
Pondera portat equus, bos terram sulcat aratro,
   uestem tradit ouis [48 1Kb] ; seruat ouile canis.
Omnia quippe sue nature debita soluunt
    Preter eum qui plus his rationis habet.
Aethereus motus mouet omnia sidera preter
   Unum; sed semper permanet illud idem.
Sic constans et fidus homo sine fine tenebit
   Hunc in amore [49 1Kb] modum, quem tenet ipse semel.
Phebus ab occasu rursus raptatur ad ortum,
   Quem prius huc illuc machina uersa tulit:
Sic in amicitia mundus stat, flagrat et alget [50 1Kb]
   Corruit et surgit, quod magis odit, amat [51 1Kb] .
Tutior in terra locus est, quam turribus altis,
   Qui iacet in terra, non habet unde cadat.
Impetus et uenti, tonitrus et fulmina turres
   Flatibus euertunt, stare sed ima sinunt.
Non possunt habitare simul, contraria cum sint
    Mors et uita: procul dissidet hec ab ea:
Sic duo sunt que non possunt habitare [52 1Kb] cor unum,
   Huius amor mundi uanus; amorque Dei [53 1Kb] .
Stratus humi non surgit, item dum poplite flexo
   425 Portat onus graue quo precipitatur equus:
Sic homo qui magna uitiorum mole grauatur,
   Non nisi deposita mole leuare potest.
Non quo nauta uolet, sed quo uehit [54 1Kb] aura, uehetur
   Puppis, cum tumidi uenerit unda maris.
Non quo propositum, sed quo sors tendit [55 1Kb] eundum
   Cuilibet est; omnes hac decet ire duce.
Apparet phantasma uiris; sed rursus ab illis
   uertitur in nichilum, quod fuit ante nichil:
 Sic et adest, et abest fugitiui gloria mundi [56 1Kb] ;
   Non prius aduentat, quam quasi somnus eat.
Dum calor est, et pulchra dies, formica laborat,
   Ne pereat dum nix uenerit alta, fame:
Sic iuuenis dum tempus habet sudoribus aptum
   Querat quo possit lassa senecta frui.
Non adeo sublime leuat leuis ala uolucrem,
   Quin redeat rursus rura relicta petens.
Non ita subuectos rota surgens tollit in altum,
   Quin uergens illos rursus ad ima ferat.
Ebrius ante bibit quam nauseat, ante ligurit
   Quam uomat; ante leuat quam pede firmus eat:
Non sic in nobis, non est sic ordo retentus,
   Ante docere modo quam didicisse iuuat.
 Non emitur care res legibus empta fororum;
   uenditor et emptor sunt ibi merce [57 1Kb] pares:
Sed nichil est quod sit sub celo carius emptum,
   Quam quod emunt longe fronte ruente [58 1Kb] preces.
Dentibus atritas bos rursus ruminat herbas,
   Ut toties trite, sint alimenta sibi:
Sic documenta tui si uis retinere magistri,
   Sepe recorderis quod semel aure capis.
Follibus inclusas faber improbus excitat auras,
    Dum ferrum durum molliat ipse focus:
Sic ortus furor intus agit precordia stulti,
   Dum molles reddit litis agone uires.
uoce molossorum latebris [59 1Kb] arcentur onagri,
   Exit et ipse canum dente domandus [59* 1Kb] aper;
Sic et presbyteri uitiosos querere debent,
   Et nisi peniteant, ense ferire Dei.
Et miser et diues fuit olim rex Mida [60 1Kb] , diues
   426 Auro; sed uite conditione miser:
Sic custos census, sic omnis uiuit auarus,
   Dum nichil et multum possidet ipse boni.
Hesperius astrorum se profert [60* 1Kb] uespere primum,
   Et facit immensum quo micat ipse iubar:
Sic cito non tarde monstrat egentibus ille
   Qui clarum gemini lumen amoris habet.
 Aeolus ingentes [61 1Kb] uentorum temperat iras,
   Et mare Neptunus sepe tridente domat:
Sic sese dominus faciat feritate timeri,
   Qui regimen magne gentis habere cupit.
Bella mouet citius cui desunt cornua taurus,
   Quam qui cornuta fronte ferire potest:
Sepius in uico pueros pugnare uidemus,
   Quam ualidos homines queis solet esse uigor.
Impatiens animi [61* 1Kb] si bos iungatur aratro,
   Tortam, non rectam carpit arando uiam:
Sic sunt qui retrahunt gradientes sepe retrorsum,
   Cum uideant illos [62 1Kb] carpere lucis iter.
Cum niue, cum pluuia, cum grandine uertere capras,
   Ac niti contra fronte uidemus oues:
 Iniustos fraus, ira, nefas, iniuria raptant,
   Sed iustus toto corde resistit eis.
Non potis est pelagus leuiter transcurrere lembus [62* 1Kb]
   Ni sit qui remis currere cogat eum.
Non ualet ad metam cursum perducere cursor
   Ni sibi spes et pes auxilientur ei [63 1Kb] .
Longius ille uidet qui multis spectat ocellis,
   Quam cui dat uisum solus ocellus, homo:
Idcirco uaccam seruandam tradidit Argo
   Sponsa Iouis Iuno, non, Polypheme, tibi.
uim minus exercet qui late spargitur ignis,
   Quam cui collecte uim tribuere faces
Fortius inuadit qui uires colligit hostem,
   Quam qui dispersis uiribus instat ei.
 Pessimus est hostis qui cum bene feceris illi,
   Fortius insurgit, bella mouendo tibi:
Sic carni fac uelle suum si bella moueri
   uis tibi: si pacem, colla domato [64 1Kb] fame.



CAPUT III.


Non teneas aurum totum quod splendet ut aurum,
    Nec pulchrum pomum quodlibet esse bonum.
427 Non est in multis uirtus quibus esse uidetur
   Decipiunt factis lumina nostra suis.
Plus ales quam mellis habent in pectore tales
   Quos sanctis similes simplicitate putes.
Morsibus aggreditur lignum capra cui religatur [65 1Kb]
   Cum sit nil aliud, quod sibi detur ibi [66 1Kb] .
Quamuis delicias cupiat sibi quisque; necesse est
   Ut capiant omnes id quod habere queunt.
Nil prodest optare magis, uel querere nobis
   Quam quod uel quantum uult Deus ipse dare.
Ad uada Neptuni fontes et flumina currunt,
   Et quocunque potest currere currit aqua
Per ualles quas semper amat, dilabitur unda,
   Et colles odio quos habet, illa fugit.
 Queis satis est, his plura fluunt: his undique fertur,
   His datur, his emitur: pauper ubique iacet.
In Boream Zephyrum conuerti sepe uidemus,
   Nomine mutato rursus et hunc in eum.
Non tamen admiror de tempore si uarietur,
   Cum sic cunctorum Conditor ipse uelit:
Sed miror miranda nimis, uaga corda uirorum,
   Cur toties mutent se, prohibente Deo.
Non aliam legem patitur fur quam latro captus,
   Quamuis nocte latro, fur eat ipse die.
Non minus hic peccat qui censum condit in agro,
   Quam qui doctrinam claudit in ore suam.
Absit commissum sine lucro ferre talentum,
   Ne seruos nequam nos uocet ira Dei.
Non opus est somno Syrenes ingredienti,
    Nec sibi qui studio falsa cauere uolet.
Sepe stylum uertit, qui uersum [67 1Kb] uertere debet,
   Dentibus est ungues, scalpit et ungue caput;
Querit que primum, que postea ponere possit,
   Non queuis apte uerba locare potest.
Thersites numerum non uires auxit Achiuis,
   Inops uirtutis, garrulitate potens:
Sic inter scacos alphinus inutilis exstat
   Inter aues bubo, fucus et inter apes;
Inter narrantes cifram, iuuat esse figuras
   Et uult multoties anticipare locum.
Separat instantes isthmus breuis insula fluctus,
   Hec pacem gemini continet unda [68 1Kb] maris.
Non possunt tauri concurrere fronte minaci,
   Dum baculum pastor subleuat inter eos.
 428 Apula gens et gens Lucania bella [69 1Kb] minantur,
   Sed rabiem media gens uenusina uetat.
In cauea propria fit atrox et aspera uulpes,
   Que prius aufugeret [70_71 1Kb] si foret illa foris.
Improbus et mordax canis est in limine noto
    Dum uidet auxilium uim sibi ferre canum:
Inter consortes audacior est homo nequam
   Quam sit in externis hoste minante locis.
Inuentum tarde leporem cito perdimus inter
   uepreculas, cum sit res fugitiua lepus.
Perdimus anguillam manibus dum stringimus illam,
   Cuius labilitas fallit in amne manus;
Sic abit inuentus nisi conseruetur amicus,
   Et nisi libertas mutua seruet eum.
Non bene firmus erat, digito qui soluitur uno
   Nodus: nec fortis, tam cito fracta fides.
Nunquam fidus erit, qui desinit esse fidelis,
   Nunquam qui non est fidus, amicus erit
Ex quo conueniunt duo pectora pectus in unum;
   Fas est ut maneant pectora pectus idem.
 Mente minus sanus quam corpore creditur eger,
   Qui medicos eius fuste uel ense ferit.
Quis magis insanus quam cecus in ardua ductus,
   Si tunc contemnat felle tumente ducem?
Lippo, non lusco collyria nigra medentur,
   Qui semel est luscus, non nisi luscus erit.
Nolumus in scirpo, quo non est, querere nodum,
   Nec super infirmum ponere magna gradum:
Pasce canem, pastus tuus illum leniet, et te
   Quamuis cedatur, cesus amabit herum,
Fac seruo nequam bona, semper et omne quod illi
   Prebueris perdes; cum sibi nullus amor.
Ridiculus mus est, qui muribus imperat: et qui
   Tanquam rex horum sic [72 1Kb] dominatur eis;
 Non minor est risus de seruo quando leuatur
   In dominum; quando uoce manuque furit [73 1Kb]
Asperius nil est humili cum surgit in altum;
   Ringitur [74 1Kb] in celsa simia sede sedens.
Diuersis diuersa ualent medicamina morbis,
   Ut uariant morbi, sic uariantur ea.
Non uno doctrina modo se mentibus infert,
   His timor, his monitus, his adhibetur amor.
Quadrupedes adaquare nequis dum percutis il os,
   429 Nec cogit pueros uirga studere rudes.
Paruula uenalem comprendit mantica telam,
   Et iacet exiguo multiplicata loco:
Qui sic, quod cupide menti non sufficit orbis?
   Predia terrarum, gloria, census, honor?
Ius est, ut penitus terre sit homunculus expers;
    Qui totam terram solus habere cupit.
Faucibus innocuis deserta leunculus ambit,
   Cum nichil inueniat quod lacerare queat;
Non semper pungit serpens, nec fundit ubique
   uirus, quod secum semper in ore gerit:
Non equidem stimulo, nec parceret ille ueneno,
   Si quid adesset quod ledere posset eo.



CAPUT Iu.


Non bene de pedibus spine tribulique trahuntur,
   Dum breuis interius spina relicta iacet [75 1Kb] ;
Quo mora maior erit, tanto mage uulnera putrent,
    Et tunc non possunt absque dolore trahi.
Qui culpas de corde trahit, trahat usque recentes
   Et cunctas pariter, ne ferat una necem
Quid prodest medicum plagas sanasse ducentas,
   Si maneat quedam qua moriatur homo?
Arbor que late ramat [76 1Kb] , nisi firma sit imo [77 1Kb] ,
   Cum ramis facili corruit icta Noto.
Sed que radices habet in tellure profundas,
   Obstat, et euelli [78 1Kb] peste furente nequit.
Qui ramos fame, non radices meritorum,
   Extendit late, scito quod ipse cadet:
Non solum celo, qui talia uana profatur,
   Ast etiam uitio displicet ille solo.
Non minus est dulcis paruo de fonte recepta
   Quam que de magno flumine fertur aqua.
 Et cadus et dolium retinent quandoque Falernum,
   Nec dolium melius quam breuis ipse cadus.
Nec magis egregio dulcescit potus in auro
   Quam facit in uitro quod minus asse ualet.
Quamuis quisque miser benedicat uel bona, nemo
   Corpore pro misero uilia uerba putet.
uisibus intentis scrutatur ab ethere terram [79 1Kb]
   Miluus: et a longe frusta [80 1Kb] relicta uidet:
Non, licet esuriat, statim descendit ab alto,
   Sed uariis gyris circuit usque locum.
Sunt nam qui laqueos posita dape ponere callent,
   430 Ut sic incaute decipiantur aues.
Denique percepto nichil aucupis artis adesse,
   Unguibus accedit tutus et exta capit.
 Nonnichil exempli uermes de carne creati
   Demonstrant oculis mortificantis [81 1Kb] opus:
Dentibus inuadunt acceptam morsibus illam,
   Non querunt aliam, dum sibi durat ea.
Consilii nichil est, nisi sal succurrere possit,
   Sal positum large, mordet et arcet eos.
uermibus hic mos est: nec solum linquitur illis,
   Sunt in quos transit iam furor ille uiri.
Non propter pennas laudat conuiua uolucrem,
   Nec propter corium mango [82 1Kb] disertus equum;
Non equidem, similis per singula cursitat usus,
   uestes non homines omnis honorat homo.
Hunc noua facta nouum statuunt per secula morem [83 1Kb] ,
   Quod nichil excepto paupere uile iacet.
 Nil bene pauper agit: sed pro ratione tenetur
   Quidquid agit diues, seu bene, siue male.
Sumpta quid esca ualet que quam cito sumitur exit,
   Nausea cor uexat, uiscera laxa dolent:
Quando non patitur medicamina morbus in aluo,
   Non signum uite, sed necis esse puto.
Ut dape uenter eget, sic spiritus indiget illa,
   Non bene pascuntur, cum nichil alter habet.
Non discunt quicunque scholas ubicunque frequentant,
   Nam plures ueniunt ut uideantur ibi.
 Bos semel est uitulus, canis semel ipse catellus,
   Cur homo bis puer est, quem semel esse licet?
De puero natura senem facit, ut petit ordo,
   Sed uitium puerum de sene reddit item.
Non est barbati plaustrello [84 1Kb] iungere mures,
   Nec casu tali multiplicare uices:
Bis puer est homo, uir semel est, quem uiribus una
   Cum sensu lassis, alba [85 1Kb] senecta domat.
Sepe molossus ouem tollit de fauce luporum,
   Ut raptam comedat, non ut abire sinat:
Quid refert an ab hoste lupo comedatur an illo,
   Cum dentes eque sint utriusque graues!
In multis similes ratio considerat actus
   De quibus expertus dicere uerba potest [86 1Kb] .
 Res hominum seuus defendit ab hostibus Alcon;
   Ut sibi non aliis res tueatur eas.
431 Simpliciter cecus prohibetur ducere cecum,
   Ne cecus cecum ducat in antra suum [87 1Kb] ;
Sed tamen insanum prohibere nequimus Alanum
   Quin dubio cecos ducere calle uelit.
Non queritur quod turpe pedes offendat eundo,
   Sed quod tam pauci nocte sequuntur eum.
Miror et admiror quod iter ducis [88 1Kb] arripit ille;
   Quem constat nunquam scisse uel isse uiam.
Ad bellum qui [89 1Kb] durus erat, migrauit Achilles
   Aegistho thalamos ingrediente domi.
Qui iacet in plumis, nil duri passus in illis [90 1Kb] ,
   Non ualet ut suetus [91 1Kb] uir tolerare malum.
Imbribus et uentis mutat gena lassa colorem,
    Uritur et leuiter sole tenella cutis.
Mollibus assuetus clypeum bene non gerit armus,
   Nec retinet gladium firmiter uncta manus.
Non omnis socius fidus est, non omne fidele
   Pectus, non omni me sociare uolo:
Qui socius uolet esse meus, non alter, at idem
   Fiat ego: quia non est satis, alter ego.
An teneam socium [92 1Kb] qui scit quod nescio, uel qui
   Id quod non habeo cum precor [93 1Kb] , illud habet
Cum socio socius deliberat omnia doctus,
   Cum sibi concordant consona corda duo.
Crastinus ingrato procrastinat omnia more,
   Et de cras uno, cras mihi mille facit.
Cur hodie non multiplicat, qui multiplicat cras?
   Nonne dies solem signat uterque suum?
 Post hodie cras esse solet, cum sole reductum,
   Sed non cras illud quod mihi spondet habet:
Cras illud nunquam, nec sol orietur in illo
   Cum cras uenturum sit sine fine suum.



CAPUT u.


Non sunt digna coli quecunque coluntur in orbe
   Iugera, nec fodi uinea queque manu [94 1Kb] .
Quid prodest arare solum, uel fodere uitem,
   Cum nichil hoc fructus nil ferat illa meri?
 Incultus requiescat ager sterilis, requiescat
   Et uitis, nunquam uindemianda mihi:
A simili, cessare probo debere datorem,
   Qui colit indignos, et sua tradit eis.
Qui sua dat dignis, serit et metit, unit et amplat,
   Indignis uero res data tota perit.
432 Nos asinus ridere facit, dum more leonis
   Pingitur, et uulpes subdola cogit idem.
Exuat hic pellem qua se putat esse leonem,
   Ut patiens oneris iussa sequatur heri.
Hortor et ut uulpes propria sub pelle quiescat
   Ne moueat risum pelle leonis ouans
Inflando se rana boui par esse uolebat,
   Ulcisci pullos quos pede pressit aquis [95 1Kb] :
Ast bos iurauit ranunculus ante creparet
    Per medium quam par efficeretur ei.
Surgentem Drusus festinat radere barbam,
   Ne noceat lippe noctibus umbra gene:
Apponit speculum, speculo monstrante relictos
   Forficibus tollit, forpicibusque pilos;
Et ne prurigo caput occupet, omnibus horis,
   Lotricem promptam que lauet illud habet
Preterea, faciebus aquam manibusque ministrat
   Quotidie scopis, a scobe tecta piat [96 1Kb] .
Hoc facit exterius, sed sordes colligit intus,
   Nec sibi crescentes radere curat eas.
Constat ut illa manus primo perpulchra lauetur,
   Que sibi presumit uasa lauare Dei;
Munda manus mundum uas quod lauat efficit illud:
   Sordida, sordidius quam fuit ante facit.
 Tacta luto subducta sibi trahit instita [97 1Kb] sordes,
   Et nigra fit subito que prius alba fuit.
Non me uerrucas iuste reprehendit habentem,
   Qui sibi portanti tubera parcit homo:
Ulceribus plenum primo se liberet ipsum,
   Postea uerrucas rideat ille meas.
Nemo potest pugilem nexu prosternere fortem,
   Ni lucte patiens, aggrediatur eum.
Nunquam formose cecidissent menia Troie
   Ni ceptus fuerat quo cecidere labor.
Incipiat quicunque cupit bonus et pius esse;
   Dimidium facti qui bene cepit habet.
Quomodo fiet opus, nisi primitus incipiatur?
   Omnia principium constat habere suum.
 Audaces fortuna iuuat, nil grande cor audax
   Terret: nil animi quidquid abhorret habet.
Non potis est magnus, gibbo prohibente, camelus
   Pertransire breuis leue foramen acus:
Nec transire sinit locupletem ianua celi,
   Dum cogit miserum sistere pondus opum.
433 Cur anime mortem tam prauo [98 1Kb] corde requirit,
   Cur sibi quod tollit uiuere, captat homo?
 Felix est pauper, quem pauperat ipsa uoluntas:
   Non est quod tergum, cum petit alta, grauet;
Nec latro, nec predo, nec fur uafer insidiatur,
   Dum carpit sumptas [99 1Kb] absque timore uias.
Mille uie ducunt homines per secula Romam,
   Qui Dominum toto querere corde uolunt:
Est uia que ducit montes directa per altos,
   uepribus et [100 1Kb] spinis arduitate grauis:
Est quoque nonnullus callis quem calculus asper
   Asperat, et plantas quotidianus arat;
Est uia per pontum, uia per deserta, per imas
   ualles, per scopulos, per loca dura pedi:
Per nemus et latebras, per lustra timenda ferarum,
   Per spinas, tribulos, per lutulenta uada.
Semper hiat coruus, semperque cadauera captat
    Semper amat mortem, mors quoque [1 1Kb] pascit eum.
Quem sua debilitas, et quem premit ipsa senectus,
   Letificant illum cum putat ipse mori.
Non solum coruus morituris insidiatur,
   Maxima pars hominum iam facit illud idem.
Filius ante diem mortem patris optat, ut heres
   Fiat; et ut miseras lege capessat opes.
Proh dolor! in clerum transit dolor, et scelus illud;
   Hic emit ecclesiam, dum tenet alter eam.
Bis bos percutitur, bis ferrum sentit acutum,
   Si contra stimulum calcitret ipse suum:
Efficit ex uno duo uulnera, uulnere ferrum,
   Ulterior primo peior et ictus erit.
Cur igitur domino serui parere creati
    In dominum rabie pectoris arma leuant?
Hic furor, hec rabies, hec indignatio risum
   Prebet, et inuisum querit habere malum.
Dum caput obstipum [2 1Kb] domino stomachante tenebat,
   Grauiter euasit uincula Dauus heri.
In dementato [3 1Kb] non est modus immoderato,
   Dum baratro donat quidquid habere potest.
Non minus excedit normam rationis auarus,
   Dum nichil expendens, semper aceruat opes.
Nemo sequatur eos, quoniam uitiosus uterque,
   Est uia quam uirtus inter utrumque docet.
434 Hic canis, ille lupus, cum carnem deuoret alter,
   Ut lupus occultet [4 1Kb] , seu canis alter opes.
Frontibus aduersis pugnantia crimina secum
   uitet, qui uite carpere curat iter.



CAPUT uI.


Si quis arare sibi fructuosum curat agellum,
   Et mandare suum postea semen ei,
Primitus exstirpet spinas que frugibus obsunt,
   Et uepres si que sint ibi, falce secet [5 1Kb] .
Obsunt et [6 1Kb] filices, filices delere nociuas
   Studet qui segetes purificare uolet.
Non seges quodcunque solum cum semine profert,
   Emergunt sordes luxuriante fimo.
 Cura uigil bene curat agros, incuria quippe
   Reddit eos steriles; unde peta refert:
»Neglectis urende filix innascitur agris:«
   Per filicem, uitium denotat ipse uiri.
Nescit homo quid dulcis habet dulcedinis esca,
   Qui nunquam didicit quid foret ipsa fames.
Post sitis ardorem, post esuriem, duo nobis,
   Dulcia sunt ualde, potus et ipse cibus.
Dulcius herescunt humano mella palato,
   Si malus hoc ipsum mordeat ante sapor.
Qui patitur frigus, calidos ueneratur amictus,
   Qui morbum magnum, sorte salutis ouat.
Qui bona falsa soli considerat, et bona celi,
   Falsa sinat penitus, et bona uera petat.
Pectus ab illicitis et casibus exuat orbis,
    Qui uolet in celis anticipare locum.
Non bene uiuit homo, quem rerum sollicitudo
   Torquet: et exanimat [7 1Kb] nocte dieque metus.
Non bene securus dormit, qui perdere uitam
   Una cum rebus quas habet ipse timet.
Unde per exemplum legimus monstrasse tyrannum,
   Quod non  beatus erat:
Ad mensam ducti supra caput ipsius ensem
   Pendebat, tenui uix retinente filo;
Hunc, dape coniuncta, uesci precepit: ut ausus
   Non erat is, quoniam uidit ubique [8 1Kb] necem;
»Sic ait, est de me, lapsum casumque timente,
   In, certo, propria morte uel hoste mori.«
Ad mala facta malus socius socium trahit, et sic
    Fit malus et nequam, qui fuit ante bonus.
Nec mirum, quoniam uelocior ad mala spes est,
   Quam sit ad illud opus quod Deus optat agi.
435 Ima petit leuius quam surgat in ardua pondus,
   Quod uix de terra colla bouina trahunt,
Nonne boues qui plaustra trahunt, quandoque trahuntur,
   Dum rota decliuo tramite mota ruit:
Cum trahit hic sursum quantum ualet, illa deorsum,
   Impedit hec illum, retroque sepe cadit.
Nam magis est pronum celso de uertice sumptum,
   Quam quod ab occidua ualle resurgit iter.
Aduena siluarum si bestia forte caninam
   Indicat in turbam, nonne peribit ibi?
Nonne chelindrorum moriuntur morsibus illi,
    Quos uia uel casus protrahit inter eos?
Quis nisi sit serpens, serpentibus associatur,
   Cum grauiter pungant id quod adheret [9 1Kb] eis?
Marcescunt flores, et gramina mortificantur
   Que solo tactu fusa uenena cremant.
Hos inter pueros dubios gens Marsia ponit,
   Utrum se geniti sint ita scire uolens:
Illis nam solis parcunt, ut dicitur, angues,
   Dum sibi blanditiis oris amicat eos.
 Dum curuare potes, uel curuam tendere uirgam,
   Fac sit ut ad libitum plantula ducta tuum [10 1Kb] .
Cum uetus in magnum fuerit solidata uigorem
   Non leuiter flectes imperiale caput.
Rursus, si tortam patiaris surgere primum,
   Semper ut est primo torta manebit ea.
Sic homo dum puer est, doceatur recta tenere,
   Ne cor assuetis imbuat ille malis.
Argillam figulus quamuis mutauerit udam,
   Sed sicce formam non adhibere potest.
Ceruinam pellem latrat per tecta catellus
   Primitus, ut siluas doctus inire queat.
Tres seruos tribus usque modis seruire uidebis,
   Non uni domino tres simul, imo tribus.
Est nam qui uite fidens mercede future,
    Subiacet imperiis, obsequiisque Dei:
Hic seruus non est, quoniam qui frena salubris
   Iustitie patitur, liber et altus erit.
Est quoque qui misero subiectus paret homello,
   Ut quondam primi constituere patres;
Non tamen hunc totum sibi subiugat imperiosus,
   Interior uinclis non retinetur homo.
Tertius est seruus, uitio qui semper obedit,
   Hic penitus seruus uiuit utroque modo.
436 Ut perpendiculo paries equetur, oportet
   Ne domus hoc ipso deficiente ruat.
Quomodo stare potest titubantis machina muri,
   Si fundamentum debile fallat onus?
A simili, si quis sublimes tendit ad artes,
   Principio partes corde necesse sciat.
 Artes post [11 1Kb] partes ueteres didicere pete [12 1Kb] ,
   Idcirco magnum promeruere decus.
 Primo dictantes, et postea uersificantes.
   Tendentes [13 1Kb] ferule supposuere manus:
Partibus imbutos, sapientia duxit Athenas.
   Quatrinum [14 1Kb] triuio continuando sibi.
Illicitos, miserande puer, compesce furores,
   Scito quod ad mortem commouet hostis eos.
Aufer ab his mentem, miserosque uideto dolores:
   Altera plus istis sunt meditanda tibi.
Esto memor quod puluis eris, quod uermibus esca,
   In gelida putris quando iacebis humo.
Non erit in mundo qui te uelit ultra uidere,
   Cum tua rancidior fit cane rupta caro.
Cur proprio caput ense secas, cur sponte catenas
   Demonis incurris? cur sua iussa facis;
Motibus assidue surgentibus obuius obsta,
    Nec superet qui te sic superare putat.
Heu! quid homo tantum querit [15 1Kb] dum transit ut umbra,
   Qui nunc stare putat, nunc cadit ima petens.
Quid certum manet huic, nisi mors et mortis imago?
   Hunc semper sequitur; hunc tenet, huncque trahit.
Heu! cur gaudet homo, cur ille superbit; et ad quid?
   Cur ducit fastus [16 1Kb] , qui cinis est et erit?
Cur cupit, et metuit, et cur sibi subdere tentat
   Omnia? cur semper uiuere querit ibi [17 1Kb] ?
Non sic, non; quoniam perit illa putatio iam iam [18 1Kb] ,
   Ros cadit, et uite rursus ad ima ruit:
 Sic stat homo; uel dic quo facto cetera constant,
   Quidplus sunt? uanum singula, queque nichil.



AD OPERUM ALANI DE INSULIS EDITIONEM CURANTE CAROLO uISCHIO DATAM SUPPLEMENTUM.





DE ARTE SEU ARTICULIS CATHOLICAE FIDEI. *





MONITUM.


De uita et morte Alani Magni de Insulis, sacre theologie doctoris, cognomento Uniuersalis, et gloriosi schole ecclesiastice Parisiensis moderatoris, humilis Cisterciensis conuersi historicam Relationem Carolus  uischius conscripsit, eamque Alani operibus, quotquot quidem reperiri potuerunt, a se in-folio Antuerpie, anno 1654, editis prefixit. In eiusdem editionis propyleo habes catalogum operum Alani, quem auctiorem et accuratiorem repetiit idem eruditus uischius in altera Bibliothece sue Cisterciensis, que Colonie, anno 1656, prodiit, publicatione. Ex utroque autem certum habemus insignes et doctissimos hos Quinque de Arte seu Articulis  catholice fidei libellos nunquam typos expertos esse. Carolus quidem uischius in Bibliotheca de Articulis fidei non nisi lib. I recenset, qui apud canonicos regulares Tungris asseruetur. Ast sequi prestat, preter fidem nostrorum codicum, Gemnicensis, inquam, et Emmerammensis, qui membraneus in-8o quadringentorum annorum est, ipsum Alanum, qui in prologo quinque libris hoc opus distinctum esse testatur. Horum primus agit de una omnium causa, id est de uno eodemque trino Deo; secundus de mundo, angeli et hominis creatione, et arbitrii libertate; tertius de Filio Dei incarnato pro homine redimendo; quartus de sacramentis Ecclesie; quintus de resurrectione mortuorum. Que grauissima catholice fidei dogmata, singulorumque necessariam ueritatem et consecutionem solis rationibus naturalibus demonstrare satagit Alanus, ut qui prophetie et Euangelio acquiescere contemnunt, humanis saltem rationibus inducantur. Ceterum hoc Alani opus etiam uidimus in codice Campililiensi, ubi eiusdem quoque scriptum De intelligentiis, nondum editum, exstat hoc initio: Summa in hoc capitulo nostre intentionis est rerum naturalium difficiliora breuiter colligere. Cod. membr., fol., manu seculi XIu. Denique idem codex amplectitur et aliud Alani hactenus ineditum opus, cuius hic titulus et initium: Paradoxe de maximis generalibus: Sententia Platonis et Aristotelis est, etc. uischius huius posterioris opusculi nusquam meminit. Preterea in bibliotheca monasterii Sanct-Crucensis habentur prestantes Alani sermones, nondum typis uulgati, Speculum Ecclesie inscripti  . Codex est membraneus in-fol. ante quadringentos annos collectus. Incipit prefatio: Cum primo in nostro conuentu resideres, et uerbum fratribus secundum datam tibi, etc. Tum sequitur proemium, cuius principium: Peritissimi pictores Ambrosius, Augustinus, etc. In eiusdem bibliothece Crucensis codice membr., fol., ante quadringentos annos exarato, uisitur Alani Oculus sacre Scripture, siue Compendium utriusque Testamenti  . Inc. pref. Reuerendissimo Patri et domino Ermengaudo, Dei gratia S. Aegidii abbati Alanus, etc. Opus: Quoniam iuxta Aristotelice auctoritatis preconium, qui uirtutum nominum sunt ignari, etc. Postremo in bibliotheca Cremifanensi exstat Alani Magistri Liber de diuersis sermonibus dictionum theologicarum. Inc: Quisquis ad sacre Scripture notitiam, etc. Cod. chartac., fol., manu seculi XIu. Que omnia eo fine a nobis hoc loco relata sunt, ut si quis olim auctiorem Operum Alani collectionem in se suscipiet, noscat unde codices depromendi sint.



DE ARTE SEU ARTICULIS CATHOLICAE FIDEI LIBRI QUINQUE




PROLOGUS.

 Clemens papa, cuius rem nominis et uite sentiant subiecti, et tu a Domino consequaris zelum scribentis hoc opus tuo deuotum nomini, benignus attende. Partes occidentalis imperii tot sectarum corruptas heresibus offensione contemplatus, egre sustinui adeo inualescentem merito peccaminum in confessione Christi nominis corruptelam, cum ad instar cancri serpens, et palam iam se proferre  non formidans Ecclesie scandalum graue pariat et irrecuperabile detrimentum. Ceterum terre orientalis incole ridiculosa Mahometi doctrina seducti his temporibus non precipue solum, sed et armis professores Christiane fidei persequuntur. Ego autem  cum uiribus corporis non possum resistere, tentaui malitiam eorum rationibus impugnare.

Porro sancti Patres Iudeos a pertinacia, gentiles ab erroribus uirtute miraculorum recedere facientes, auctoritatibus ueteris et Noui Testamenti productis in medium, comprobatam fidem ampliauerunt. Sed nec miraculorum gratia mihi collata, nec ad uincendas hereses sufficit auctoritates inducere, cum illas moderni heretici aut prorsus respuant, aut peruertant.

Probabiles igitur fidei nostre rationes, quibus perspicax ingenium uix possit resistere, studiosius ordinaui, ut qui prophetie et Euangelio acquiescere  contemnunt, humanis saltem rationibus inducantur. He uero rationes si homines ad credendum inducant, non tamen ad fidem capessendam plene sufficiunt usquequaque. Fides etiam non habet meritum, cui ratio humana ad plenum prebet experimentum. Hec etenim erit gloria nostra, perfecta scientia comprehendere in patria, quod nunc quasi in enigmate per speculum contemplamur.

Porro cum Christi uicarius sis, Petri apostoli successor, tua interest, in omnem terram semen uerbi catholici propagare. Unde titulo tui nominis deuoui istud opus ascribi, ut ubicunque lectum fuerit, excellentie meritis accrescens auctoritas efficacius moueat inspectores. Nempe editionem hanc Artem catholice fidei merito appello. In modum [enim]  artis composita diffinitiones, distinctiones continet, et propositiones artificioso successu propositum comprobantes.

Quinque igitur libris hoc opus distinctum est: Primus agit de una omnium causa, id est de uno eodemque trino Deo; secundus de mundo, angeli et hominis creatione, et arbitrii libertate; tertius de Filio Dei incarnato pro homine redimendo; quartus de sacramentis Ecclesie; quintus de resurrectione mortuorum.

Descriptiones autem apposite sunt hac de causa, ut appareat, in quo sensu accommodis huic arti uocabulis sit utendum. Tres autem petitiones subiuncte sunt; sic dicte, quia, cum probari per alia non possint tanquam maxime licet non adeo euidentes,  uerumtamen  ad probationem sequentium illas peto mihi concedi. Communes autem animi conceptiones sequuntur; sic dicte, quia adeo sunt euidentes, quod eas auditas statim animus concipit esse ueras. He autem sunt ad probationem sequentium introducte: Causa est per quam habet aliquid esse, quod dicitur creatum. Substantia est que constat ex substantia, materia uel forma. Materia est res discreta forme susceptibilis. Forma est que ex concursu proprietatum adueniens a qualibet alia  substantia facit suum subiectum aliud  esse.

Proprietas est alia substantialis, alia accidentalis. Substantialis est, que componitur  subiecte materie ad complendam substantiam; accidentalis est, que est aduentitie nature. Accidens est proprietas, que per subiectum existit, eidem esse non conferens, sed differre. Differre autem dicitur, quod informatum est proprietatibus, quarum collectio in alio inueniri non potest. Differre autem faciunt proprietates et forme. Discretum autem est, quod differt, uel quod differre facit.

Motus est accidens, quod attenditur secundum aliquam subiecti mutationem.

Motus sex sunt species: Generatio, corruptio, augmentum, diminutio, secundum locum mutatio,  alteratio.

Item actu esse dicuntur, que non intellectu, sed actualiter in rerum numero deprehendimus. Intellectus est potentia anime, adminiculo forme rem comprehendens. Nomina et uerba sunt uoces ad significanda ea, que intellectu comprehendimus, significantes sub parte. Numerus est naturalis discretorum summa. Hec tria sunt, que peto, seu petitiones. Primum, cuiuslibet compositionis causam componentem esse; secundum, nullius rei causam in infinitum ascendere; tertium, que creatorum causis attribuimus, nec insunt per effectum, et causam illius attribui. Communes autem conceptiones sunt he: Prima, omnis res habet esse per illud, quod causam eius perducit  ad esse; secunda,  omnis causa prior et dignior est suo causato; tertia, nichil est prius, uel dignius, uel altius seipso  ; quarta, si aliquis maior possidet minorem se, minor se et ea, que penes ipsum sunt, in honorem et uoluntatem maioris tenetur conuertere; quinta, iniuriosus tanto maiori dignus est pena, quanto maior est, cui infertur iniuria; sexta, iuxta dignitatem eius, contra quem peccatum est, debet satisfactio compensari; septima, audita efficaciter et uisa efficacius animos mouent.



LIBER PRIMUS.



437 I. Quidquid est causa cause, est causa causati.


Causa est, per quam aliquid habet esse ex descriptione ipsius: et omnis res habet esse per istud, quod causam eius ad esse perducit per primam communem animi conceptionem. Si ergo aliquid causam producit, constat quia et causatum producit. Unde si a est causa b, et b est causa c, manifestum est quod a est causa c. Si enim a est causa b, causa autem b sit c, c  habet esse per b secundum descriptionem cause. Ex hypothesi b  habet esse per a: eius enim est causa; et c habet esse per b. Sed secundum primam animi conceptionem omnis res habet esse per illud, quod causam eius ad esse perducit. Sed a perducit b ad esse: est enim eius causa. B autem est causa c. Ergo secundum illam animi conceptionem, c habet esse per a. Ergo a descriptione cause, a est causa c: et sic patet propositum.



II. Omnis causa subiecti est causa accidentis.

Accidens enim ex descriptione ipsius habet esse  per subiectum, ergo a descriptione cause subiectum est causa accidentis. Sed  precedens theorema est: Quidquid est causa cause, est causa causati. Ergo omnis causa subiecti est causa accidentis.



III. Nihil seipsum composuit, uel ad esse perduxit.

Imo dicit aduersarius: aliquid seipsum composuit, uel ad esse perduxit. Ergo ipsum habet esse per se: ergo est causa sui ipsius ex descriptione cause: ergo est prius et dignius se ipso per secundam animi conceptionem. Sed hoc est contra tertiam communem animi conceptionem. Nihil enim est prius uel dignius seipso. Ergo impossibile est quod aliquid seipsum composuerit, uel ad esse perduxerit.



Iu. Neque subiecta materia sine forma, neque forma sine subiecta materia actu potest esse  .


Si enim subiecta materia est, ergo res discreta est: ergo a descriptione discreti differt, uel differre facit. Sed non differre facit, quia  neque est proprietas, neque forma ergo differt; ergo a descriptione eius, quod est differre, ipsa est informata proprietatibus; ergo est forme subiecta; ergo non est sine forma.

Similiter est in descriptione forme. Forma enim facit suum subiectum esse aliud a qualibet alia substantia. Ergo forma est in subiecto; ergo in subiecta materia. Et sic habetur propositum.



u. Compositionem forme ad materiam esse causam substantie.


Substantia enim constat ex materia et forma. Ergo materia et forma sunt causa substantie compositionis per primam petitionem. Item, nec forma, nisi componatur materie, nec materia, nisi componatur forme, actu esse possunt, sicut prius probatum est. Ergo forma et materia actu habent esse per compositionem earum; ergo compositio est causa existentie earum. Sed existentia earum est causa substantie: ergo per primum theorema compositio forme ad materiam est causa substantie. Quidquid enim est causa cause, est causa causati.



uI. Cuiuslibet substantie est triplex causa, scilicet materia et forma, et earum compago, quarum trium eadem est causa.


Prima pars huius theorematis ex precedenti robur assumit. Secunda autem pars per primam petitionem probatur. Cum autem cuiuslibet compositionis aliqua est causa componens, ergo compositionis forme ad materiam aliqua est causa, ergo ipsa causa compositionis compaginisque et materie et forme, quod mediante theoremate precedenti probatur.



uII. Quecunque sub numero cadunt, differunt, uel differre faciunt  .


Numerus enim discretorum est summa. Ergo si cadunt sub numero, discreta sunt; ergo a descriptione discreti differunt, uel differre faciunt.



uIII. Nihil est causa sui  .

Hoc a tertio theoremate fidem accipit. Nihil enim seipsum composuit, uel ad esse perduxit. Ergo nichil est per se; ergo nec est sui causa.



IX. Cuiuslibet inferioris esse est suprema causa  .

Nullius enim rei cause in infinitum ascendunt, sicut secunda proponitur petitione.



X. Causa suprema neque componitur alicui, neque ipsam aliqua componunt.

Nam siue hoc, siue illud sit, compositionis illius  est aliqua causa componens per ipsam primam petitionem, que causa componens aut est ipsa causa, de qua agitur, aut alia. Sed illa  , de qua agitur, esse non potest. Nihil enim est sui causa. Ergo alia est ab ea, de qua dicitur. Sed omnis causa est superior a suo causato per secundam communem animi conceptionem: ergo illa est superior, et suprema causa, quod est impossibile.



XI. Causa suprema neque proprietas neque forma.

Non enim componitur alicui: ergo nec est proprietas, neque forma.



XII. Causam supremam simplicissimam esse oportet. Unde manifestum est unam tantum esse omnium causam supremam, quam ratiocinandi gratia dicimus Deum.

 ueritas huius propositionis per decimam satis apparet. Corollarium autem inductum probatur. Si enim aduersarius dicat cum heretico, manicheo, non unam tantum esse causam supremam, ponantur ergo plures: ergo due ad minus  . Ergo subiacent binario, et cadunt sub numero; ergo differunt uel differre faciunt per septimum theorema. Sed neutra differre facit, quia neutra est proprietas nec forma, ut premissa docuit. Ergo differunt. Ergo per descriptionem eius, quod est differre, cause ille sunt informate proprietatibus uel formis; ergo illis impacte  sunt forme. Sed compositionis cuiuslibet aliqua est causa suprema. Ergo habent aliquam causam uel aliquas causas;  ergo non sunt supreme cause; quod est contra hypothesim.



438 XIII. In Deum nullum cadit accidens.

Si enim in Deum cadit accidens, ergo Deus est subiectum accidentis  . Sed accidens suum subiectum differre facit, sicut in accidentis  descriptione dictum est. Ergo Deus differt ab aliquo; ergo proprietatibus informatur, quod est contra hypothesim.



XIu. Deus nec alterari, nec augeri potest, nec minui, nec localiter moueri.


Nullum enim accidens cadit in Deo. Ergo nec aliqua species motus.



Xu. Deus est eternus.

Si enim incipit esse, ergo motus est generatione. Si desinit  esse, ergo mouebitur corruptione, ergo accidens uel erit uel fuit in eo: quod est impossibile.



XuI. Deus est immensus, incomprehensibilis, ineffabilis, innominabilis.

uere immensus est, quia in eo non certa quantitatis mensura: quantitatis enim expers est, in quem nullum cadit accidens. Eumdem etiam incomprehensibilem loco et tempore et intellectu esse  quis ambigat? Non enim arctatur temporis interuallo, quia nullum initium habuit, nec fine etiam  claudetur. Similiter etiam loco comprehendi non potest. Si enim loco circumscriberetur, certis superficiebus eius soliditas clauderetur, et sic expers non esset quantitatis et forme: quod prius est improbatum. Item, Deus, qui omnimodam formam subterfugit, intellectu comprehensus esse non potest, cum intellectus naturalis nisi adminiculo forme rem  non comprehendat, sicut apparet ex descriptione intellectus. Ergo Deus humano intellectu capi non potest.

uerum pari modo ineffabilis censetur, id est de quo fari recte non possumus. Cum enim circa duos terminos humanus sermo uersetur, subiectum scilicet  per quod exprimitur de quo fit sermo, et predicatum quod subiecto copulat proprietatem uel formam, a diuina natura est modus hic alienus, cum natura proprietati subiecta sit, nec ipsa proprietas est sine causa. Unde patet Deum innominatum esse. Cum enim nomina ad exprimendum tantum ea que intelliguntur sunt instituta, et Deus humano intellectu capi non possit, ergo nec nomine recte  significari.



XuII. Deum nulla scientia, sed sola fide deprehendimus.

Nihil enim sciri potest, quod non possit intelligi. Sed Deum non apprehendimus intellectu, sicut per premissam  apparet. Ergo nec scientia. Deum igitur ipsum inducente nos ratione esse presumimus,  et non scimus, sed esse credimus. Fides enim est ex certis rationibus  ad scientiam non sufficientibus, orta presumptio. Fides igitur utique super opinionem, sed infra scientiam.



XuIII. Deus est in omni tempore, omni loco, omnia et quantalibet potens.

Immensitas, que hoc nomine comprehenditur, creata uel concreata, et ea, que, si essent, creata uel concreata essent, solummodo comprehendit. Sic  ergo dicat falsigraphus: Deus non omnia potest. Ponat aliquid  esse creatum, uel concreatum, quod ipse non possit. Aut illud erit subiectum, uel proprietas, aut ex utraque compacta substantia. Sed quodcunque illorum sit, compaginis illius erit aliqua causa, quod per primam petitionem probatur. Cuiuslibet autem inferioris cause est  causa suprema, sicut ex nono theoremate probatur. Ergo suprema causa, que prius est, illius est causa, de qua propositum  est. Ergo illud habet per Deum; ergo Deus potest facere quod illud sit; ergo Deus potest illud: quod est contra hypothesim.

Pari modo si negetur Deum omni tempore omnia posse, ponatur aliquod tempus, uel aliquod,  uel aliqua esse, que in illo tempore Deus non possit; et predicto modo poterimus argumentari. uerum et sic arguendum est, si in omni loco omnia  , et quantumlibet potens esse negetur Deus.



XIX. Que in rerum creatione et dispositione commendabilia contemplamur  , per effectum et causam attribuuntur Creatori. Unde quia potenter et bene potentia et bona creata sunt, Creatorem potentem et bonum dicimus esse; et quia in rerum dispositione caritas, iustitia, misericordia, humilitas, pietas, et huiusmodi perpenduntur, ipsum pium, humilem, iustum, misericordem dicimus et sapientem. Porro etiam notis similitudinibus dicitur lux  , fons, oriens, lumen, uita, uidens, aliisque ex omni genere linguarum uocabulis ad eius magnitudinem predicandam transumptis.

 Ad huius probationem exigitur tertia petitio. Procul dubio per effectum et causam dicitur Deus bonus, siue bonitas, quia ab eo omne bonum procedit, et ipse efficit omne bonum. Iustus etiam siue iustitia nuncupatur, quia ab eo solo procedit iustitia, qui omnium rerum est causa, sicut corollarium duodecime propositionis affirmat. Per quamdam enim similitudinem dicitur Fons. Quia sicut a fonte riuuli, ita ab eo cuncta procedunt. Sol etiam et Lumen asseritur, quia illuminat omnem hominem uenientem in hunc mundum . Et sic de singulis patet.



XX. Deus est potentia, qua dicitur potens; sapientia, qua sapiens; caritas, qua diligens. Ceteraque nomina, que diuine nature competunt, de Deo, sed improprie diuinam predicant essentiam.


Nomina enim ista, potentia, potens, sapientia, sapiens neque formam, neque proprietatem, neque quidquid talium Deo attribuere possunt, cum simplicissimus Deus in sua natura nichil sit talium capax, quod per decimum theorema probatum est. Cum ergo ratiocinandi de Deo causa nomina nominibus copulamus, nichil, quod non sit eius essentia,  predicamus, et si transumptis nominibus de Deo quid  credimus, improprie balbutimus, sicut per decimum sextum theorema constat esse probatum.



XXI. Omnia in Deo, et Deus in omnibus, et omnia dicitur esse causatiue.

Omnia siquidem in Deo sunt tanquam in sui causa. Deus enim in omnibus sicut causa in suis causatis. Deus etiam dicitur omnia esse per causam.



XXII. Deus essentialiter est ubique, et nusquam localiter.

uere per decimum octauum theorema Deus dicitur esse in omni loco omnia potens. Sed hoc nomen, potens, predicat diuinam essentiam, sicut per  uigesimum liquet. Ergo Deus est ubique existens. Deus igitur essentialiter est ubique: nusquam autem localiter. Incomprehensibilis enim est, sicut per decimum sextum theorema proponitur  .



XXIII. Cuiuslibet substantie admiranda compago, quantus sit suus Auctor, ostendit.

Cum enim nullam creaturam aliam posse creare noscamus, et cuiuslibet facture causam superiorem esse nobis ratio dictet, admirabilem credimus esse omnem factorem.



XXIu. Materia et forma, earumque compago tria prorsus diuersa sunt, que in cuiuslibet substantie creatione principaliter exiguntur. Unde manifestum est, quod in unius eiusdemque substantie creatione effectus in uno eodemque Creatore Trinitatem esse conuincit. Et hec Trinitas tres persone dicuntur, prima Pater, secunda Filius, tertia Spiritus sanctus.


Formam et materiam prorsus esse diuersa earum descriptiones et nature demonstrant. Patet etiam quod neutra earum est sua compago, cum a compositis aliud sit componens. Quod autem hec tria principaliter exigantur, et hoc ex descriptione substantie promptum est intelligere. Substantia enim constat ex materia et forma. Constare autem idem est quod componi. Corollarium autem per premissam propositionem comprobatur. Cuiuslibet enim substantie admiranda est compago.



XXu. Licet in qualibet substantie creatione materiam Patri, formam Filio, compositionem Spiritui sancto possit congruus ordo destinare: tamen in quolibet trium totam Trinitatem necesse est operari.


Materia primum substantie fundamentum congruit prime Trinitatis persone; formam, que innascitur, Filio attribuimus competenter; compositionem  autem illarum, cui nisi tertie Trinitatis persone, que Spiritus sanctus dicitur, deinde aptare possemus? Unde compositio illa non tantum iuncturam extremorum continet, sed etiam ornatum. Cum autem quelibet istarum personarum sit Deus, qui unus omnium est artifex, restat, ut tota Trinitas predicta tria indiuisibiliter operetur.



439 XXuI. Materie forma innata, et ex ipsis procedens compago Filium natum a Patre, et eorum nexum amoremque Spiritum sanctum ab utroque procedere nobis figuraliter pronuntiant  .

Intuentes enim illorum naturam, ipsam in exemplar sui auctoris  proponimus, et per creaturam Creatoris contemplantes naturam uelut per  speculum, in enigmate substantiam diiudicantes, per figuram predictam figuraliter intuemur, sicut per uigesimum tertium  et uicesimum quartum theorema patet.



XXuII. Pater et Filius, et Spiritus sanctus equales sunt potentia et natura.

Natura enim equales esse conuincit, cum quilibet sit Deus, et ipsi tres unus Deus, quod ex corollario uigesimo quarto habemus. Potentia autem equales esse uicesimum quintum conuincit.



XXuIII. Una est essentia trium personarum, quarum nulla est altera reliquarum.

Prima pars huius propositionis ex premissis patet. Cum enim unus idemque Deus sint tres persone, constat eas esse eiusdem essentie. Deinde personas  istas prorsus predicto modo possumus diuersas persuadere. Sicut in creatione substantie tria esse diuersa uigesimum quartum theorema proposuit, ita creantes personas perpendimus esse diuersas. Idem  indirecte probatur. Nam si dicat quis Patrem esse Filium et Spiritum sanctum, ergo eadem persona illorum, ergo non sunt tres persone: quod est contra uicesimum quartum theorema.



XXIX. Quecunque predicant diuinam essentiam, tribus personis conueniunt.

Nihil enim sunt aliud tres persone ille, quam una diuina essentia: quod premissum theorema confirmat.



XXX. Personarum Trinitas est unitas Deitatis  .

 Trinitas enim est tres persone  , que sunt una Deitas. Que enim Deitas nichil aliud est, quam unitas Deitatis. Unde a primo Trinitas illa est unitas Deitatis.



LIBER SECUNDUS.


 Bonum est, quod utiliter habet esse. Malum est defectus et priuatio boni. Utile est quod ex bona  causa procedit. Charitas est, quod uult idem bonum aliis, quod sibi et efficit prout potest et debet.  Iustitia est que bene merentes remunerat et malos punit, iuxta quantitatem meriti meritum uel penam recompensans. Bene mereri proprie dicitur, qui nulla necessitate compulsus, ad alterius honorem uel commodum, facit quod facere non tenetur. Male meretur qui debitum ei cui debet non soluit, cum possit. Humilitas est que minimis maxima equat. Misericordia est que ex pena debita aliquid relaxat. Gloria est gaudium ex bonorum felicitate proueniens. Gratia est que non ex merito, sed gratis aliquid confert. Satisfactio peccati est [ad] honorem eius, contra quem peccatum est, aliquid sufficienter factum, alias indebitum.



I. Deus est summum bonum, nec in eo, nec ab eo malum.

 Deus est per effectum et causam bonus, ut ex decimo nono theoremate comprobatur  , et nichil eque utiliter esse habet ut Deus. Ergo nichil est eque bonum ut Deus a descriptione boni; ergo summe bonus; ergo summum bonum.

Item, Deus est omnia quantumlibet, et quantalibet potens, sicut decimo octauo primi libri continetur: Ergo nulla est potentia in eo; ergo nullus defectus; ergo nec defectus boni est in eo; ergo nec malum est in eo a descriptione mali.

Item quidquid est ab eo, a bona causa est. Deus est enim bona causa. Ergo quidquid ab eo est, utile est a descriptione utilis; ergo quidquid ab eo est, utiliter habet esse; ergo quidquid ab eo est, bonum  est; ergo ab eo non est malum: et sic tres partes propositionis probauimus.



II. Quidlibet, siue substantia siue accidens sit, in sui esse natura bonum esse necesse est.

Quidlibet enim est a Deo. Ergo utiliter habet esse; ergo est bonum. uel aliter: A Deo nullum est malum, et quidlibet est ab eo: ergo quidlibet est bonum. Locus ab immediatis.



III. Summa caritas, iustitia, humilitas, misericordia perpenditur in Deo.

Charitatem et humilitatem, etc., in Deo esse intelligas, sicut uigesimo primi libri declaratur. Quia uero est summum bonum nullius boni defectus est in eo. Ergo caritas et quelibet uirtus summa est in eo.



Iu. Rem diuine sapientie et glorie participem fuisse creandam diuina caritas probat, et res illa spiritus rationalis dicitur.


Charitatis descriptionem attendens considerabit Deum uelle alii idem bonum quod sibi, et efficere, prout potest et debet, presertim cum summa sit in eo caritas. Sed hoc non potuit esse, nisi aliud ab eo esset: quod bonum Dei participare posset. Oportuit ergo ut aliquid esset ab eo cui idem bonum uellet, quod sibi; nec tantum uellet, sed efficeret, prout posset et deberet. Potuit autem efficere, quia ipse est omnium potens, sicut ex primo  patet. Debuit ergo sue caritatis intuitu. Ergo aliud ab eo oportuit esse, quod bonum illud participaret. Sed aliud ab eo non potest esse, nisi per eius creationem, sicut duodecimum primi libri conuincit. Ergo oportuit talem rem creari, que diuini boni particeps esset. Sed diuinum bonum est sapientia et gloria, etc., supradicta. Ergo sapientie et glorie Dei et caritatis et ceterorum commendabilium particeps res fuit creanda: et sic patet propositum.



u. Spiritus rationalis Deum timere, et seruire tenenetur, et in omni obedientia ministrare.

Si quis quartam communem animi conceptionem attendit, propositionis huius necessitatem inueniet. Nam cum minor maiori teneatur in omnibus obedire,  cum spiritus rationalis, quod uiuit, quod sapit, quod potest, a Deo habet, in ipsius gloriam et honorem et laudem se, et quidquid habet, debet sine intermissione  conuertere.



uI. Machina mundi cum suis multiplicibus ornamentis in timoris et laudis et ministerii Dei, et comitande glorie materiam fuerat fabricanda.

Cum enim spiritus rationalis Deo seruire teneatur et administrare, sicut premissa proposuit, pretendenda  ei fuit in rebus miranda potentia creatis materia ministrandi  . Quocirca mundi artificio considerato habuit manifestam materiam, quo tam potentem et doctum timeret artificem et laudaret, et in eius  gubernaculo et dispositione Domino ministraret, et ex cunctarum rerum  scientia in suo auctore posset plenius gloriari.



uII. Ob multiplices ministeriorum causas in machina mundi multos oportuit spiritus rationales creari: Ipsos autem Dei nuntios appellamus.

Non enim tantis administrationibus unus posset sufficere, et tantum auctorem opportunum erat copiam ministrorum habere, et infinite caritatis munificentia uoluit Deum auctorem multis suam gloriam erogare.



uIII. Liberum arbitrium bene et male gerendi fuerat angelis de necessitate iustitie conferendum.

Porro cum in Deo dicamus iustitiam, ex descriptione iustitie sequitur, ut eum bene merentium remuneratorem, et malorum punitorem esse credamus. Si ergo de necessitate esset angelus astrictus  Deo facere quod tenetur, non bene mereretur. Cum ergo bene mereri dicatur apud Deum, qui nulla necessitate compulsus libens facit Deo quod debet, etsi mereretur, non remuneraretur.

Pari modo si ipsum ad malum compelleret innata necessitas, ut debitum honorem soluere nequiuisset, non esset ei imputandum, sed ei, qui talem creasset; nec ergo male mereretur, nec puniri deberet, quia liberum arbitrium  angelo fuerat de necessitate iustitie conferendum. Nam cum iustitia non nisi bene merentes remuneret, et malos tantum   puniat, non bene meretur, nisi quia nulla necessitate, sed propria animi libertate se inclinat de malo ad bonum: et de malo similiter accideret. Quod si ex necessitate boni uel mali essent angeli, nec pro bono opere premium reciperent, nec pro malo incurrerent penam, quod esset diuine caritati uel iustitie contrarium.



440 IX. Angelorum naturam fortem et subtilem, et multiplici gratia ditatam fuisse credendum est.

Angeli tantarum rerum ministeriis deputati, quanta tam sextum quam septimum theorema proposuit, non possent sufficere, nisi ualde potentis essent nature. Preterea cum diuinis secretis assistant, ut in supremis ministrent officiis, sapientes et cautos et prouidos angelos, libero arbitrio gaudentes  esse necesse est. Et ita patet eos multiplicis gratie munere fuisse ditatos.



X. Ut bene mereantur angeli, tenentur libero arbitrio uti ad bonum.

Cum enim liberum arbitrium haberet, sicut octauum proposuit, de ratione subiectionis tenentur Deum timere, et illi deseruire in omnibus, sicut in quinto probatum est. Ergo liberum arbitrium ad illud tenentur inflectere, et si ad aliud deflectunt et libentes, patet ex descriptione bene merendi apud Deum, quod bene meretur apud Deum angelus, qui libero arbitrio ad bonum utitur: et sic patet propositum.



XI. Angeli utentes mate libero arbitrio irremediabiliter fuere damnandi.

 Noni theorematis tenore perpenso cum fortitudine angelorum  et ex multiplici gratie dono suo Auctori obedire propensius tenebantur. Ergo nullatenus fuere digni remedio, si Deum inhonorantes libero arbitrio essent abusi.



XII. Charitas et humilitas Dei ad omnia protenduntur.

Non enim potest caritas esse maior, quam caritas Dei, que suprema est in Deo, sicut tertium huius libri theorema proponit. Ergo in infinitum magna caritas est in Deo; ergo in infinitum est ampla; ergo protenditur ubique; ergo ad omnia. Et sic de humilitate argue, et sic habebis propositum.



XIII. Cum omni re aliquid in sui  natura commune habens, sapientie et glorie Dei communicans, etiam  de uilissima materia fuerat procreandum: et illud hominem appellamus.


Cum enim per premissa caritatem Dei ad omnia protensam esse habeamus, oportuit quod omni rei, aut alicui habenti cum omni re communem naturam etiam gloriam suam communicaret. Sed omni non debuit hoc facere. Gloria enim Dei inutilis esset in insensatis et brutis. Ergo aliquid oportuit esse, quod haberet cum omni re aliquid  commune ratione necessitatis ad illam gloriam capessendam. Sed cum amplissima  sit in Deo humilitas, ut probat theorema premissum, ut minima maximis equarentur, opportunum fuit, de uilissima materia rem illam fuisse plasmandam. Sed nulla est humilior quam terra. Ergo de terra formatus est homo rationalis ut angelus; cum inanimatis uiuens: et constat ex quatuor elementis supremam gloriam suscepturus.



XIu. Liberum arbitrium fuerat homini indulgendum.

Probo hanc eodem modo quo probaui octauam.



Xu. Omnes cogitatus, sermones et actus humani ad Deum tanquam ad legitimum finem sunt ex debito dirigendi.

Nam cum ex libero arbitrio homo possit, tenetur,  quemadmodum quinto theoremate probatum est.



XuI. uoluntati hominis cum effectu  , quantum in ipsa est, premium et penam equum est compensari.

Bona autem uoluntas premio; mala autem digna est pena! quod ex descriptionibus bene uel male merendi apud Deum elicitur. Qui enim quod Deo facere tenetur, libens facit, bene meretur apud Deum. Ergo mediante descriptione iustitie dignus est premio. Sed uoluntatem bonam interpretamur bene merentem apud Deum, id est quantum in ipsa est, ad Deum se dirigentem: quod probauit premissa probatio. Ergo bona uoluntas digna est premio.

Sic contrarium probatur de mala. Premium autem et pena secundum maius et minus sunt inferenda,  prout uoluntas in bono uel malo fuerit intensa, sicut in descriptione iustitie reperitur.



XuII. uoluntas bene merendi perpetua digna est retributione perpetua.

Cum enim sicut premissa docent, uoluntati premium est  compensandum, si uoluntatem habet homo perpetuo famulandi Deo cum effectu  , quantum in ipso est, et non stat per eum, quin perpetuo uiuat, recompensandum est premium perpetuum sue uoluntati: et sic patet propositum.



XuIII. Bene merentium apud Deum retributionem non mercedem, sed gratiam esse constat.

Bene enim mereri proprie dicitur, qui sponte alicui benefacit, quod facere non tenetur. Sed nichil Deo facimus, quod non teneamur facere, sicut quinto  huius libri theoremate assertum est. Ergo meritum nostrum apud Deum non est proprie meritum, sed solutio debiti. Sed non est merces nisi meriti, uel debiti precedentis. Sed non meremur proprie: Ergo quod dabitur a Deo, non erit proprie merces, sed gratia.



XIX. Omnis res bene uel male merendo laborans premio debet gaudere, uel pena damnari.

Si enim aliter esset, non esset in Deo iustitia, que merentes remunerat, et punit damnandos.



XX. Bonum, quod in Deo est, bene merentibus confertur. Unde manifestum est Deum bene merentibus se ipsum conferre.


Quarta et decima probauit istam presentem. Nam homo et angelus ad diuinam sapientiam percipiendam facti sunt; et sic percipere debent diuinum bonum quod est in Deo. Et sic patet propositio. Nullum autem bonum est in Deo, quod non sit Deus, sicut uicesimum primi libri theorema, si bene meminimus, manifestat. Ergo bene merentibus Deus illud, quod Deus est, dat, et ita seipsum dat. Et ita patet corollarium.



XXI. Humana fragilitas a bono statu facilem ruinam incurrit.

Nam sicut decimo tertio theoremate probatum est, de uilissima materia homo factus est. Ergo de  fragili, quia de terra; ergo de facili corrumpitur, et ad casum impellitur  .



XXII. Mentis inquinamentum ablui desiderat et abstergi.

Cum enim mens uitiis est corrupta et sordida, ablui desiderat, et abstergi.



XXIII. In cogitationibus, uerbis, operibus malis corrigendis consilium est querendum.

Cum enim morbus in homine curandus est, sicut premissa proposuit, quis ambigat super hoc medicum esse consulendum?



XXIu. Corporis fragilitas indiget remedio subleuari.

Hanc probo sicut ante premissam.



XXu. Multiplex morbi causa multiplici indiget remedio medicine.

 Cum enim fragilis nature sit homo, ut uicesimum primum proponit, et ob hoc male merendi morbum de facili incurrit, indiget remedio, ut in statum debitum reuocetur. Sed multe sunt morbi cause. Morbum autem hunc dicimus malum, id est boni status defectum  , sicut in premissis apparet.  Ergo ad multas causas multa adhibenda sunt remedia quod propositum est.



XXuI. Creber casus crebrum expetit auxilium resurgendi.

Hanc sicut premissam probare potes



XXuII. Ut homo sanior et fortior fiat, instandum est multiplicibus adiumentis.

Ista propositio per uicesimum quintum apparet.



XXuIII. Forma hominis per abusum deformis effecta indiget reformari.

Si forme descriptionem attendas in primo libro, inuenies eam ex proprietatibus concurrentibus constare. Cum ergo homo motus suos ceterasque proprietates tam mentis quam corporis in Dei uoluntatem minime conuertit, male utitur eis. Ergo abutitur sua forma; ergo ipsam deformat; ergo ipsam  corrumpit; ergo indiget in statum reuocari debitum; ergo in pristinam formam; ergo indiget reformari.



XXIX. Male merens apud Deum Deo iniuriosus existit.

Quemadmodum decimo quinto comprehensum est, homo se, et quidquid in eo est, in honorem Dei tenetur conuertere ex debito, et si se, et quidquid in eo est, subtrahit Deo, Deum inhonorat. Ergo male merens Deo iniuriosus existit. Sed se et sua Deo subtrahere est male mereri: ergo Deo iniuriosus existit.



XXX. Male merens in infinitum magna puniendus est pena.

Male enim merens Deo iniuriosus existit, sicut  in precedenti propositione assertum est, et iuxta quintam animi conceptionem communem iniuriosus tanto pena maiori dignus est, quanto maior est, cui infertur iniuria. Sed omni re in infinitum maior est Deus. Ergo iniuriosus Deo in infinitum magna dignus est pena.



LIBER TERTIUS.



441 I. Homo lapsus et penitens debuit diuina misericordia uisitari.


Cum enim ex fragilitate propria sit homo in lubrico constitutus, sicut uicesimo primo libri secundi propositum est, si ceciderit et penitet, diuinam misericordiam, id est de pena debita relaxationem ipsum consequi pium et iustum est.



II. Lapsum hominem oportuit, ad percipiendam gloriam, reparari.

Cum enim caritas et humilitas Dei humane nature fragile figmentum cum angelis in gloria congaudere decreuerit, oportuit ut homo ad illam gloriam perueniret, sicut decimo tertio secundi libri declaratur. Sed si per peccatum lapsus est, et est indignus effectus ad illam beatitudinem pertingere, fragilitatis sue intuitu per misericordiam debuit, sicut  premissum est, releuari. Ergo etsi lapsus esset, fuit ad predestinatam gloriam reparandus. Et sic patet propositum.



III. Hominis culpam debuit homo satisfactione delere.

Iustius enim fuit ut homo hominis culpam deleret, quam angelus uel alia creatura. Sed si diuinam iustitiam attenderis, que culpam impunitam nunquam dimitti, oportuit quod culpam satisfactio sequeretur. Ergo homo debuit satisfacere pro hominis culpa: et hoc erat propositum.



Iu. Satisfactione hominem reparare neque angelus neque homo purus potuit neque alia creatura.

Conferenti predicta ueritas apparebit per trigesimum secundi libri: Male merens in infinitum magna puniendus est pena. Sed homo uel alia creatura  ad tantum satisfactionem sufficere non potuisset: et ita patet propositum. Item; alio modo:

Quidquid potest homo unquam recte facere, in honorem et laudem Dei ex debito tenetur conuertere, sicut decimo quinto secundi libri manifeste perpenditur. Sed iuxta satisfactionis peccati descriptionem satisfactio est factum, quod non nisi propter reatum debetur, et iuxta dignitatem eius, contra quem peccatum est, debet satisfactio recompensari, sicut penultima communi animi conceptione proponitur. Deus autem in infinitum dignus est. Ergo quidquid potest facere homo, non est satisfactio sufficiens peccati; ergo homo non potest satisfacere sufficienter pro peccato: et sic neque alia creatura: et sic propositum patet. Item, etsi posset pro peccato  satisfacere, non tamen posset ad predestinatam gloriam reparare.



u. Opportunum fuit Deum pro homine  satisfacere. Unde magnum est, Deum hominem factum reparaturum fuisse genus humanum.

Opportunum  fuerat siquidem diuinam gloriam fuisse homini communicandam, sicut uicesimo primo secundi libri probatum est. Sed peccauerat: ergo oportuit peccatum satisfactione deleri, sicut huius libri tertio dicebatur. Sed creatura nulla satisfacere poterat ad plenum, sicut in quarto probatum est. Ergo constat a Deo hominem reparandum: et sic patet propositum. Sed equum fuit a Deo hominis culpam deleri, sicut per tertium est coniectum. Ergo oportuit Deum esse hominem,  qui satisfaceret pro creatura: et sic patet corollarium.



uI. Secunda persona in Trinitate ad uniendum sibi humanam naturam fuit conuenientius destinanda.

Secunda persona in Trinitate est Filius, qui auctor est forme, sicut patet uicesimo quinto primi libri. Attendas tenorem. Sed Deus debuit hominem per culpam deformem reformare, sicut uicesimo octauo primi libri propositum est. Conuenientius ergo fuit ut auctor forme, formam perditi hominis reformaturus, humane uniretur nature.



uII. Homo reparator pro lapso homine Deo debuit se offerre.

Nam cum homo, qui se, et quidquid potest, debet  Deo, per peccatum et opera sua se Deo subtraxerit tendens ad alium finem quam ad Deum, sicut uicesimo quinto secundi libri propositum est, pro homine Deo subtracto debuit hominis reparator reddere  et offerre se Deo.



uIII. Oblatio debita pro homine redimendo sincera debet esse, et ab omni peccati contagio aliena.

Deus enim pro homine offertur, ut premissa proponit, et ipse est Dei Patris Filius; ergo Deus, in quo nullum malum, quemadmodum disceptatum  est in prima secundi libri. Ergo in eo nullum peccati contagium.



IX. Ex muliere incorrupta carnem Dei Filius fuerat assumpturus; et ille dictus est Christus.

Decuit enim ipsum mundam hostiam facturum ex mundo uase prodire et ex muliere, ut Redemptor Deus  peccantium genere nasceretur; et de uirgine, ne per uirilis coitus peccatum labem tam sancta caro contraheret  .



X. Pro peccatis lapsorum contumelias et terrores et mortis penam Redemptorem decuit sustinere.

Hec per trigesimum secundi libri apparet. Cum enim pro peccato  unius hominis in infinitum magna deberetur pena, multo magis pro tot hominum redimendorum tot peccatis Redemptor quanto  maiorem posset, penam sustinere debuit. Sed non est maior in homine quam mors: ergo mortem, contumelias et terrores ad plene satisfaciendum debuit sustinere.



XI. Hostia illa Deo Patri fuerat offerenda.

Quod Deo fuerit offerenda, septimo comprobatur. Quod autem Patri: quia Filius, et quia creatura suo debuit satisfacere Creatori.



XII. Hostia illa pro quorumlibet hominum quantislibet excessibus sufficiens est satisfacere Creatori.

Ipse enim Deus, quantumlibet pretiosa est hostia. Ergo quantumlibet sufficiens ad delendum. Ergo pro quantislibet peccatis quorumlibet hominum; ergo et pro omnibus illis, qui fuerunt, et qui sunt, et qui erunt: et sic propositum patet



XIII. Hostia hec Deo Patri crebris est ministeriis offerenda.


Hoc theorema uicesimi quinti et uicesimi sexti secundi libri opitulatione innuitur. Nam creber casus crebrum expetit auxilium resurgendi; nec maius est auxilium quam predicta hostia, et ideo est nostris crebris casibus opponenda.



XIu. Hoc remedium est inutile recusanti.

Qui enim recusat hoc remedium, recusat adiutorem Deum. Ergo peccat; ergo puniendus est; ergo indignum se facit hoc remedio; ergo hoc remedium est illi inutile: quod propositum est.



442 Xu. Deus alio modo potuit humanum genus competenter redimere.

Cum enim, sicut ex decimo octauo primi libri habetur, Deus sit omnia potens, potuit alium modum  redemptionis reperire et bonum et competentem  , quia quidquid ab eo est, bonum est, et nullum ab illo uel in illo malum est, sicut prima secundi libri declarat.



XuI. Expertem huius remedii ad gloriam nullatenus, sed ad penam potius pertinere.

Cum enim in peccato natus sit homo, non est dignus diuinam gloriam adipisci, nisi fuerit diuino remedio reparatus, sicut secundum huius libri theorema declarat.



LIBER QUARTUS.


 Predicatio est oratio salutem anime  persuadens. Sacramentum est res uisibilis gratiam inuisibilem per quamdam similitudinem representans. Baptismus est ablutio aque per inuocationem sancte Trinitatis sanctificate, peccati ablutionem signans. Eucaristia est sacramentum corporis Christi sub panis et uini specie existentis, cum panis in Christi carnem, et uinum sit translatum in sanguinem. Sub hac autem specie sacramentum hoc est institutum, ut, quemadmodum panis et uinum sunt principale corporis alimentum, ita corpus Christi est pre ceteris fortius anime sustentamentum. Matrimonium est legitima coniunctio maris et femine, unionem Christi et Ecclesie representans. Penitentia est pro peccatis contritio, ab  eis cessare intendens, per oris confessionem expressa. Dedicatio basilicarum est in ipso ordine ministris Ecclesie multiplex. Chrismatis et olei inunctio et quedam alia sacra  , que per exercitium deuotionem excitant, et reddunt hominem sanctiorem. Ecclesia est congregatio fidelium confitentium Christum, et sacramentorum subsidium.



I. Predicatio et sacramenta Ecclesie necessaria sunt.

Audita enim efficaciter, et uisa efficacius animos mouent, que ultima est animi conceptio. Quare predicatio animum inflectit, et fortius sacramenta, que sunt exteriora signa. Et quia Ecclesia propter multiplicis peccati morbum eget multiplicis remedio medicine, sicut uicesima quinta secundi libri proponit, tam uerbis quam signis excitandi sunt  peccatores: nam si non prosunt singula, multa iuuant  . Ergo et predicatione et sacramentis; quod propositum est.



II. Baptismi causam inquirere.

Cum ex massa corrupta carni in peccato concepte anima unita labem contrahat, exigit ob hoc remedium ablutionis spirituale, sicut uicesima secundi libri conuicimus, qua dicitur quod mentis inquinamentum desiderat ablui et extergi, ad quod tollendum interius necessaria fuit ablutionis exterioris institutio, que per inuocationem sancte Trinitatis sanctificata habet interioris mundationis effectum.



III. Eucaristie causam scrutare.

Homo per fidem et penitentiam de peccato resurgens  efficaci remedio indigebat, quod gratiam perseuerandi in bono conferret. Sed nulla efficacior erat, quam caro Christi. Ergo necessarium fuit  homini carnem Christi communicare, que caro Christi sub specie panis et uini, sicut instituit ipse Christus, a dignis assumpta ad corporis et anime salutem proficiens Christi membra efficit assumentes. Et ne redundet in nobis malitia, hec hostia crebris est ministeriis offerenda, sicut decimo tertio tertii libri declaratur.

Porro in fide hac decesserunt uniuerse Ecclesie prelati post apostolos, et illi, quorum meritis magna et miranda miracula operatus est Deus. Non ergo fidelis abhorreat a Domino institutum primitus  sacramentum. Sed eum de simplici prece sollicitet, ut, quod nunc sub specie gerimus  , in eterna gloria certa scientia comprehendamus.



Iu. Matrimonii causam inuestigare.

 Ad cultum Dei genus humanum fuit propagandum potius, quam carnis lasciuia procreandum. Unde continere nolentibus indultum est hoc remedium commercii maritalis et commistio siue  coniunctio talis per bonum matrimonii excusetur, ut agnita parentela inter coniunctos linea consanguinitatis augeat caritatem, et ita corporis fragilitas subleuetur, sicut uicesimo tertio secundi libri propositum est.



u. Penitentie causam rimare.

Cum uirtus baptismi baptizato characterem imprimat Christianum, qui nullo modo potest oblitterari reatu incurrente criminis recidiuo, superuacuus esset baptismus iteratus. Nam actum agere  esset, si, quod habet Christianus, iterum ei conferretur, et sic iniuria fieret sacramento. Oportuit ergo ut post baptismum lapsus, corde contrito Deum et ore hominem consulendo, recidiuo morbo adhiberet penitentie medicinam, sicut uicesimo tertio secundi libri proponitur.



uI. Multiplicium in Ecclesia sacramentorum causas multiplices explicare.

Ad reatus delendos, ad confirmandum hominem in bono, ad fragilitatis remedium, ad gratiam conferendam, ut decretum est, quedam inuenta sunt sacramenta, sicut uicesima tertia secundi libri proponit. Propterea  et personas, que conferunt ea, et loca, in quibus conferuntur, sed et instrumenta, tam quibus utuntur, quam quibus   ea conficiunt, opportunum fuerat consecrari: et sic utile fuit sacramentum multiplex instaurare  .



uII. Fideles Christi sacramentorum fidem habere constat.


Fideles enim Christi sunt Ecclesia Christi, et Ecclesia Christi est congregatio fidelium confitentium Christum et sacramentorum subsidium. Ergo habent fidem sacramentorum, quod erat propositum.



uIII. Fides sacramentorum exigitur a bene merentibus apud Deum.

Dicat ergo hereticus: Falsum est  . Ponatur ergo bene merentem apud Deum non habere fidem sacramentorum. Ergo non confitemur sacramentorum subsidium; ergo non est de Ecclesia a descriptione Ecclesie; ergo non est de fidelibus Christi; ergo non bene meretur, quod est contra hypothesim.



IX. Alicui nondum baptizato nec recusanti, neque prauam conscientiam habenti collatus aliquid confert baptismus. Unde manifestum est, mente captis efficacem esse baptismum et paruulis.


Propositio sic probatur: baptismus est sacramentum fidelium: ergo a descriptione sacramenti gratiam inuisibilem et ablutionem interiorem designat;  ergo collato digne recipienti signatur ablutio interior; ergo digne recipiens abluitur interius; ergo ei confert. Sed si aliquis recipiat baptismum, et non recipit digne, aut prius baptizatus est, aut recusat baptismum, aut cum praua conscientia accedit, a destructione consequentis non confert ei. Sed si recipit baptismum, neque talis est, recipit digne: ergo ei confert baptismus, quia neque recipit sane, neque malam conscientiam habens, neque talis est.

Sed corollarium probetur  . Paruuli, uel mente capti non sunt tales: ergo eis efficax est baptismus. Baptizato autem non confert baptismus, ne si iterato fiat, fiat iniuria sacramento. Recusanti autem non confert. Nam si recusat, non credit:  si non credit, non est fidelis Christi, sicut septimo huius libri probatum est. Ergo non confert ei. Item, prauam conscientiam habenti non ualet ad presens. Talis enim uoluntas digna est pena, sicut decimo sexto secundi libri proponitur. Ergo non est digna premio; ergo non est digna ablutione peccati, etc.



LIBER QUINTUS.



443 I. Resurrectio est corporis et anime morte separatorum iterata coniunctio, tam anime quam corpori pro facti qualitate premium uel penam conferendo.


Utrumque enim bene uel male laborat merendo. Omnis autem res bene uel male merendo laborans premio debet gaudere, uel pena damnari, sicut uicesima octaua secundi libri proponit. Ergo tam corpus quam anima, sicut propositum erat, pro qualitate facti, ut sibi sentiat compensari.



II. Totus homo retributionem perpetuam consequitur.

Totus quidem, quia corpus et anima, sicut premissum est, retributionem perpetuam consequitur; aut quia uoluntas hominis perpetua retributione congaudebit, sicut decima octaua secundi libri  astruitur. Idem autem probare poteris de retributione peccati.



III. Homo resurget in carne, quam habuit, et cum anima sua pariter denuo uniendus.

Nisi enim in eadem carne resurgeret, non recompensaretur ei toti retributio meritorum, cum totus, ut predictum est, eam debeat obtinere. Caro enim nisi spiritu fuerit uegetata, damnationem uel gloriam sentire non poterit: ergo spiritui unietur. Sed in resurrectione hominis noua caro, que non meruit, non debet assumi, sed illa, in qua meruit, et idem spiritus pari modo. Nam si alia caro uel  alius spiritus assumeretur, alius esset homo, qui nichil prius meruerat; et si caro, que meruerat, non resurgeret, nullam penitus retributionem obtineret: quod est contra decimum nonum secundi libri.



Iu. Ad omnes tam maiores quam minores resurrectionem pertinere generaliter. Unde manifestum est Christum a mortuis resurrexisse.

Si enim discretionem habet homo, bene uel male meretur, ergo ad premium uel ad penam resurget. Si uero est minor uel mente captus, aut sacramentis est adiutus, aut non. Si sacramentis est adiutus, et non stat per eum, quin mereatur, nichilominus gloriam obtinebit, sicut ex quarto secundi libri et decimo tertio declaratur; si autem  sacramentis non est adiutus, nichilominus resurget, id ad quod prefatus est obtenturus, sicut ultima tertii libri declarat. Que autem caro carne Christi gloriosior? Que magis meritis pollens? Unde haud dubium est illam in gloria resurrexisse.



u. Corpus incorruptibile expersque defectus resurrectio captabit  .

Cum enim resurrectionem perpetuam consequitur, tale futurum est, ut corrumpi non queat aut solui, cum debeat sine fine durare: et, si debeat sine fine damnari, cum incorruptibile sit, non  potest deficere. Ergo uidetur defectus in eo esse non posse.



uI. Sancti in gloria perfecte scientie caritatisque retributione gaudebunt.

Gloria est gaudium ex bonorum felicitate proueniens. Deus autem suam communicaturus sanctis gloriam tam angelis quam hominibus, sicut quarta et decima tertia secundi libri proponit, ipsos bonis suis faciet abundare. Que autem maiora bona sunt, quam sapientia et caritas? In illa siquidem gloria sancti, qui secundum uigesimam secundi libri Deum habebunt pro premio, ipsum perpetuo facie ad faciem contemplabuntur, et que nunc imaginantur per speculum in enigmate diuina secreta, tunc plenitudine scientie apprehendent.  Astricti etiam erunt in illo regno tanto caritatis affectu, ut minimus in maximo gloriam suam usque  adeo esse gaudebit, ac si eamdem ipsemet obtineret. Quid mirum, cum Deus summa caritas, summa sapientia in ipsis erit, et ipsi in Deo? Erubescant ergo Machomite, qui mulierculas, et miri saporis cibos, delicias etiam bestiales et terrenas, non celestes, corpori, non anime, surrecturo promittunt.



uII. Tormento perpetuo damnatorum nulla maior est pena.

Quod enim maius damnum, quam Deum amittere, ad cuius gloriam obtinendam factus est homo, sicut undecima secundi libri proponit? Et penarum leuissima, si perpetua est, grauior est grauissima temporali. uel quos uermis conscientie perpetuo remordebit, qui secundum ultimam secundi  libri in infinitum magna puniendi sunt pena: et sic propositum patet.





ALANI DE INSULIS DOCTORIS UNIuERSALIS THEOLOGICAE REGULAE.






PRAEFATIO.

De theologicis Regulis dicturo opus mihi non est ut in inuestigando illarum auctore tempus teram. eas enim ab Alano Magno scriptas esse consentiunt eruditissimi uiri, Carolus uischius  in primis, qui pleraque eius opera Antuerpie anno 1654 euulgauit; Casimirus Oudinus in Commentariis de scriptoribus ecclesiasticis  , atque, ut de aliis sileam, Io. Albertus Fabricius in Bibliotheca medie et infime Latinitatis  . Quorum consensio cum magni mea quidem sententia hac in re facienda est, tum uero etiam ueterum codicum ac librariorum auctoritate fulciri et confirmari potest: nam et in pluribus codicibus, quos in Brugensi, Camberonensi, Tornacensi apud Sanctum Martinum, et Pembrochiana Cantabrigiensi bibliotheca adhuc exstare uischius testatur, atque Oudinus; et in eo quem nunc pre manibus habeo ipse, peruetusto codice Alani nomen a librario inscriptum est: tantam uero prefert codex iste uetustatem, ut eo ipso, quo fuit Alanus, seculo scriptus merito uideri queat.

Theologicas quas edimus Regulas multis modis a ueteribus librariis inscribi testatur Oudinus; nonnunquam enim, ut ab altero quodam ipsius Alani opere secernantur, quod Doctrinale minus dicitur, Doctrinale altum appellantur: interdum uero hunc habent in uetustis codicibus titulum: De maximis seu axiomatibus theologie liber; aliquando etiam, si Fabricio fides habenda est, hunc alterum: De doctrina liber: in nostro demum codice sic inscribuntur: Regule Alani de sacra theologia. Nos nostri codicis inscriptionem retinuimus, idque eo libentius fecimus, quod Alanus ipse eam nobis indicasse, ac ueluti tradidisse uideatur, cum ea que hoc in opere colligit atque interpretatur effata, Regulas passim nuncupet.

Multa in hoc libello animaduersione digna sunt, que si omnia enumerare uelim, nimis longus sim. Illud tantum speciminis instar afferam, quod in regula 85 de attritione scribit Alanus. Ioannes enim Morinus, quod hunc Alani librum non uidisset, attritionis uocabulum ab Alexandro primum Halensi adhibitum, ac post annum 1220 in scholas inuectum non immerito scripserat in preclarissimo illo, quem De penitentia edidit, Commentario  . »Nomen illud, inquit  uulgari cepit post annum 1220, centum et paucissimis annis post natam scholasticam. Sic autem attritionem inter et contritionem distinguebant, ut attritionem dicerent ex fide informi nasci, contritionem ex fide formata: attritionis principium esse timorem seruilem, contritionis timorem initialem  « et que sequuntur. uerum ante 1220 annum tritum fuisse theologorum sermone attritionis uocabulum ex 85 regula intelligimus. Ibi enim ea uoce iterum ac tertio utitur Alanus: neque uero ipsa ut noua quadam, et a se primum excogitata dictione, sed ut ea, que theologis nota esset, uidetur uti. »Omne malum, inquit, meritorium  in homine aut continuando augetur, aut attritione remittitur, aut contritione dimittitur.« Et paulo post hec subiungit: »Malum quod est in homine, ut fornicatio, uel aliud criminale peccatum, aut continuatione augetur . . . aut attritione remittitur; ut quando aliquis dolet se hoc commisisse cessans ab opere, quamuis non peniteat perfecte; aut contritione dimittitur, quando plenarie de peccato conuertitur. Sunt enim multi, qui dolent se peccasse, et corde atteruntur, non tamen plene conteruntur, nec firmum habent propositum non relabendi, nec ore confitentur.«

uerum duo quedam in hisce Regulis occurrent lectori loca, que fortasse aut reprehensionis aliquid, aut certe admirationis erunt habitura: de quibus proinde breuiter nunc dicendum est. Ac primum quidem nichil unquam sibi Christum meruisse docet Alanus in regula 106. »Christus, inquit, nil sibi meruit operibus suis, sed quidquid meruit, meruit nobis operibus singulis . . . Quod ergo dicitur meruisse immortalitatem, et nomen quod est super omne nomen, non est referendum ad ipsum, sed ad nos; quia nobis meruit ut haberemus immortalitatem, et cognosceremus eum Patri equalem.« Porro istam, que Alano arrisit, sententiam fateor equidem uno omnium theologorum consensu iam diu explosam esse: id quod ne ipse quidem Chamierus, homo Caluinianus, negat in opere quod [Figure: [Hebrew Text] 1Kb] (bella Domini (seu Panstratiam Catholicam inscripsit  . Christum enim Seruatorem nostrum etsi neque gratiam, neque scientiam, nec anime beatitatem, nec diuinitatem meruisse constet, sui tamen corporis gloriam, aliaque nonnulla eiusdem generis sibi promeritum esse constans est theologorum opinio. Ita sane sentit Petrus Lombardus in tertio Sententiarum, dist. 18; S. Thomas Aquinas III part., quest. 19, art. 3; Caietanus, uasquezius, Hayus, ac, ne singulos memorem, Bellarminus, lib. u De Christo mediatore, cap. 9: ut proinde merito impudentie et falsitatis accusetur Caluinus, quod in secundo Institutionis Christiane, cap. 17, segmento 6, hec scripserit: Querere an sibi meruerit , quod faciunt Lombardus et scholastici, non minus stulta est curiositas quam temeraria definitio, ubi hoc idem asserunt, et reliqua deinceps: que ut falsa demonstrentur, neque ad hoc nostrum institutum pertinet, et a breuitate prefandi remotum est. uerum quamuis hec ita se habeant, non continuo tamen aliqua temeritatis nota condemnandus est Alanus; quippe qui eo tempore scripserit, quo illa, que ipsi placuit sententia, tolerabilis uidebatur. Petrus enim Lombardus, Alani equalis, eam ipsam libri tertii distinctionem, in qua illam, quam secutus est Alanus, opinionem refellit, his uerbis exorditur: »De merito etiam Christi pretermittendum non est, de quo quidam dicere solent, quod non sibi, sed membris tantum meruerit.« Istos tamen theologos, a quibus se dissentire profitetur, nulla censorie seueritatis nota inurit Lombardus.

Nunc ad alterum e duobus, quos diximus, Alani locis pergamus, quem Ioannes Launoius afferens in libro qui De sacramento unctionis infirmorum inscribitur  , a Porretano nescio quo Alano scriptum dicit. Exstat his in regula 113, ubi de exrema unctione sic loquitur Alanus noster: »Sunt qui dicunt de hoc sacramento, quod iterari non possit, sicut nec baptismus: sed quia sacramentum penitentie est, et penitentia potest iterari, probabile est hoc sacramentum posse iterari. »Mirum illud quoque hic cuipiam uideri potest quod extremam unctionem iterari quidem posse concedat Alanus, sed eam tamen sententiam non ut certam, sed ut probabilem duntaxat amplectatur. uerum is mirari desinet, qui nouerit Alani etate rem hanc non omnino certam, sed dubiam controuersamque fuisse, quod Petrus Lombardus indicat in quarto Sententiarum, dist. 23, Goffridum sane uindocinensem, atque Iuonem Carnotensem in ea fuisse opinione censet Launoius, ut extremam unctionem uni eidemque homini egroto ne diuersorum quidem occasione morborum iterum conferri licere existimarent: quorum tamen uerba an benignius accipienda sint, quam Launoius fecerit, ac Iueninus, non inquiram in presens. Goffridus quidem in epistola ad Iuonem Carnotensem data, que est 19 libri secundi epistolarum ipsius Iuonis: »Ut cetera taceamus, inquit, in hoc, ut nobis uidetur, non mediocriter errant, quod unctionem infirmorum, cum a sancta catholica et apostolica sede sacramentum uocetur, et cum nullum sacramentum iterari debeat, iterandum putant.« Ipse uero sanctus Iuo Goffrido rescribens  : »Unctionem, inquit, infirmorum non estimo repetendam, quia, sicut ipse asseruisti, secundum institutum apostolice sedis genus est sacramenti. Qui autem sacramenta Christi et Ecclesie repetit, iniuriam ipsis sacramentis ingerit. Unctio enim infirmorum publice penitentie est sacramentum, quam non esse repetendam, sicut nec baptismum, testatur Augustinus, testatur Ambrosius.« Eademque cum sancto Iuone senserunt alii, quos Petrus Cluniacensis abbas in epistolis refellit, lib. u, epist. 7. uerum hac de re legendum omnino est eximium illud omnique eruditione refertum opus, quod De synodo diecesana sapientissimus pontifex Benedictus XIu edidit: ex quo nonnulla in rem meam hic exscribam. »Labente, inquit  , seculo XI, et ineunte XII, hac nonnulli imbuti erant opinione, ut illicitum reputarent, fidelem sancto oleo semel inunctum unquam deinceps eodem linire: et si uera narrarent Ciacconius et Ughellius, eadem opinio, saltem apud aliquos, etiam seculo Xu perseuerasset . . . . Opinabantur alii extremam unctionem posse iterum eidem conferri, modo tamen a die qua semel inunctus fuerat tres integri anni effluxissent. Hanc falsam persuasionem sibi induxisse monachos Hirsaugienses, refert auctor ueteris discipline monastice, in prefat., cap. 128 . . . . . Censuerunt denique alii apud Petrum Cantorem in Summ., cap. 132, et Durandum lib. I Rational. diuin. offic., cap. 8, num. 25, non licere extremam unctionem intra eiusdem anni spatium repetere, etiamsi contingeret, quempiam in periculosum morbum iterato incidere.« Iampridem uero dubitatio hac de re omnis sublata est a concilio primum Florentino  , deinde a Tridentino, cuius hoc exstat decretum sessione XIu, cap. III: Quod si infirmi post susceptam hanc unctionem conualuerint, iterum huius sacramenti subsidio iuuari poterunt, cum in aliud simile uite discrimen inciderint.

Superest nunc duntaxat, ut de codice quo in hoc edendo Alani opusculo usus sum, pauca subiiciam. Membraneus est iste codex, ac Bononie in nostra S. Saluatoris bibliotheca asseruatur, ex qua ut ad me mitti posset, summa Benedicti XIu pontificis O. M. benignitate factum est. Decem omnino continet opuscula  , quorum nonum est Alani, quod seculo XII, post certe paulo post exscriptum puto.



REGULAE ALANI DE SACRA THEOLOGIA  .


 444 Omnis scientia suis nititur regulis uelut propriis fundamentis: et ut de grammatica  taceamus, que tota est in hominis beneplacito, et in uoluntate, et de eius regulis, que sunt in sola hominum positione  ; cetere scientie proprias habent regulas, quibus nituntur, et quasi quibusdam terminis certis clauduntur, ut dialectica regulas habet quas maximas uocat, rhetorica locos communes, ethica generales sententias, physica aphorismos, arithmetica porismata  , id est regulas subtiles, que speculanti quodam modo in premium cedunt, propter subtilem eorum intelligentiam: unde porismata quasi premia nuncupantur; porisma enim Grece, Latine premium dicitur. Sunt et axiomata musicorum, que sunt regule artis musice, que  dicuntur axiomata, quia componderationes, id est consonantias speculantur. Axia  enim Grece, Latine pondus dicitur. Theoremata uero geometrarum regule sunt, que theoremata, id est speculationes nuncupantur; theoria  enim Grece, Latine est speculatio, quia per eas geometria ueritatem eorum, que ad ipsam pertinent, speculatur. Suas etiam maximas habet astronomia, quas excellentias  uocat propter sui dignitatem, et intelligentie subtilitatem. Supercelestis uero scientia, id est theologia, suis non fraudatur; habet enim regulas digniores, sui obscuritate et subtilitate ceteris preeminentes; et cum ceterarum regularum tota necessitas nutet, quia in consuetudine sola est consistens penes consuetum nature decursum; necessitas theologicarum  maximarum absoluta est, et irrefragabilis,  quia de his fidem faciunt que actu, uel natura mutari non possunt. Unde propter sui immutabilem necessitatem, et gloriosam sui subtilitatem a philosophis paradoxe dicuntur, quasi gloriose recte  ; propter sui obscuritatem enigmata; propter internum intelligentie splendorem dicuntur emblemata, quia puriore mentis acumine comprehenduntur; enthymemata quasi intus in mente latentia, ab en, quod est intus, time, uel timos  , quod est mens; propter sui auctoritatem hebdomades, id est dignitates dicuntur  . Hebdam enim Grece, Latine dignitas. Unde Betius librum inscripsit De hebdomadibus  , quasi de subtilissimis theologorum propositionibus. Iste propositiones quanto intelligentiam habent altiorem, tanto magis peritum exigunt  auditorem. Unde non sunt proponende rudibus, et introducendis. qui solis sensuum dediti sunt speculationibus, sed illis qui ductu purioris mentis ad inffabilia conscendunt, et puriori oculo philosophie secreta perspiciunt. He propositiones in pleniori sinu theologie absconduntur, et solis sapientibus colloquuntur. Tractaturi igitur de theologicis maximis, a fonte, et quasi omnium maximarum sinu, id est a generalissima maxima, nostri tractatus sumamus initium. Communis animi conceptio est enarratio  , quam quisque intellectus probat auditam  . Hec omnes maximas sua generalitate, cuiuscunque sint facultatis, complectitur. Eleganter autem dicitur, communis animi, id est multorum animorum: ad hoc enim ut sit maxima,  oportet ut ex natura, uel artificio in plurium notitiam  ueniat, ut si ad aliud probandum accedat, alterius probatione non egeat. Unde indemonstrabilis, per se nota, et maxima nuncupatur. Quare recte subditur, quam quisque intelligens probat auditam. Theologicarum autem maximarum alie ueniunt in notitiam multorum, ut hec: »Unum esse rerum principium; alie in notitiam paucorum, id est sapientum, ut hec: Omne simplex esse suum, et id quod est, unum habet.« De his igitur, que ueniunt in notitiam paucorum, agendum est.



REGULA I. Monas est, qua quelibet res est una.

445 Deus non solum unus, imo et monas, id est unitas esse dicitur: et hoc multiplici ratione. Dicitur enim unum, siue unitas, ratione simplicitatis,  uel singularitatis. A Deo enim relegatur omnis pluralitas. Est autem omnis pluralitas triplex: pluralitas partium, que attenditur in corporeis, que ex partibus integrantur; pluralitas proprietatum est, que in corporeis saltem attenditur: eis enim multe proprietates per concretionem componuntur, ut spiritibus; est pluralitas effectuum, que attenditur in proprietatibus: quelibet enim proprietas, quamuis non habeat compagem partium, uel concretionem naturarum, habet tamen pluralitatem effectuum. Unde albedo facit album, facit coloratum, facit qualem: omnisque talis diuersitas relegatur a celesti monade. Non est enim Deus diuersus ratione partium, quia incorporeus; non est diuersus ratione proprietatum, ut dicit  Augustinus  ; quia in eo nullus numerus, nulla pluralitas: non est diuersus effectibus uariis, quia non est causa formalis. Quare uere est unus, imo unitas. Unde Betius in libro De Trinitate  , ait de Deo loquens: uere igitur unum, in quo nullus numerus, uel pluralitas. Dicitur etiam unus, siue unitas ratione immutabilitatis: sicut enim habetur in glossa super librum Regum, ubi dicitur: Erat uir unus in Ramatha Sophi, et cetera, hoc termino unus de Deo predicatur immutabilitas. Dicitur etiam unus ratione exclusionis, ut sit sensus: Deus est unus, id est non plures. Dicitur etiam unus ratione similitudinis, quia multiplicem habet cum unitate similitudinem. Unitas a nullo descendit: omnis pluralitas ab unitate defluit; unitas de  se gignit unitatem: de se profert equalitatem. Sic Deus a nullo, quidlibet ab ipso; sic de se gignit alterum se, id est Filium; de se profert equalem sibi, id est Spiritum sanctum. Unde aliam ex predicta potes elicere regulam.



REG. II. In supercelesti unitas, in celesti alteritas. in subcelesti pluralitas.

Superceleste est Deus, in quo summa est unitas. Celeste est angelus, in quo primo est alteritas, quia est primus a Deo creatus, et primus post Deum mutabilis factus: hic tamen non tantam dicitur habere  uarietatem, quantam habet subceleste. Unde quia alteritas, prima est pluralitas, in eo non dicitur esse pluralitas, sed sola alteritas. In subcelesti uero, ut in istis corporeis, dicitur esse plena pluralitas, quia multiplici uarietati est obnoxium. Quare uere Deus est unus, siue unitas, ratione simplicitatis, ratione immutabilitatis, ratione exclusionis, ratione similitudinis: ergo sola monas est, id est solus Deus uere existit, id est simpliciter, et immutabiliter ens; cetera autem uere non sunt, quia nunquam in eodem statu persistunt. Sequitur finis prime regule, qua quelibet res est una. Nihil enim aliqua specie unitatis est unum, quod non sit unum a summa monade. Est enim unitas singularitatis, secundum quam quidlibet dicitur esse unum numero.  Unde Betius: »Quidquid est, ideo est, quia unum numero est; quidquid autem in hac unitate est unum, ab illo habet ut sit unum.« Est unitas unionis, secundum quam plures homines dicuntur esse unum non ab unitate, sed ab unione; et hec etiam a Deo est: unde et testatur auctoritas super Ioannem: Omnia per ipsum facta sunt, etc. . Omnis concordia a Deo est. Unitas etiam distinctionis, siue discretionis ab eodem trahit originem. Quod enim discretum, uel distinctum est, a Deo est. Unitas etiam integritatis, que in partium compositione consistit, secundum quam homo dicitur esse unus, id est ex anima, et corpore integratus, a Deo est. Unde auctoritas: Omnis compago a Deo est. Unitas etiam adunationis, secundum quam plures  homines conueniunt sub eodem iure uiuendi, et sub eiusdem legis positi iugo, dicuntur unus populus, a Deo est. Unitas consensionis, secundum quam dicitur: Erat eis cor unum et anima una , a Deo est.



REG. III. Monas gignit monadem, et in se suum reflectit ardorem.

Hec regula nascitur ex premissa: dictum est enim, quod ideo dicitur Deus monas, quia de se Deum gignit, de se etiam producit Spiritum sanctum, sicut unitas de se gignit unitatem. Monas igitur gignit monadem, id est Pater Filium: necessarium enim fuit, ut si monas gigneret, monadem gigneret: a simplici enim nichil gigni potest per decisionem,  sicut fit in naturali generatione. Oportuit ergo ut aut nichil gigneretur a simplici, aut simplex a simplici. Unde Augustinus dicit quod Pater totam substantiam transfudit in Filium, quia non est eiusdem substantie cum Patre per decisionem, sed per nature plenitudinem. Et quia a Patre, et Filio procedit Spiritus sanctus, sequitur: Et in se suum reflectit ardorem. Spiritus sanctus dicitur ardor, amor, osculum et connexio Patris et Filii, quia Pater spiritaliter conuenit cum Filio in spirando Spiritum sanctum. Et quia in donis Spiritus sancti, que dantur a Patre et Filio, significatur eorum  ad nos dilectio, quia productio Spiritus sancti a Patre et Filio est certum significatum dilectionis Patris et Filii, id est unitas amborum; nisi enim in una natura conuenirent, una spiratione non spirarent: ardor, uel amor Patris et Filii dicitur. Iste ergo ardor ita procedit a monade, id est a Patre, quod ipsum non deserit, quia eiusdem est essentie cum ipso; uel in se alterum, id est in Filium, suum reflectit ardorem, id est Spiritum sanctum; sed ita  procedit a Patre, quod eius auctoritate procedit a Filio  .



REG. Iu. In Patre unitas, in Filio equalitas, in Spiritu sancto unitatis equalitatisque connexio  .

446 Hec regula descendit a tertia, et est quasi  explanatio tertie, quia Pater dicitur monas rationibus predictis, quia scilicet ipse a nullo, quidlibet ab ipso: Filius etiam ab ipso per generationem, Spiritus sanctus per processionem: de se etiam gignit monadem, id est rem eiusdem nature, et simplicem. In Patre specialiter dicitur esse unitas; in Filio equalitas. Non dico alteritas, ne diuersitas nature ibi intelligatur, sed potius equalitas. In equalitate enim notatur et personalis pluralitas, et nature unitas; nichil enim sibi equale est, nil alii equale quod sit natura dissimile. Triplici autem de causa equalitas specialiter attribuitur Filio, cum tamen conueniat Spiritui sancto, quia, primo occurrit equalitas in Filio; quod etiam Spiritus  sanctus est equalis Patri, hoc habet ex illo: equalitas etiam, uel similitudo specialiter attenditur in re, que ab alia procedit per generationem. Quare uero in Spiritu sancto dicatur esse unitatis equalitatisque connexio, liquet ex antedicto.



REG. u. Sola monas est alpha et omega sine alpha et omega.

Hec maxima nascitur ex prima, qua dictum est Deum esse monadem ratione simplicitatis, et omnem rem ab illa esse monade in eo quod una numero est: et sic sola monas est alpha, et omega, omnium rerum principium, et finis. Omnia per ipsum facta sunt , ut clamat auctoritas, et ita omnium est principium. Omnia etiam tendunt ad  unum, id est ad supremum finem. Irrationalis enim creatura, de qua minus uideretur, ut bruta animalia, imo insensata, ut herbe, et arbores, et etiam inanimata, ut lapides, naturaliter ad unum tendunt, et in quantum possunt, sectioni et diuisioni  resistunt, ut etiam lapis, de quo minus uideretur, secundum naturalem partium consertionem diuisioni resistit. Sequitur: Sine alpha et omega, quod eadem monas caret fine et principio, quia cum omnifariam simplex sit, ab ea relegatur omnis compositio. Dicitur autem aliquid compositum quatuor modis: aut compage partium, ut corporalia; aut ratione proprietatum, ut spiritualia, quia spiritalibus multiplex est concreta proprietas; aut aptitudine componendi, ut quelibet proprietas, que quamuis non sit ex partibus compacta, tamen ad hoc ut componatur subiectio, est apta; aut aptitudine compositi, ut primordialis materia secundum philosophos dicebatur composita, quia ad hoc ut ea aliquid componeretur, erat apta. Omnis autem  talis compositio relegatur a Deo. Nec enim compactus est ex partibus, ut corpus, nec compositus ratione proprietatum, ut spiritus; nec aptitudine componendi, ut proprietas aliqua; nec aptitudine compositi, ut primordialis materia. Deus enim est forma absque substantia materiali; et est substantia absque predicato formali  . Cum igitur omnifariam sit simplex, caret principio, et fine: ubi enim nulla compositio actu, uel natura, ubi nulla origo, uel principium esse potuit, finem intelligere non conuenit.



REG. uI. Omne limitatum alpha et omega aut est bonum ab alpha, aut est bonum ab alpha et omega.

 Hec descendit ab illa, qua dictum est: Sola monas est alpha et omega, quia si omnia a Deo tanquam a principio sunt, ergo ab alpha, id est ab ipso principio, habitu boni principii bona sunt. Sed nota per hoc quod dicitur: Omne limitatum alpha et omega, intelligi omne creatum, quod clauditur duobus terminis, id est principio et fine, actu uel natura. Omne enim genitum naturaliter tendit ad interitum. Unde et angelica natura naturaliter dissolubilis est  de qua ait Plato  : Dii deorum, quorum pater opifexque ego, natura quidem dissolubiles, me sic uolente indissolubiles. Unde Augustinus super Genesim  ait: Omnem creaturam habere mane et uespere, id est principium et finem,  saltem natura. Et sic omne creatum aut est bonum ab alpha, id est naturaliter particeps est bonitatis, et hoc habet a suo auctore: aut ex alpha et omega, ut rationalis creatura, que ad beatitudinem, que finis est omnium rerum, tendit. Ex  fine igitur sola rationalis creatura bona est, que non solum naturaliter ad Deum tendit, uerum etiam ipsum, tanquam Patrem, uite moribus colit, et mentis intelligentia recolit, et toto caritatis nisu, ut sibi detur in premium, petit.



REG. uII. Deus est spera  intelligibilis, cuius centrum ubique, circumferentia nusquam.

447 Hanc probat illa regula, qua dictum est, solam monadem esse alpha et omega: ex eo enim quod principio caret, et fine Deus, spera dicitur: proprium enim sperice forme est principio et fine carere. Sed non est spera corporalis, imo intelligibilis. Cum enim Deum speram esse dicimus, non oportet nos deduci ad imaginationes, ut imaginemur eum esse speram ad similitudinem corporum;  sed, duce intelligentia, ea ratione intelligamus ipsum Deum esse speram, quia eternus est. Unde apud Martianum  diadema dicitur eternitas habere, quia principio et fine carere significatur. Unde carentia principii et finis diadema, quasi duo demens, id est principium et finem, appellatur. Sequitur: cuius centrum ubique, circumferentia nusquam. O magna inter speram corporalem, et intelligibilem differentia! In spera corporali centrum propter sui paruitatem uix alicubi esse perpenditur, circumferentia uero in pluribus locis esse comprehenditur. In intelligibili uero spera centrum ubique, circumferentia nusquam. Centrum dicitur creatura, quia sicut tempus collatum eternitati reputatur momentum, sic creatura immensitati  Dei comparata, punctum, uel centrum. Immensitas ergo Dei circumferentia dicitur, quia omnia disponendo quodam modo omnibus circumfertur, et omnia infra suam immensitatem complectitur. Hec etiam alia differentia inter speram corporalem, et intelligibilem, quia spere corporalis centrum immobile, circumferentia mobilis; in spera intelligibili contra, quia Deus stabilis manens dat cuncta moueri.



REG. uIII. Deus est cui quidlibet quod est, est esse omne quod est.

Isti prebet fidem illa, qua dictum est: Monas est, etc. Cum enim Deus simplex sit, nichil est in eo, preter id quod ipsum  est, ut dicit Betius in  lib. De Trinitate. In eo enim nec partium diuersitas est, nec proprietatum pluralitas. Quibuscunque ergo terminis Deus aliquid esse ostenditur, unum et idem predicatur esse. Idem enim et unum ponitur pro his terminis, cum dicitur: Deus est Deus, fortis, patiens, misericors. Idem est enim Deo esse Deum, fortem, misericordem. Unde Betius in lib. De Trinitate ait: Idem est Deo esse, quod magnum. Est ergo sensus: Deus est quidlibet quod est; est omne esse quod est, id est Deus est illud, de quo quocunque termino aliquid predicatur, idem omnibus  aliis terminis de eo predicatur. Sed hoc maxime intelligendum de terminis trium predicamentorum, substantie, qualitatis et quantitatis. Quicunque ergo termini  primi, uel secundi, uel tertii predicamenti de Deo dicuntur, de ipso predicant diuinam usiam, ut cum dicitur: Deus est Deus, substantia, spiritus, pius, misericors, fortis, magnus, immensus. Unde secundum hoc uidetur illa regula tradita esse a quibusdam:



REG. IX. Quidquid est in Deo, Deus est.

Id est quicunque terminus in naturalibus predicat inherentiam, de Deo predicat essentiam. Talis autem uniuersitas, cum dicitur: Quidquid est in Deo Deus est; uel, Quidlibet quod est, etc., non refertur ad pluralitatem significatorum, sed significantium  et effectuum; unius enim et eiusdem cause effectus sunt diuersi diuersis nominibus significati, cum dicitur: Deus est fortis, pius, prudens. Est ergo uniuersitas in dicendo, in efficiendo, sed singularitas in essendo.



REG. X. Omnis predicatio de Creatore facta, copulata est atque coniuncta.

448 Hec regula ex pretaxata descendit, quia si unum idem et predictis terminis predicatur de Deo, copulata atque coniuncta est predicatio, quia cum de ipso aliquis terminus predicatur, extra illam predicationem nichil relinquitur: tantum enim dico, cum dico: Deus est bonus; quantum si dicerem: Deus, est Deus bonus, fortis, pius. De creatura uero non ponitur aliquid copulate, sed diuisim.  Cum enim dicitur, Petrus est iustus, quamuis aliquid predicetur, tamen, multa extra hanc predicationem relinquuntur, que Petro conueniunt, que aliis terminis de ipso predicantur, ut cum dico, Petrus est pius, misericors. Unde Betius in libro De Trinitate  ait: Diuise quidem in ceteris, in Deo uero distincte atque copulate hoc modo. Nam cum dicimus: substantia homo est uel Deus, ita dicitur, quasi illud de quo ipsum predicatur, sit substantia; ut substantia homo, uel Deus; sed distat; quoniam homo non integre ipsum homo est: ac per hoc nec substantia: quod enim est, aliis debet, que non sunt homo. Deus uero hoc ipsum quod est, Deus est: nichil enim aliud est nisi  quod est.



REG. XI. Omne simplex esse suum, et id quod est, unum habet.

Hec regula descendit ab illa: Deus est cui quidlibet quod est, etc. Est ergo sensus: Omne simplex, etc., id est: Si quis de eo quod uere est simplex, dicat simpliciter, est, ut, Deus est, et dicat: Deus est aliquid, ut, Deus est magnus, uel fortis: nullus intelligere debet, quod aliud predicetur secunda propositione quam prima, ut si de Patre, uel de Filio, uel de Spiritu sancto dicatur, est, non aliud predicatur  quam cum dicitur: Pater est potens, Filius est potens, Spiritus sanctus est potens; sed idem prorsus: Nulla ratione intelligi debet aliud esse quod est, et aliud quo potens est, quoniam Patri, et Filio, et Spiritui sancto idem omnino est esse, et potentem esse.



REG. XII. Nullum simplex subiectum esse potest.

Hec nascitur ex precedenti. Cum enim in simplici nulla sit diuersitas, nulla pluralitas, in eo nec accidentale, nec substantiale est, quare nulli proprietati subiectum est. Eadem ratione nec de simplici aliquid predicatur cum predicari nichil aliud sit, quam inherere. In propositione enim theologica  non queritur, quid cui insit, sed quid sit. Cum enim dicitur Deus est bonus, non ostenditur  quid cuius sit per instantiam  , sed potius quid Deus sit per essentiam. Unde nulla propositio theologica de inesse est de contingenti, sed de puro esse, uel de necessario. Siue enim dicam, Deus est, siue, Deus est iustus, de puro esse est propositio. Unde Betius insinuare uolens quod simplex subiectum esse non potest, ait  : Subiectum enim esse non potest.



REG. XIII. Solum simplex est forma absque materiali subiecto, et substantia absque formali predicato.

Cum forma illud uere dicatur, quod aliud informat, et a nullo informatur, quid uerius forma quam Deus, qui omnia informat, et a nullo informatur? Nullo enim participat ad hoc ut sit. Sed  non est talis forma, ut subiecto inhereat; sed potius est absque omni subiecto, id est abstracta. Unde sequitur, absque materiali subiecto, et substantia; non quia substet proprietati, sed quia omnia subsistunt per ipsam. Unde sequitur absque formali predicato, quia nullum formale predicatum de ipso predicatur.



REG. XIu. Omne esse ex forma est.

Cum Deus forma dicatur, quia omnia informat, et omnibus esse donat, recte omne esse a forma esse dicitur.



REG. Xu. Eius, quod est esse, nullum est esse.

Dei, inquam, qui est omnium esse, quia omnia per ipsum facta existunt, nullum est esse, quia nullo participat ut sit. Ex hac sequitur hec:



REG. XuI. Sola forma informis est, quia forme non est forma.


Diuina enim forma nullo informatur ut sit, cum sit forma, formalissima.



REG. XuII. Omne nomen datum ex forma, dictum de forma, cadit a forma.

449 Cum omne nomen secundum primam institutionem datum sit a proprietate, siue a forma, unde Betius ait: Rebus ex materia, formaque constantibus, solus humanus animus exstitit, qui, prout uoluit, nomina rebus impressit, ad significandum  diuinam formam translatum, cadit a forma, ex qua datum est, et ita quodammodo fit informe; pronominatur enim nomen, cum significat diuinam usiam; meram enim significat substantiam: et cum uideatur significare suam formam, siue qualitatem, non significat quidem, sed diuinam formam, ut cum dicitur: Deus iustus, uel bonus.



REG. XuIII. Omnes affirmationes de Deo dicte incompacte, negationes uero uere.

Tunc affirmatio composita, siue compacta dicitur, cum compositionem significat, quam significare uidetur. Ut cum dico: Petrus est iustus: hec affirmatio significare uidetur compositionem iustitie ad Petrum, et significat quidem. Incompacta uero,  siue incomposita dicitur affirmatio, cum non significat compositionem, quam significare uidetur: ut cum dicitur, Deus iustus; non enim ibi significatur compositio iustitie ad Deum, non enim componitur, uel inheret; et potius significatur esse iustitia, quam iustus. Negationes uero de Deo dicte, et uere et proprie sunt; secundum quas remouetur a Deo quod ei per inherentiam non conuenit. Unde Dionysius  attendens quid de Deo dicatur per causam, potius attendens sensum, ex quo fiunt uerba, quam sensum quem faciunt uerba; potius considerans quid ex quo dicatur, quam quid de quo, dicit: Deus est iustus, pius, fortis. Item, potius considerans quid Deo non conueniat per proprietatem, quam quid de Deo dicatur per causam, dicit: Deus  non est pius, fortis, misericors; potius remouens auctoritatem dicendi, quam ueritatem essendi.



REG. XIX. Omne simplex alio est, et alio dicitur esse.

Hec nascitur ex illa, qua dictum est: Omne nomen datum ex forma, etc. Ibi dictum est, quod nullum nomen proprie conuenit Deo; et ita omne simplex, tam Pater quam Filius, quam Spiritus sanctus alio est, quia sua propria essentia est: et alio dicitur esse quia ab effectu, quem habet in creaturis, esse dicitur quia quidquid est, a Deo, tanquam a summo esse, habet esse; et ita quia omnia esse facit Deus, esse dicitur: sua tamen essentia est. Similiter Deus alio est iustus, alio dicitur esse iustus: sua enim propria iustitia iustus est; sed iustus esse dicitur ab effectu iustitie, quem habet  in nobis: dicitur enim iustus, quia facit iustum; ipse uero est iustus, quia est summa iustitia.



REG. XX. Omne simplex proprie est, et improprie dicitur esse

Patet istam nasci ex precedenti. Tam Pater enim quam Filius, quam Spiritus sanctus proprie est, qui immutabiliter est. Unde Hilarius ait  : Esse non est accidens Deo, sed substantialis generis proprietas. Tamen ipse Deus improprie dicitur esse; omne enim nomen, quod de Deo dicitur, improprie  dicitur: et ita proprietas est in essendo, sed improprietas in dicendo.



REG. XXI. Omne nomen Deo conueniens conuenit ei uel causatiue, uel similitudinarie, uel adiectiue, uel negatiue.

Similiter hec nascitur ex precedenti regula. Cum enim nullum nomen Deo proprie conueniat, oportet, nomen dictum de ipso, hoc uel illo modo dici quia etiam in naturalibus omne nomen, quod transumitur a sua propria significatione, aliquo predictorum modorum transumitur. Sunt ergo quedam nomina, que conueniunt Deo per causam, ut iustus, pius, fortis; quedam per similitudinem, ut Pater, Filius, splendor, imago; quedam ratione adiuncti, ut irasci, penitere. Irasci attribuitur Deo  ratione adiuncti, ratione uidelicet punitionis: punitio enim solet adiungi ire. Similiter penitere attribuitur Deo ratione adiuncti, id est mutationis operis: solet enim penitentie adiungi operis mutatio. Dicitur enim Deus penitere, quia opus mutat; irasci, quia punit. Unde Claudius Claudianus  in libro De anima: Dicitur Deus penitere, non passionis affectu, sed consequentis effectu. Negatiue ut cum dicitur Deus subtrahere gratiam, uel indurare aliquem. Subtrahere enim gratiam nichil aliud est quam non continuare; indurare, quam gratiam non apponere. Unde auctoritas  dicit, Deum indurasse cor Pharaonis, non impartiendo malitiam, sed non apponendo gratiam. Ea autem nomina,  que de Deo dicuntur per causam, de Deo dicuntur secundum substantiam; cetera uero plurimum  de Deo dicuntur relatiue.



REG. XXII. Omni theologica predicatione ostenditur Deus esse quid, uel ad quid.

450 Patet similiter hanc nasci ex predicta: omnes enim termini trium predicamentorum naturalium, substantie, uel qualitatis, uel quantitatis, de Deo dicti, de ipso predicant diuinam usiam, et eis ostenditur Deus esse quid; terminus uero ceterorum predicamentorum ostenditur esse ad aliquid. Hec regula consonat illi, que ponitur ab Augustino  in hunc modum: Omnis terminus de Deo dictus aut de eo dicitur secundum substantiam, aut relatiue. Et sic decem predicamenta naturalia ad  duo theologica, ad predicamentum quid, et ad predicamentum ad quid, reducuntur.



REG. XXIII. Omnis terminus, qui de Deo dicitur secundum substantiam, de tribus personis dicitur singillatim, et in singulari numero; et de tribus in summa, et in singulari numero.

Duo intelligenda sunt in eo quod dicitur secundum  substantiam proprietas significandi; ad hoc enim ut nomen dicatur dici secundum substantiam, duo concurrunt, scilicet ut significet substantiam, uel circumstantiam, et modum significandi substantialem habeat, id est substantiue significet. Substantiam autem uocamus diuinam usiam; substantie circumstantiam relationem addictam usie. Sunt enim relationes addicte hypostasibus  , ut paternitas, filiatio, processio. Sunt relationes addicte usie, que significantur his terminis, principium, Dominus, factor, creator, auctor. Quicunque ergo terminus significat substantiam, uel substantie circumstantiam, et hoc substantiuo modo, de tribus personis dicitur singillatim, et in singulari numero, etc. uerbi gratia  hoc nomen Deus  significat substantiam, et substantiuo modo: quare de tribus potest dici singillatim, et in singulari numero, ut dicatur: Pater est Deus; Filius est Deus; Spiritus sanctus est Deus. Et in summa, et in singulari numero, ut, Pater, Filius, et Spiritus sanctus sunt Deus. Similiter hoc nomen, principium significat relationem addictam substantie, et hoc substantiuo modo de tribus personis predicto modo dicitur. Ideo autem apponimus, substantiuo modo, quia nomina significantia substantiam, uel substantie circumstantiam, si adiectiue teneantur, ut hoc nomen, potens, hoc nomen, iustus, de tribus personis dicuntur in summa in plurali numero  , ut, Pater, et Filius, et Spiritus sanctus sunt iusti, sunt potentes.



REG. XXIu. Nullum nomen substantiuum uoce et significatione, uel uoce tantum, pertinens ad essentiam, de tribus personis dicitur in summa, et in plurali numero, sed in singulari tantum.


uerbi causa, hoc nomen, Deus, hoc nomen, Creator, hoc nomen principium, de tribus dicitur in summa, et in singulari numero. Hec autem regula satis manifestatur ex premissa, que ita ampla est, ut etiam ad nomina personalia pertineat. Unde non est concedendum Patrem, et Filium esse principia Spiritus sancti, sed potius principium; non spiratores Spiritus sancti, sed potius spirantes Spiritum sanctum. Quamuis enim dicatur ab Hilario  , Spiritum sanctum procedere a Patre, et Filio auctoribus, ponitur enim ibi unum substantiuum  pro adiectiuo  , ut sit sensus: auctoribus, id est spirantibus: tamen improprietas ad consequentiam reducenda non est.



REG. XXu. Omne nomen adiectiuum, adiectiue retentum, ad essentiam pertinens, de tribus personis dicitur in summa, et in plurali numero.

451 Ut Pater, et Filius, et Spiritus sanctus sunt  iusti, uel potentes. Nomina enim adiectiua quod sunt singularis numeri, uel pluralis, uel alterius consignificationis, contrahunt ex subiecto, uel substantiuis, quibus adiunguntur: per se enim habent fluctuantem significationem, uel consignificationem. Unde cum dicitur: Pene sunt iuste; uel Pater, et Filius et Spiritus sanctus sunt iusti, hoc adiectiuum quod pluralis numeri est, habet a subiecto, uel substantiuis quibus innititur: unde ab eo, uel ab eis contrahit significationem pluralitatis. Similiter cum dicitur: Pater, et Filius et Spiritus sanctus sunt, uerbum significationem pluralis numeri contrahit a suppositis: non enim uerbum iudicatur esse pluralis, uel singularis numeri a principali significatione, sed a consignificatione.  Numerus enim, et persona coaccidentia sunt uerbi. A singularitate ergo, uel pluralitate suppositi, quod consignificat uerbum, iudicatur uerbum singularis, uel pluralis numeri. Adiectiua tamen de tribus personis dicuntur in summa, et in singulari numero, cum substantiuantur, id est substantiue tenentur, subintellecto articulo, ut Pater, et Filius et Spiritus sanctus sunt Omnipotens: quod melius in Gallico exprimi potest, li tut pussant  .



REG. XXuI. Omnis translatio in diuinis, nominis est, et non rei.

Potest triplex in naturalibus fieri tanslatio; aliquando enim fit translatio nominis, et rei, quando et nomen, et res transfertur ab eo cuius est, ad id ex quo est, uel id secundum quod est, ut  cum dicitur: Linea est longa, et hoc nomen longa, et res huius nominis, id est longitudo, transfertur ab eo cuius est, id est a lineato, ad id secundum quod est, id est lineam, secundum quam et longitudo conuenit lineato, et hoc nomen, longum. Aliquando fit translatio rei, et non nominis, ut cum dico: Seges est leta, letitia attribuitur segeti: sed non omne nomen, quod significat letitiam, ut hoc nomen, gaudens, uel exsultans. Aliquando fit transsumptio nominis, et non rei; ut cum dicitur: Monachus est albus, transfertur hoc nomen albus, ad hoc ut conueniat monacho, sed non res nominis. Cum enim monachus dicitur albus, non dicitur quod sit affectus albedine, sed quia est albi habitus.  In diuinis autem fit translatio nominis, et non rei; cum enim dicitur: Deus est iustus, hoc nomen iustus transfertur a sua propria significatione ad hoc ut conueniat Deo, sed res nominis non attribuitur Deo; sed potius ipsa iustitia diuina Deo attribuitur, non alia, a qua datum est hoc nomen, iustus; aliud enim predicatur, cum dicitur: Deus iustus, aliud compredicatur: predicatur enim diuina iustitia, compredicatur effectus iustitie in nobis.  Unde cum dicitur: Deus est iustus et fortis, intelligitur identitas predicati, sed diuersitas compredicati: unde copulatiua coniunctio ibi habet locum, quia copulat diuersos effectus, qui compredicantur in his propositionibus, scilicet effectum iustitie, et effectum fortitudinis aliquando enim copulatiua coniunctio copulat significata; aliquando copulat consignificata, significata, ut cum dicitur, Petrus est pius et misericors. consignificata, ut cum dicitur: Deus est pius et misericors. Sicut disiunctiua coniunctio aliquando disiungit significata, ut cum dicitur: Animal est sanum, uel egrum; aliquando autem consignificata: ut cum dicitur, illud est album, uel alba. Non tamen concedendum est, Deus est iustum et pium; ibi enim  potius uideretur copulari predicata, quam compredicata: et ita cum unicum sit predicatum, inconsequens est copula. Sed queritur cui quid copulatur, cum dicitur, Deus est miserator, et misericors; cum misericors pertineat ad naturam, miserator ad effectum? Potest dici quod repetitio coniunctionis datur intelligi, ut sit sensus: Deus est misericors, et est miserator. Sed fortasse aptitudo efficiendi, que notatur per misericors, copulat effectionis effectum, qui notatur per miserator.



REG. XXuII. Omne nomen, uel pronomen distinctiuum, in masculino, uel feminino nomini personali adiunctum, pertinet ad personam, in neutro uero ad essentiam.

452 Ut Pater est alius a Filio, persona Patris  est alia a persona Filii; sed non aliud. Pater non est ille qui est Filius, sed est illud quod Filius. Nec mirum, si nomina, uel pronomina distinctiua in masculino, uel feminino pertineant ad personam, in neutro ad essentiam, cum in naturalibus nomina in masculino, uel feminino pertineant ad rem generis, in neutro ad genus rei. Adiectiua uero in masculino, et feminino genere ditinctiua sunt ratione generis; genus enim masculinum, uel femininum distinctiuum est: unde et ipsum adiectiuum, quia ex uirtute discretionis ad rem generis pertinet, exigit subiectum, quod determinet rem generis, ut, albus equus, alba mulier. Adiectiuum uero in neutro genere confusionem  . Neutrum enim genus non  dicitur genus per positionem, sed per abnegationem: et ita in neutro genere adiectiuum, quia confusum est, pertinet ad genus rei, non ad rem generis. Unde solet dici, quod in adiectiuo neutri  generis intelligitur hoc subiectum, res, quare et substantiue solet teneri, ut cum dicitur: Album currit. Similiter per quis in masculino genere solet queri de persona, ut cum dicitur: Quis currit? per que etiam in feminino: per quid in neutro de  essentia. Similiter in Diuinis ratione discretionis nomina distinctiua in masculino, et feminino pertinent ad personam; in neutro uero ratione confusionis ad essentiam.



REG. XXuIII. Nullum nomen, uel pronomen partitiuum conuenienter adiungitur nomini essentiali.

Minus enim congrue dicitur: Aliquis Deus, uel quidam Deus, uel iste Deus, dictio enim partitiua partitur inter appellata, que actu, uel natura sunt plura. Unde conuenienter dicitur; Aliquis phenix; quamuis enim non sint plures actu, plures tamen possunt esse natura: sed nec actu, nec natura plures intelligere possumus esse deos: et quamuis plures persone sint, quarum appellatiuum est hoc nomen Deus tamen circa hoc nomen non habet  locum partitiua distinctio, quia sicut partitur in appellatiuis, ita in appellatiuorum naturis. Non enim uere diceretur: Petrus est alius homo quam Paulus, nisi alia humanitate esset homo, quam Paulus. Hoc nomen uero, unus, quamuis aliquando partitiue teneatur, tamen quia aliquando tenetur exclusiue, admittitur ut dicatur, unus Deus, id est non plures. Et si alicubi inueniatur signum uniuersale, uel particulare adiunctum nomini essentiali, intelligatur illa uniuersitas, uel partitio referri ad pluralitatem persone, non essentie, ut cum dicitur a Betio in libro De Trinitate  : Deus a Deo nullo differt, is est sensus: Nulla res que sit Deus, in eo quod Deus est, differt a re que Deus est.



REG. XXIX. Quotiescunque dictio exclusiua adiungitur nomini essentiali, nomen potius facit in genus rei, quam in rem generis: nec est pro quo fiat suppositio, sed indeterminate fit sermo  de aliquo.


Ut cum dicitur: Unus Deus, solus Deus, tantum Deus. Sicut enim in naturalibus adiuncto uno exclusiuo nomini appellatiuo, non est pro quo fiat suppositio, sed potius nomen fertur ad genus rei, non ad rem generis, ut cum dicitur: Tantum homo, uel solus homo est hic intus, non pro Petro, uel pro Paulo fit suppositio, sed pro homine indeterminate: sic cum dicitur: Unus Deus, uel solus Deus, uel tantum Deus, non pro Patre, uel Filio, uel Spiritu sancto fit suppositio, sed pro re huius nature indeterminate.  Unde non concedimus: Unus Deus genuit unum Deum, uel, solus, uel, tantum: nec, unus solus Deus gignit, uel, gignitur, quia pro nulla  fit suppositio.



REG. XXX. Omne nomen essentiale, aut est quasi mathematicum, aut est quasi concretiuum.

Nomina mathematica, siue principalia apud naturalem philosophum dicuntur illa que significant improprietatem  mathematice, id est abstractiue, nullo habito respectu ad subiectum; ut albedo,  nigredo. Concretiua uero, siue sumpta dicuntur, que significant proprietates concretiue, id est proprietates inherentes subiectis, ut album, nigrum. In diuinis autem quasi mathematica, que significant deitatem nullo habito respectu ad personam, ut deitas, diuinitas, natura, usia, essentia, substantia. Quasi concretiua sunt, que significant naturam, prout est proprie, ut Dominus, iustus, misericors.



REG. XXXI. Omne nomen mathematicum minus improprie dicitur de Deo, quam concretiuum.

453 Mathematica enim magis tendunt ad simplicitatem, quanto autem aliquid simplicius, tanto ad Deum spectat competentius. Deus enim, ut superius dictum est, omnifariam simplex est.



REG. XXXII. Omne nomen, quod de Deo dicitur, aut est essentiale, aut cessentiale, aut personale, aut compersonale, aut partim personale,  partim essentiale.


Essentialia dicuntur omnia nomina illa, que supponunt essentiam, et apponunt  . Que sunt quasi mathematica, uel essentiam predicant, id est principalia, ut Deitas, Diuinitas; uel personam appellant, ut hoc nomen, Deus: ut enim superius dictum est, hoc nomen, Deus, predicat Deitatem, et supponit personam: aliquando tamen supponit deitatem; ut, Deus est Pater, et Filius, et Spiritus sanctus. Nec mirum: cum et ipsa Deitas sit persona  . In naturalibus enim, ubi aliud est res nature, aliud natura rei, cum proprie habeat supponere rem nature, aliquando improprie supponit  naturam rei. uerbi causa, hoc nomen, homo, proprie supponit hominem; ut cum dicitur: Homo currit; improprie tamen speciem, ut cum dicitur: Homo est species. Cessentialia dicuntur illa, que significant, uel predicant circumstantias substantie, id est relationes addictas substantie, et personas appellant, ut, principium, Dominus, creator, auctor. Istorum autem nominum quedam significant relationes eternas, quedam relationes ex tempore, ut hec nomina, principium, Dominus; ab eterno enim fuit Dominus, uel principium. Temporales uero relationes significant hec, creator, auctor, factor; ex tempore enim Deus incepit esse creator, uel auctor. Hec autem nomina aliquando ponuntur  substantiue subintellecto articulo, ut Pater, et Filius, et Spiritus sanctus sunt principium, uel Dominus; et tunc intelligitur predicari usia, et compredicari relatio; aliquando tenentur adiectiue sine intellecto articulo, ut cum dicitur, Pater est dominus, et principium omnium creaturarum: et tunc intelligitur predicari relatio, et compredicari usia. Nomina personalia dicuntur illa, que personales proprietates supponunt, et predicant, ut, paternitas, filiatio, processio; uel personales proprietates predicant,  et personas appellant, ut Pater, Filius, Spiritus sanctus, genitus, gignens, procedens. Compersonalia dicuntur que predicant distinctiones addictas personalibus proprietatibus, ut, distinctus, differens, alius. Partim personalia, partim essentialia dicuntur illa que partim notant personam, partim essentiam, ut hoc nomen, persona, et hoc nomen, Trinitas. Persona dicitur quasi per se una. Per hoc ergo quod ibi intelligitur unitas, habetur intellectus de essentia; per hoc autem quod dicitur per se, habetur intellectus personalis distinctionis. Unde Pater dicitur persona, quasi per se unum, id est ita distinctus, quod unus. Similiter Filius, similiter Spiritus sanctus. Unde et dicuntur persone, quasi per se unum, id est ita distincte, quod unum.  Similiter Trinitas, quasi tres unum  , ut per hoc quod III intelliguntur, de personali distinctione notitia habeatur; quod unum, de essentia.



REG. XXXIII. Nullum nomen priuationis, uel obnoxietatis, uel uiolentie designatiuum cadit in Deum.

Cum enim, ut dictum est, nomina per causam, per similitudinem de Deo dicantur, nomen priuationum de Deo per similitudinem non potest dici, nec per causam; priuationum enim nulle sunt cause, nec Deus causa peremptoria est, sed positiua. Nomina obnoxietatis in Deum non cadunt propter suspicionem, ne aliqua obnoxietate, uel necessitate teneri intelligatur. Unde non dicimus: Oportet Deum  hoc facere, uel, Deus tenetur hoc facere.  Similiter nomen importans uiolentiam Deo, non dicitur; non enim dicitur Deus aliquod nolle, ne uiolentia ibi intelligatur; multa enim Deus non uoluit, sed nulla noluit: nec debemus concedere quod Deus mala nolit, sed quod non uelit.



REG. XXXIu. Omnis sermo theologicus debet catholicus esse, generalis, usitatus, ab intellectu non dissonus, rei, de qua loquimur, consonus.

454 Catholicus, inquam, esse debet, quia contrarius fidei catholice admitti non debet, ut si tres essentie, uel tres dii esse dicantur; usitatus etiam, quia profanas uerborum nouitates Ecclesia deuitat; generalis, ut ab hominibus intelligentibus recipiatur, ut Christum esse aliquid secundum quod homo. Ut etiam intellectu sit perceptibilis; debet  enim uerborum inuolucra cauere catholicus. Ut etiam rei, de qua loquimur, sit consonus, debet enim theologus habere sermones cognatos rebus, de quibus loquitur.



REG. XXXu. Nomina substantiua minus improprie dicuntur de Deo, quam adiectiua.

Adiectiua enim magis spectant ad concretionem et compositionem quam substantiua. Similiter nomina  positiua minus improprie dicuntur de Deo, quam nomina comparatiua, uel superlatiua, quia substantia Dei non suscipit magis, uel minus. Similiter nomina rerum incorporearum, uel que pertinent ad incorporalia: Deus enim dicitur Spiritus, sed non dicitur corpus; dicitur misericordia, pietas, misericors, pius: sed non dicitur albedo, uel nigredo; non dicitur lineatus, uel linea; non superficiatus, uel superficies. Quamuis enim de Deo ista possent dici per causam, tamen propter remouendam suspicionem a Deo remouentur propter idololatras  , qui naturas rerum deos esse fingebant, et metamorphositas  hereticos, qui Deum lineamentis corporalibus distinctum esse credebant.



REG. XXXuI. Quotiescunque per pronomen demonstratiuum de Deo fit sermo, cadit a demonstratione.


Omnis enim demonstratio aut est ad sensum, aut ad intellectum; Deus autem nec sensu, quia incorporeus, nec intellectu, quia forma caret, comprehendi potest; potius enim quid non sit, quam quid sit, intelligimus: cum enim ueri nominis intellectus surgat ex forme perceptione, qua res intelligitur esse quid, uel qualis, uel quanta, cum in Deo nulla forma sit  , proprie intellectu capi non potest; sed per solam forme alterius remotionem quasi intelligendo ab aliis separatur, et separando intelligitur. Unde Betius in libro De  duplici natura et una persona Iesu Christi ait: Deus, et natura integro perfectoque intellectu capi non possunt, sed aliquo tamen modo ceterarum regularum  priuatione capiuntur. Sic ergo cum Deus introducitur loquens de se, propria demonstratio non habet ibi locum, cum fiat ad oculum, nec ad ueri nominis intellectum; sed, ut ita liceat loqui, demonstratio fit ad fidem: apud Donatum enim demonstratio fit ad intellectum, apud Deum uero demonstratio fit ad fidem: propterea Deus cum introducitur loquens de se, duplex intelligitur prosopopeia: una, que dicitur anthropopathos  , id est humana propassio; alia, que dicitur idiotheos  , id est diuina proprietas. Cum enim Deus legitur dixisse: Ego sum qui sum , angelus  loquebatur in persona Dei, quasi recitando quod legatur in mente diuina. In hoc ergo improprietas est, quod quasi alius loquitur, id est angelus, et de alio esse intelligitur sermo, scilicet de Deo; et ita in hoc anthropopathos, quod uerba creature, id est angeli, attribuuntur Creatori. In hoc uero attenditur idiotheos, quod creature attribuitur quod Creatoris est, quia illa uerba que ab  angelo proferuntur, de solo Deo uera esse intelliguntur. Aliquando autem Pater intelligitur loquens in proprietate prime persone, ut ibi: Non permanebit spiritus meus in homine in eternum etc. Aliquando Filius, ut in Genesi, ubi loquitur Dominus ad Abraham dicens: Hoc tempore reuertar ad te, et Sara habebit filium . Aliquando Spiritus sanctus, ut in Malachia, ubi dicitur: Ecce mitto angelum meum ante faciem tuam ; ibi loquitur Spiritus sanctus ad Patrem de Filio. Aliquando tota Trinitas, ut ibi: Ego sum qui sum , uel forte ipsa usia ibi introducitur loquens. Tres autem persone, ubi dicitur: Faciamus hominem ad imaginem et similitudinem nostram, etc.  Nomina uero demonstratiua magis  improprie conueniunt Deo, quam pronomina relatiua. Pronomina autem possessiua aliquando per maximam improprietatem dicuntur de Deo, ut quando essentie notant identitatem; possessiua uero notare debent differentiam possidentis ad possessa. Impropriissime tenetur hoc pronomen, meus, ubi dicitur: uindicta postquam meus a pretore recessi. Similiter cum dicitur: Sacrificia uestra odiuit anima mea , impropriissime ponitur mea; nulla enim differentia inter animam Dei, et Deum; anima enim ipsa uoluntas est, que est ipse Deus. Aliquando notat minorem improprietatem, cum insinuat diem generationis; proprietatem uero, cum dicitur: Hic est Filius meus dilectus, etc.   Minus etiam improprie sumitur, cum notat creationis auctorem, ut ibi: Omnia mea sunt, auctoritate creationis et gubernationis. Aliquando notant gratiam recreationis, ut in Euangelio: Filii mei mecum sunt in cubili  , ibi enim sancti dicuntur Filii Dei propter gratiam adoptionis.



REG. XXXuII. uerba per maiorem improprietatem dicuntur de Deo, quam nomina, uel pronomina.

455 Magis enim spectant ad compositionem. Ut enim testatur Aristoteles  , omne uerbum significat compositionem, quam sine compositis non est intelligere: uerbum enim est nota eius quod de altero dicitur



REG. XXXuIII. Nullum nomen in diuinis est nota eius quod de altero dicitur, uel quod alterum, sed potius eius quod idipsum est.


Ut cum dicitur, Deus est, hoc uerbum est non est ibi nota alicuius, quod de altero dicitur, uel quod alterum est ab ipsa essentia diuina: Sed potius notat id quod est se ipsum, quod subditur. Essentia enim Deus est, et Deus essentia. Unde cum apud Aristotelem circa compositionem et diuisionem ueritas falsitasque consistat, apud theologum circa identitatem et diuersitatem consistit.



REG. XXXIX. Nullum uerbum minus improprie dicitur de Deo, quam hoc uerbum est.


Hoc enim uerbum notat substantiam, et apud philosophos naturales carens temporali motu dicitur. Non enim, sicut alia uerba, que actiones successiuas significant, in motu habet significationem, sed potius significat essentiam



REG. XL. Omne uerbum presentis temporis minus improprie dicitur de Deo, quam preteriti, uel futuri.

Presentia enim ad Deum pertinet, non preteritio, uel futuritio. Eadem enim lex participiorum in diuinis, et uerborum, quia quot modis ponuntur uerba, et participia. Similiter aduerbia quedam minus improprie dicuntur de Deo quam nomina;  notant enim uarias circumstantias, siue relationes, que de Deo dicuntur secundum usiam.



REG. XLI. Omne aduerbium locale dictum de Deo predicat immensitatem diuinam, siue quamdam collationem Creatoris ad creaturas, secundum quam Creator in creaturis tanquam causa efficiens in suis effectibus esse dicitur.

Cum enim dicitur: Deus est ubique, uel alicubi, non hoc ita dicitur, tanquam Deus circumscriptus loco intelligatur: sed potius Dei immensitas predicatur, ut potius omnia infra eius immensitatem contineri, quam ipsum esse in loco intelligatur



REG. XLII. Localibus circumlocutionibus de Deo predicatur aut immensitas diuina, aut collatio, aut unio

uerbi causa cum dicitur, Deus est omni loco, uel, in aliquo, hic predicatur diuina immensitas. Cum  uero dicitur: Deus est in sanctis, collatio diuine gratie significatur: in sanctis enim dicitur esse per gratiam. Cum dicitur esse in homine assumpto, hic predicatur unio, ut sit sensus: humana natura est unita Christo.



REG. XLIII. Aduerbia temporalia de Deo dicta predicant eternitatem.

456 Siue enim dicam de Deo: Heri fuit; siue dicam: Hodie, siue, cras erit, eternitas predicatur. Unde cum dicimus: Deus fuit antequam quidquid esset, nec tempus, nec temporalis anticipatio designatur, sed potius eternitas. Unde Betius in libro De Trinitate  ait: »Nostrum nunc quasi currens, tempus facit, et sempiternitatem: diuinum  uero nunc permanens, neque mouens sese, sed constans, eternitatem facit.«



REG. XLIu. Aduerbia similitudinis de Deo dicta, aut essentie ueritatem, aut similitudinem, aut improprietatem, aut adiunctionem significant.

uerbi causa, uidimus gloriam eius, gloriam quasi Unigeniti a Patre : ibi quasi notat essentie ueritatem, id est uere Unigeniti; similitudinem, ut ibi: Sicut Pater habet uitam in semetipso, sic dedit Filio uitam habere in semetipso ; improprietatem, ut legitur in Daniele  , ubi dicitur:  Antiquissimus dierum sedebit iudicans quasi crapulatus a uino; adiunctionem, cum dicitur: Pater dicitur principium Filii, sicut dicitur principium Spiritus sancti, ut sit sensus: Pater dicitur principium Filii, et dicitur principium Spiritus sancti. Similiter prepositiones in diuinis uarias habent acceptiones.



REG. XLu. Hec prepositio, in, in diuinis aliquando notat essentie identitatem, et persone pluralitatem; aliquando quasi diuersitatem; aliquando eternam predicationem; aliquando identitatem; aliquando causam efficientem; aliquando quasi causam formalem.

uerbi causa, cum dicitur: Filius est in Patre, ita notatur persone pluralitas, quod essentie identitas. Si enim cum dicitur: Atalanta resultat in  Parthenopeo, notatur expressa nature similitudo; non est absurdum, si cum persone pluralitate notatur identitas nature, cum dicitur; Filius est in Patre. Quasi diuersitatem, cum dicitur: Deitas est in Patre, non dico diuersitatem, sed quasi diuersitatem: non est diuersitas inter deitatem et Patrem, quia deitas est Pater, et Pater est deitas; sed quasi quedam transitio notatur, cum ibi prepositio per appositionem ponatur. Aeternam predicationem, cum dicitur: Quod factum est, in ipso uita erat , quasi in ipso uiuebat per eternam dispositionem omne quidquid futurum erat. Efficientem causam, cum dicitur: In Filio facta sunt omnia, id est per Filium. Quasi formalem causam, cum dicitur: Qui cum esset in forma Dei . Identitatem, secundum quod dicitur quod Deus ante constitutionem mundi erat in se, uel apud se.



REG. XLuI. Hec prepositio, secundum, in diuinis aliquando notat ordinem cause, aliquando notat ordinem intelligentie.

Cum enim dicitur: Filius, secundum quod Deus, est persona, si notet ordinem cause, uera est propositio, ut sit sensus: ad hoc ut Filius sit persona, exigit ut sit Deus. Si uero notet ordinem intelligentie, falsa est locutio: in hoc enim nomine, Deus, non intelligitur persona. Si uero dicatur: Filius, secundum quod est persona, est Deus, ut notetur ordo intelligentie, uera est propositio, quia in hoc nomine, persona, intelligitur Deus, quia esse personam est esse Deum.



REG. XLuII. Hec prepositio, secundum, aliquando notat quasi efficientem causam; aliquando quasi formalem; aliquando nature conditionem.


457 uerbi causa, cum dicitur: Filius est equalis Patri secundum substantiam, hec prepositio, secundum, notat hic quasi efficientem causam. Substantia enim causa est quasi efficiens, quare Filius sit equalis Patri. Cum uero dicitur: Filius est equalis Patri secundum equalitatem, secundum notat quasi formalem causam. Aequalitas enim est formalis causa, quare Filius sit equalis Patri, sicut apud naturalem philosophum dicitur esse aliquid  simile secundum qualitatem, ut secundum notet efficientem causam: dicitur etiam aliquid esse simile secundum similitudinem, ut secundum notet formalem causam. Conditionem uero nature notat, cum dicitur: Filius Dei, secundum quod homo, dimittit peccata, id est, ens in humana natura. Similiter alie prepositiones de Deo dicte uarias notant circumstantias; coniunctiones etiam.



REG. XLuIII. Nominum, que de Deo dicuntur, aliud dicitur de tribus personis, ita quod de nulla earum; aliud ita de tribus in summa, quod de singulis; aliud ita de una persona, quod non de aliis.

Exempli causa hoc nomen, Trinitas, ita dicitur de tribus in summa, quod de nullo singillatim, quia Pater, et Filius, et Spiritus sanctus sunt Trinitas,  sed nec Pater, nec Filius, nec Spiritus sanctus est Trinitas. Hoc nomen uero, Deus, ita dicitur de tribus in summa, quod de singulis, quia Pater, et Filius, et Spiritus sanctus sunt Deus, et tam Pater, quam Filius, quam Spiritus sanctus est Deus. Hoc autem nomen, Pater, uel hoc nomen, Filius, uel hoc nomen, Spiritus sanctus, ita dicitur de una persona, quod non de alia.



REG. XLIX. Nominum theologorum  alia appropriantur uni persone nomine, et re; alia nomine, et non re.

uerbi causa hoc nomen, Pater, appropriatur nomine et re, quia nec hoc nomen, Pater, nec eius significatio alii conuenit, quam Patri. Similiter hoc nomen, Filius, Filio. Hoc nomen uero, potentia,  ita appropriatur Patri nomine, quod non re, ut sit appropriatio dicendi, non essendi. Solus enim Pater dicitur potentia: sed non est solus potentia; imo Pater, et Filius, et Spiritus sanctus sunt una potentia. Similiter hoc nomen, Sapientia, appropriatur Filio nomine, et non re.



REG. L. Hoc nomen, Pater, de Deo dictum aut predicat personam, aut personalem proprietatem, aut relationem Patris ad Filium, aut relationem Patris ad creaturas secundum creationem, aut relationem Patris ad hominem secundum recreationem.

uerbi causa cum dicitur: Deitas est Pater, hic predicatur persona de usia, ut sit sensus: Deitas est Pater, id est ille qui generat; et secundum hoc substantiuatur hoc nomen, Pater, subintellecto articulo,  ut sic exponatur Gallice: Deitas est Pater, id est li Pere  . Nec mirandum, si in diuinis persona predicatur, cum in naturalibus non predicetur nec rei proprietas. In naturalibus enim aliquid predicatur per inherentiam, quando aliquid ostenditur alicui inherere, uel conuenire tanquam rei proprietas. In diuinis uero, ubi nichil inheret, nisi accretiuum  , nec ostenditur quid de quo, uel quid cui inhereat; sed quid  sit, uel quomodo se habeat. Ut cum dicitur: Deitas est Pater, hic non attenditur quid de deitate dicatur, uel quid ei inhereat, cum nil ei insit; sed potius quid sit  deitas. Unde ad interrogationem factam de deitate, quid ipsa sit, conuenienter respondetur: Pater.

Non enim dicere possumus ibi predicari relationem de deitate, cum deitas nee generans, nec genita, nec procedens sit  , nec relationes personales in deitate esse intelliguntur, per quas deitas a Patre, uel Filio, uel Spiritu sancto distinguatur. Personalis uero proprietas predicatur, cum respondetur ad hanc interrogationem: quis est Deus generans? Pater; ut similiter subintelligatur articulus, et nomen substantiuetur, In naturalibus autem personalis proprietas dicitur proprius status persone, qui attenditur ex concursu omnium substantialium et accidentalium rei, que predicatur hoc uocabulo,  Socrates, et hoc uocabulo, Plato: quod etiam propria qualitas a grammaticis solet dici. In diuinis autem non proprie, sed per similitudinem potest assignari personalis status, ut personalis proprietas Patris dicatur singularis eius status, qui attenditur ex concursu deitatis, innascibilitatis, paternitatis, spirationis: nec est ueri nominis personalis proprietas, sed quasi personalis proprietas, nec facit quid, uel ad aliquid, sed quem. Non sunt autem propria uocabula in sacra pagina, quibus isti personales status designentur; sed per quamdam circumlocutionem, ut, Deus Pater, Deus Filius, Deus Spiritus sanctus; que respondentur ad interrogationem factam per quis: Ut, quis est Pater? Deus Pater, Quis est Filius? Deus Filius. Quis est Spiritus Sanctus?  Deus est Spiritus sanctus. Non enim ad interrogationem factam per quis, debent responderi relationes, sed ad interrogationem factam per quomodo: ut si queratur: quomodo se habet Pater? conuenienter respondetur: Pater est Pater Filii. Similiter Filius est Filius Patris. Unde et hoc nomen, Pater, adiectiue retentum predicat relationem de Patre. Aliquando hoc nomen, Pater, predicat relationem ad creaturas secundum creationem, ut cum dicitur: Credo in Deum Patrem omnipotentem. Aliquando relationem ad hominem, secundum recreationem ut cum dicitur: Pater noster, qui es in celis.



REG. LI. Hoc nomen, principium, aliquando predicat paternitatem, aliquando spirationem, aliquando relationem Creatoris ad creaturas.


458 Ut cum dicitur: Pater est principium Filii, hic predicat paternitatem, relationem uidelicet Patris ad Filium. Cum dicitur, Pater est principium Spiritus sancti, hic predicatur spiratio, que communis Patri est, et Filio, secundum quam Pater, et Filius spirant Spiritum sanctum. Unde equiuoce uidetur dici hoc nomen, principium, cum Pater dicitur principium Filii, et principium Spiritus sancti: hic enim paternitas, ibi uero aspiratio  predicatur. Unde, non uidetur uere posse dici unica prolatione: Pater  est principium Filii, et Spiritus sancti: Sed, Pater est principium Filii. Pater est principium Spiritus sancti, secundum illam significationem, qua hoc nomine, Pater, predicatur spiratio. Secundum hoc etiam affirmari potest Patrem esse principium Filii, et Spiritus sancti: potest tamen dici, quod non nisi origo, que quodammodo pertinet ad paternitatem et spirationem, hoc termino predicatur, principium, ut sit sensus: Pater est principium Filii, et Spiritus sancti, id est origo. Et secundum hoc nulla erit equiuocatio in hoc nomine, principium cum Pater dicitur principium Filii et Spiritus sancti: Et secundum hoc Pater est tam Filii quam Spiritus sancti principium; sed non est principium tam Filii, quam Spiritus sancti: sicut posito quod Socrates erit  albus duobus momentis, concedendum est quod Socrates utroque duorum momentorum erit albus aliqua albedine, non tamen aliqua albedine erit albus duorum momentorum utroque. Similiter Pater, et Filius dicuntur unum principium Spiritus sancti, quia una spiratione spirant Spiritum sanctum. Sed cum dicitur: Pater, et Filius sunt unum principium Spiritus sancti, utrumque istorum nominum, unum principium, tenetur adiectiue, quantum ad significationem; quamuis hoc nomen, principium, teneatur substantiue quantum ad uocem: hoc etenim nomen, unum, notat spirationis unitatem; principium, uero notat spirationem, nec tamen uere potest dici: sunt unus spirans; unus enim pertinet ad personam;  Pater autem, et Filius non sunt una persona spirans. Nec possunt dici unum spirans; unum enim pertinet ad essentiam; Pater autem, et Filius non sunt una essentia, spirans; essentia enim non spirat. Sed possunt dici duo spirantes, ut duo ponatur substantiue, spirantes autem adiectiue, id est duo qui spirant: non tamen duo spiratores. Spiratores enim poneretur substantiue, et sic notaretur spirationum pluralitas. Hilarius tamen dicit  Spiritum sanctum procedere a Patre et Filio auctoribus; sed auctoribus ponetur pro spirantibus, substantiuum scilicet pro adiectiuo, tropice enim locutiones sustinende sunt, non extendende. Sed quamuis concedatur Patrem et Filium esse unum principium. non tamen concedendum, idem principium, Idem  enim facit intrinsecam relationem, et ita cum Pater esset unum principium Spiritus sancti, Filius esset idem principium, et ita non solum spirationis, sed et persone in Patre et Filio uideretur esse identitas. Preterea non est concedendum Patrem et Filium esse aliquod principium Spiritus sancti; aliquod enim partitiuum est sicut non admittitur, Pater et Filius sunt aliquis Deus. Ad terminum autem improprie positum non admittitur relatio ut cum dicitur, idem est, uel, non est, uel, illud est, uel, aliquod est. Unde quidam ex parte subiecti non admittunt,  ut dicatur: principium Spiritus sancti est Pater, et Filius: terminus enim, ita improprie sumptus non potest sumi ex parte subiecti, quamuis improprie ponatur ex parte predicati, Alii dicunt: ideo ex parte subiecti sumi non potest, quia adiectiue tenetur; adiectiuum autem adiectiue retentum non potest supponere. Sed hec nulla uidetur ratio. Quamuis enim est adiectiuum significatione, tamen est substantiuum uoce: sicut hoc nomen, Dominus, hoc nomen, auctor. Alii admittunt: principium Spiritus sancti est Pater et Filius, dicentes ibi fieri sermonem de spiratione, que est Pater et Filius. Sed si hoc est, spiratio est principium Spiritus sancti; et ita spirat Spiritum sanctum. Sed nullo modo hoc admitti debet: Principium Spiritus sancti  est Pater, et Filius, uel, et Pater et Filius, quia aut ibi fieret suppositio pro essentia, et ita falsa esset locutio, aut pro pluribus personis, et ita hoc nomen, principium, teneretur collectiue: sed nulla est ratio, quod hoc nomen pro pluribus sumeretur personis. Unde concedimus: unum principium Spiritus sancti est Pater: unum principium Spiritus sancti est Filius: sed non idem ne identitas persone intelligatur: nec aliud, ne spirationis pluralitas notetur. Unde concedendum est: Principium Spiritus sancti est Pater, et idem non est Filius. Principium Spiritus sancti est Pater, et non est Filius. Non tamen: Principium Spiritus sancti non est Filius. uideretur enim non solum persona, sed et  spiratio remoueri a Filio. Ergo quia Spiritus sanctus una spiratione spiratur a Patre et Filio, sustineri potest, quod dicitur in hymno  : Unus Patri cum Filio, id est una spiratione procedens a Patre et Filio, ut unus notet unitatem spirationis. Si tamen inueniretur Patris, manifesta esset locutio; ut esset sensus: unus Spiritus Patris et Filii. Sunt tamen qui corrigunt dicentes: Unum Patri, id est unius essentie cum Patre, et Filio. Relationes uero Creatoris ad creaturas predicat principium, cum dicitur: Deus est Pater creaturarum.



REG. LII. Nominum, que appropriantur personis nomine et re, alia dicuntur per positionem, alia per abnegationem.

459 uerbi causa, hoc nomen, Pater, de Deo  dicitur per positionem; hoc nomen uero, innascibilis, per abnegationem. Non enim Pater dicitur innascibilis per positionem proprietatis, sed per abnegationem originis, ut sit sensus: Pater est innascibilis; id est non est ab aliquo. Similiter hoc nomen, ingenitus. Hec autem nomina specialiter conueniunt Patri, ut non remoueatur natiuitas, sed  origo. Negationes enim plurium sunt negatiue, quam positiones positiue. Unde Spiritus sanctus non dicitur innascibilis, nec ingenitus, quia habet esse per originem: potest tamen dici non genitus, uel non esse genitus. Sunt tamen qui dicunt, innascibilitatem esse proprietatem; sed si proprietas est qua Pater discernitur a Filio et Spiritu sancto, relatio correlationem uidetur habere: ergo aut filiationem, aut aliam: si aliam a filiatione et processione, plures erunt personales relationes, quam quinque  . Si uero filiationem habet correlationem, aut una relatio habebit duas correlationes, aut innascibilitas erit paternitas: quod est impossibile, quia, ut ait Augustinus  , aliud est esse Patrem, aliud innascibilem: non enim in eo quod quis est Pater,  est innascibilis; Patrem enim esse Patrem, et habere originem, non est ab aliquo  . Preterea nascibilis et innascibilis potius uidentur esse opposita, ut priuatio, et habitus, siue ut affirmatio, uel negatio, quam ut relatiua: et ita innascibilis non dicitur relatiue ad nascibilem, uel ad Filium. Si autem hoc nomine, innascibilis, predicetur aliqua proprietas de Patre, in eo quod non est ab aliquo, eadem ratione si fingatur uocabulum de Spiritu sancto, predicabitur proprietas, ut ingenitor, quia nullus ab eo procedit, uel generatur. Sciendum quod nascibilis et innascibilis non opponuntur, ut priuatio et habitus, sed ut affirmatio et negatio; priuatio enim non habet locum in diuinis, quia aufert habitum,  et importat debitum: cum enim dicitur: Iste, est cecus, sensus est: non habet uisum, cum habere debeat. Opponitur autem nascibilis et innascibilis, ut affirmatio et negatio, sicut finitum, et infinitum: non enim hoc termino, innascibilis, aliquid ponitur, sed potius remouetur.



REG. LIII. Hec circumlocutio, Spiritus sanctus, aut personam, aut personalem proprietatem, aut relationem in diuinis predicat.

Personam quidem, cum dicitur: Deitas est Spiritus sanctus. Sed personalem proprietatem, cum respondetur ad interrogationem factam per quis, ut cum dicitur: quis est tertia in Trinitate persona? respondetur: Spiritus sanctus. Relationem, cum dicitur: Spiritus Sanctus est Spiritus sanctus  Patris; ac si dicatur: Pater spirat Spiritum sanctum: hec enim circumlocutio, Spiritus sanctus, non proprie dicitur relatiue sed specialiter inuenta fuit ad circumloquendum personalem proprietatem Spiritus sancti, et sumitur per maiorem improprietatem ad predicandum processionem, qua Spiritus sanctus procedit a Patre et Filio. Pertractatis his  que de nominibus personalibus, que appropriantur nomine et re, tractandum est de his que appropriantur nomine et non re. Sciendum ergo quod cum una sit potentia Patris, et Filii et Spiritus sancti, hec nomina potentia, potens, omnipotentia, omnipotens, appropriantur Patri, non res nominis. Hac ratione fit appropriatio huius nominis, potentia, et aliorum nominum predictorum, ne Pater uideatur esse impotentior Filio, cum in naturali generatione patres ratione antiquitatis soleant esse imbecilliores filiis: uel quia nichil est, cuius Pater non sit auctor, Filii per generationem, Spiritus sancti per spirationem, alterius rei per creationem. Ut autem penes Patrem insinuetur consistere auctoritas, ei appropriatur nomen potentie, uel omnipotentie.



REG. LIu. Ille solus uere est omnipotens, qui potest omnia, que posse est aliquid posse.


Hoc soli Deo conuenit: ipse enim solus potest omne illud quod posse est aliquid posse. Unde quamuis peccare non possit, non tamen in hoc derogatur eius omnipotentie, quia posse peccare potius est impotentie quam potentie: est enim ex infirmitate. Sed nonne Adam ante peccatum peccare potuit? nec tamen infirmitatem habuit. Ad quod dicitur, quod infirmitas dupliciter intelligitur, ut priuatio et negatio, quando ut priuatio, notat uitium, et tollit infirmitas habitum: qualiter Adam infirmus fuit post peccatum, quando ut negatio concipitur,  uitium non insinuatur, sed tantum infirmitatis habitus tollitur: qualiter Adam infirmus fuit ante peccatum, non quia haberet uitium, uel aliquam infirmitatem, sed quia firmitatem non habebat. Deus autem nec est infirmus aliquo uitio, eo quod aliquam impotentiam habeat, uel quia infirmitatem habeat. Sed nunquid concedendum est quod possit currere, uel ambulare? non: quia implicantur potentia et corporale exercitium, quod circa Deum intelligere est nefarium: non tamen ideo minus est omnipotens, quia quamuis tales actiones non exerceat, tamen eius subiecte sunt potentie, et eas facit auctoritate, non actione.



REG. Lu. Id solum potest Omnipotens, quod eius iustitie, eius potentie, eius misericordie conuenit.


Si quid enim contra potentiam eius esset, si fieret, uel contra iustitiam, uel contra misericordiam, illud Omnipotens non potest, quia hoc omnipotentie eius derogaret.



REG. LuI. Deus omnipotens dicitur, quia potest non solum que sunt, uel fieri possunt, sed etiam ea, que fieri non possunt.

Potest enim multa, que sunt impossibilia secundum inferiorem causam, uel secundum naturam: sunt tamen possibilia secundum superiorem causam.



REG. LuII. Quidquid est possibile secundum inferiorem causam, est possibile secundum superiorem: sed non conuertitur.


Possibile secundum inferiorem causam dicitur illud quod potest fieri secundum cursum nature, ut hominem de homine, bouem de boue nasci. Dicitur etiam possibile secundum naturam, quod quamuis non fiat secundum inferiores causas, tamen in consuetudine est ut fiat, ut animam creari. Animam ergo creari secundum naturam dicitur, quia fieri solet: consuetudo autem altera natura dicitur. Unde si in consuetudine esset hominem suscitari a mortuis, mortuum suscitari diceretur possibile secundum naturam propter consuetudinem, quam uocamus alteram naturam. Possibile uero secundum superiorem causam dicimus id quod superior causa,  id est Deus, facere potest, quamuis in natura non sit, ut fieri possit, ut asinam Balaam loqui, uirginem parere, et huiusmodi. Illud autem quod possibile est secundum naturam, simpliciter dicitur possibile: quod uero dicitur impossibile secundum inferiorem causam, non simpliciter dicitur possibile, sed possibile Deo.



REG. LuIII. Omne impossibile secundum inferiorem causam, ad quod sequitur impossibile secundum superiorem, est impossibile Deo.

460 Impossibile secundum inferiorem causam dicitur illud quod non potest fieri secundum consuetum nature cursum, ut uirginem parere. Impossibile uero secundum superiorem causam est illud, quod non potest facere superior causa, id est  Deus, ut Deum non esse bonum: hoc enim non potest facere Deus, ut non sit bonus; hoc enim esset diuine maiestati derogare. Et sic omne impossibile secundum superiorem causam est impossibile secundum inferiorem, sed non econtrario. Truncum enim esse uitulum est impossibile secundum legem nature; posset tamen Deus naturam trunci a subiecto remouere, et uituli naturam ei imprimere: quod si fieret, truncus desineret esse truncus, et inciperet esse uitulus: licet hoc fieri sit contra naturam, tamen cum factum esset, quod prius naturaliter erat truncus, nunc contra naturam esset uitulus. Sed quod album manens album sit nigrum, impossibile est non solum secundum inferiorem causam, sed secundum superiorem; licet enim Deus  circa substantiam posset alterare materiam, ut de aqua fieret uinum, tamen id non potest, ut cum singulariter sit aqua, sit uinum; cum sit album, sit nigrum; cum sit, non sit: quod si esset album, dum esset nigrum, Deus sua auctoritate faceret ut non esset quod sua auctoritate fecerat, quod esset: Igitur sibi ipsi discors esset: quod est impossibile. Et ita omne impossibile secundum inferiorem causam, ad quod sequitur impossibile secundum superiorem, est impossibile Deo. Similiter potest concipi illud quod dicitur a Hieronymo: Cum Deus possit omnia, non potest de corrupta facere uirginem; id est, non potest Deus  ut aliqua simul  sit corrupta et uirgo. Sed queritur, cum magis discrepent in naturis Creator et creatura, quam album et nigrum , quomodo Deus potuit facere ut Deus, ens Deus, esset homo, et non potuit facere ut album, ens album, esset nigrum. Ad quod respondetur quod res incipit esse aliquid, uel alicuius modi dupliciter: aut per solam concatenationem, aut per alterius rei ad se unionem. uerbi causa: aliquid incipit esse album per concatenationem substantie, et proprietatis, que sit subiecto causa predicati, secundum quod incipit esse album. Deus uero incipit esse homo ex eo quod humana natura unita est diuine nature. Sic ergo potuit Deus facere ut manens Deus esset  homo, per unionem scilicet humane nature. Sed hoc non potuit facere per solam concatenationem ut humanitatem persone diuine componeret, et non hominem, id est corpus et animam persone uniret. Similiter potuit facere ut album manens album esset nigrum: siquidem ineffabili unione, secundum quam humanam naturam diuine, uniret nigrum albo, ut, sicut dicitur, Deus est homo, ita uere posset dici: Album est nigrum: sed hoc non posset fieri per solam concatenationem, siue albi et nigri unionem, ut albo manenti albo imprimeretur nigredo, et non gratia nigri, quod uniretur albo.



REG. LIX. Non si ueritas est in essentia, possibilitas est in natura.

Sensus est: Non omne, quod est uerum, est possibile  secundum naturam, ut ea que fiunt secundum superiorem causam, ut asinam Balaam loqui. Hoc considerantes quidam non concedunt, omne uerum esse possibile, negantes quod, si aliquid sequatur ad aliud, antecedens est possibile, consequens est possibile. uerbi causa, ad hoc enuntiabile, Deum facere asinam Balaam loqui, sequitur asinam Balaam loqui: non tamen si hoc antecedens est possibile, consequens est possibile. Dictum enim quod ad possibile secundum naturam sequitur aliud possibile secundum naturam; sed non ad possibilitatem secundum superiorem causam sequitur possibilitas secundum inferiorem; sed ad possibilitatem secundum superiorem sequitur possibilitas secundum  inferiorem; dictum enim quod possibile est Deum facere asinam Balaam loqui, non tamen possibile asinam Balaam loqui, quia innueretur possibilitas nature. Sunt tamen quedam ita impossibilia, quod etiam impossibile est ea fieri, antequam fiant; et postquam facta sunt, impossibile est ea fieri secundum naturam, ut antequam asina Balaam loqueretur, impossibile erat secundum naturam eam loqui.

De talibus dicunt predicti ea esse impossibilia, antequam fiant, et dum fiunt. Sunt et alia, que antequam fiant, impossibile est ea fieri; sed postquam fiunt, sunt possibilia, ut istud: qui cecus est, uidere est impos; sed postquam uidet, possibile est ipsum uidere; uidet enim secundum naturales potentias.  De talibus dicunt illi quod impossibilia sunt, antequam fiant; possibilia uero, postquam facta sunt. Sed melius est, ut alii dicunt: Omne uerum est possibile, ut sicut uerum ampliatur ad ea que fiunt secundum superiorem causam, ita possibile; una enim est species possibilis, nec est concedendum, quod aliquid sit possibile, nisi in ueritate sit, uel secundum naturam fieri possit. Unde non conceditur Deum facere asinam Balaam loqui, esse impossibile, quia nec in ueritate est, nec secundum naturam fieri potest: sed tamen conceditur Deum posse hoc facere, ut fiat sermo de re, non de dicto: possibile est etiam Deo asinam Balaam loqui: et sic uerum fuit, et possibile asinam Balaam loqui, sed modo nec uerum est, nec possibile.



REG. LX. Omnipotens nichil non potest quod potuit, nichil non potuit quod potest.


461 Sensus est: Quidquid potuit Deus, potest, et e conuerso. Sed obiicitur sic: Sed Deus potuit facere mundum non fuisse: ergo potest facere idem. Non sequitur: posse enim facere, quod mundus non fuisset, non est aliquid posse. Deus autem non posset facere, quod mundus non fuisset; hoc enim esset contra suam potentiam. Cum enim mundus sua auctoritate factus sit, si faceret quod mundus non fuisset, sibi dissidens esset. Sed quidquid fuit subiectum eius potentie, eidem est subiectum, et e conuerso. Cum ergo dicitur: Quidquid potuit, potest, quamuis absoluta sit dictio, non tamen est absoluta intelligentia: sed hoc uerbum exigit infinitiuum,  sicut et uerba affectiua, ut sit sensus: Quidquid potuit facere, potest facere, et quidquid potuit facere in actu, potest facere; sed non potest facere in actu: in actu enim potest facere animam Petri, sed non potest eam creare in actu, cum uerum sit eam esse; sed ipse in actu posset facere, ut non esset; in eodem tempore posset facere, ut iterum esset: sed in actu non posset facere, ut nunc primo esset dissidens.



REG. LXI. Opera Trinitatis indiuisa sunt.

Sensus est: Quidquid operatur Pater, operatur Filius, operatur Spiritus sanctus. Hec uniuersitas accommoda est circa opera, que a Deo fieri possunt, ut sit sensus: Omne opus, quod est subiectum potentie Patris, est subiectum toti Trinitati. Si quis  uero obiiciat quod Pater potest generare, Filius uero non, et ita Pater potest aliquid, quod non Filius, non ualet obiectio. Patrem enim posse generare non est Patrem posse quid, sed potius est posse ad aliquid; potentia enim generandi in Patre est ad hoc ut generet, in Filio ad hoc ut generetur: eadem est in Spiritu sancto ad hoc ut procedat. Nec concedendum est potentiam generandi esse in Filio, quia duo implicantur, potentia et generatio; et secundum hoc uideretur potentia esse in Filio ad generandum. Concedi tamen potest quod potentia generandi sit in Patre, et eadem sit in Filio; pronomen enim non refert, nisi potentiam sine nota relationis.



REG. LXII. Nihil contra illius uoluntatem fieri potest, qui nichil nisi bonum uelle potest.


Hec regula satis patet, quia, ut ait auctoritas: Omnia quecunque uoluit, fecit . uoluntas autem Dei multiplex dicitur: aliquando enim uoluntas Dei dicitur eius auctoritas; et ita eum aliquid uelle, nichil aliud est quam aliquid eius auctoritate existere. Per quamdam metaphoram operatio eius dicitur uoluntas, quia opus solet esse signum uoluntatis operantis. Cum ergo dicitur, Deus uult hoc, hic diuina usia predicatur et compredicatur effectus usie. Contra hanc auctoritatem nil fit. Etiam id quod subiacet Dei uoluntati, dicitur uoluntas, et contra hanc uoluntatem nichil fit: quod enim aliquid subiaceat uoluntati Dei, et non  fiat, impossibile est. Item uoluntas consilium dicitur; ut ibi: uult omnem hominem saluum fieri , id est consulit  : et contra hanc uoluntatem multa fiunt. Multa enim consulit Deus, que non eueniunt. uoluntas etiam dicitur permissio, secundum quam dicitur Deus uelle mala, id est permittere. Unde: Non est malum in ciuitate, quod non faciat , id est permittat. Eadem ratione quod non uelit, contra hanc uoluntatem nil fit; quia ut aliquid subiaceat uoluntati Dei, et non fiat, est impossibile. Nihil ergo fit contra uoluntatem Dei, que Deus est: sed multa preter uoluntatem. Pertractatis his, que de potentia Dei, et uoluntate dicenda erant, agendum est de Sapientia. Cum una sit sapientia trium personarum, tamen  hoc nomen, Sapientia, appropriatur Filio, uel quia procedit a Patre tanquam sapientia a mente, uel ne uideatur minus sapiens Patre, cum in naturali generatione filius sit minus sapiens patre.



REG. LXIII. Prima substantia non recipit maius, uel minus.

462 Prima substantia dicitur usia, que est substantia substantiarum, forma formarum, causa causarum. Substantia in nullo recipit maius, uel minus; nec in potentia, quia quidquid potuit, potest; nec in uoluntate; quidquid enim uoluit, uult. uerbum enim uoluntarium exigit uerbum infinitiuum: et ideo uarius potest esse intellectus, cum dicitur: Quidquid uoluit, uult. Si enim sic intelligas, quidquid uoluit esse, uult esse, falsum est. Si uero  sic: Quidquid uoluit esse, uel fuisse, uerum est. Simpliciter tamen concedendum est, quod quidquid uoluit, uult. Similiter Dei sapientia, uel scientia non recipit magis, uel minus. Sed notandum quod scientia aliquando dicitur diuina usia, que nullo modo uariari potest: non potest uno tempore magis esse sciens quam alio. Scientia etiam dicitur scita: et secundum hoc forte scientia Dei potest augeri, uel minui. Sed queritur utrum possit plura scire quam sciat. Quod sic uidetur posse probari: plura potest scire esse quam sciat esse; ea enim  sola sciuntur, que sunt, ergo potest plura scire quam sciat. Econtra uidetur posse probari, quod non, quia infinita est eius scientia, et infinita subiacent eius scientie. Item omnia possibilia et omnia impossibilia in notitia Dei sunt; et ita omnia scientie eius subiecta sunt. Item, si scientia proprie dicatur esse eorum que sunt, cum ipsa proprie uertatur circa enuntiabilia, si Deus incipit scire unum contradictorie oppositorum, desinit scire oppositum: et ideo non potest plura scire, quam sciat. Sed sicut de aliis uerbis dictum est, hoc uerbum scire infinitum modum exigit. Si ergo sic intelligas: non potest plura scire quam sciat, falsum est; si uero sic: Non potest de pluribus habere scientiam quam habeat, uerum est. Cum  ergo dicitur: Quod semel scit Deus, semper scit, intelligendum est, fuisse, uel esse, uel futurum esse; quoddam enim scit esse, uel fuisse, et sciet fore quod sciet esse uel fuisse: et sic de quocunque habet scientiam semel et semper.



REG. LXIu. Diuina prouidentia falli non potest.

Sicut scientia non potest augeri uel minui, ita nec falli. Si enim, ut dixit Aristoteles  , omnis scientia impermixta est falsitati, multo magis sapientia Dei: et ita impossibile est non euenire quod Deus preuidit: non quod Dei prouidentia euentui inferat necessitatem, et ita auferat liberi arbitrii libertatem; sed quia hoc esse non potest, scilicet quod prouideat, et non eueniat: non quod diuina Prouidentia sit causa euentum attingens;  sed causa comitans causam sine qua non. Unde sequitur hec regula:



REG. LXu. Necessarium est euenire, quod Deus preuidit, necessitate consequenti  , non consequentis.

Non enim necessarium est illud quod preuisum est, euenire: sed hoc tantum necessarium est, ut eueniat quod preuisum fuerit, ut sit necessitas consequentie, non partis impotentie. Sicut hoc totum est necessarium, Socratem moueri, si currit: non tamen necessarium est, Socratem moueri, uel currere. Similiter non est necessarium, Deum preuidisse quod futurum est, uel predestinasse, quis saluandus: Deum enim predestinasse, quamuis sit dictum de preterito, tamen spectat ad futurum,  sicut non est necessarium Antichristum fore lecturum. Ex hoc sequitur hec regula:



REG. LXuI. Ad necessitatem superioris cause sequitur necessitas inferioris cause; sed non conuertitur.

463 Dupliciter autem dicitur necessarium secundum superiorem causam: uel illud, quod superior causa impedire non potest, ut Deum esse sapientem, uel bonum: quod ita sit auctoritate superioris cause, et non ministerio inferioris cause quod inferior causa impedire non possit, ut uirginem parere: quod enim uirgo manens uirgo pareret,  ita factum est Dei auctoritate, quod inferior causa ad hoc efficaciter operari non potuit, nec impedire: ipsa quidem per libertatem liberi arbitrii potuit impedire, ne pareret, sed non potuit impedire, quin manens uirgo mente et corpore pareret. Unde dicit auctoritas, quod prophetiam predestinationis necesse est omnibus modis adimpleri, id est nulla inferiori causa potest impediri. Similiter dicitur esse aliquid necessarium dupliciter secundum inferiorem causam, uel quia inferiores cause ad hoc operantur, ut hominem esse animal: uel quia inferior causa impedire non potest quin sit, ut firmamentum moueri. Necessitas autem, que fit secundum superiores causas, dicitur necessitas absoluta: illa uero, que fit secundum inferiores  causas, dicitur determinata: secundum quod testantur philosophi, ad absolutam sequi determinatam. Unde si necessarium est Socratem moueri, necessarium est ipsum moueri, dum currit: sed non conuertitur. Apud Aristotelem necessitas determinata dicitur, que non simpliciter proponitur, sed cum determinatione; ut Socratem moueri, dum currit. Secundum superiorem causam necessarium dicitur, generalem hominum resurrectionem esse futuram, quia sola Dei auctoritate fit, nec aliqua inferior causa impedire potest. Iuxta hanc opinionem sunt qui dicunt necessarium fuisse Christum dixisse uerum, postquam dixit Petro: Antequam gallus cantet, ter me negabis ,  quia taliter dixerat, quod uitari non poterat. Sed hoc uidetur esse falsum, quia inferior causa impedire poterat, ne uerum esset; poterat enim Petrus non negare. Ad hoc etiam sic opponitur: Si Christus dixit, eueniet: sed necessarium est Christum dixisse, ergo necessarium est euenire. Sed hoc iuxta pretaxatam opinionem sic soluitur. Si aliquid sequitur ad aliud, et primum est necessarium necessitate nature  ; sed non si aliquid sequitur ad aliud, et primum est necessarium necessitate persone, ultimum necessarium est necessitate nature: sed Christum dixisse uerum, est necessarium quasi gratia termini, ratione uidelicet persone: et talem necessitatem persone non sequitur necessitas nature. Item sic opponitur: Aliquid  est necessarium, et aliud est possibile: ergo potest esse uerum cum illo. Potest dici quod non fuit necessarium Christum aliquid dixisse, uel enuntiasse. Quamuis hoc dictum uideatur de preterito, tamen spectat ad futurum; sicut hoc dictum, Platonem qui erit albus, fuisse lecturum, non est necessarium. Unde nec necessarium est Socratem dixisse uerum, quia hoc dixit; potuit enim non enuntiasse id est nec uerum, nec falsum dixisse.



REG. LXuII. Necessitati superioris cause cedit necessitas inferioris cause.


Potest enim superior causa regule nature derogare. Unde Hilarius  : Quod Creator factus est creatura, non est nature ratio, sed potestatis exceptio. Unde antequam uirgo pareret, necessarium erat uirginem non parere. Huic necessitati superior causa derogauit, cum uirgo peperit. Similiter dicunt quidam necessarium fuisse Lazarum saluari, postquam decessit; sed postquam reuixit, non fuisse: potuit enim peccare, et ita in mortali peccato decedere. Similiter alii qui dicunt non fuisse necessarium Lazarum saluari, postquam decessit, quia mors illa prima naturalis non fuit, sed miraculosa, nec adhuc ad brauium peruenerat, sed  quasi de medio stadio exceptus fuerat, et dignitas meriti ex futura uita pendebat. Nos dicimus necessarium fuisse Lazarum saluari, postquam decessit; nec postquam reuixit, peccare potuit: fuit enim fomes peccati per mortem in eo exstinctus.

Sicut Patri appropriatur  hoc nomen, potentia, Filio hoc nomen, sapientia; ita Spiritui sancto hoc nomen, bonitas, quamuis trium sit una bonitas. Cum hoc nomen, Spiritus, uideatur esse tumoris, et superbie, ne hic aliquis suspicetur in Spiritum sanctum, hoc nomen, bonitas ei appropriatur: uel quia Spiritus sanctus est donum Patris, et Filii, in quo nobis datur multiplex usus gratiarum, per quem est bonum omne id quod est  bonum.



REG. LXuIII. Omnia in quantum sunt, bona sunt.

Regula ista a multis proponitur, et a paucis intelligitur. Unde Betius ad Ioannem diaconum de interpretatione huius regule librum inscripsit  , diligenter ostendens quomodo omnia, in quantum sunt, bona sunt: an substantialiter, an accidentaliter, alio modo sint  . Unde solet queri an aliquid naturale attribuitur subiecto, cum dicitur: Omnia in quantum sunt, bona sunt. Si naturale, an substantiale, an accidentale. Si substantiale, illud erit superius ad hoc genus, substantia; quoniam omnis substantia bonum, sed non omne bonum substantia. Simili modo superius erit ad  omne predicamentum, et ita omnia reducuntur ad unum. Item si substantiale est, aut est genus, aut species, aut differentia. Si genus, ut iam dictum est, superius erit ad genus generalissimum. Si species, in quo predicamentum continebitur, quod de omnibus predicabitur? Si uero differentia, cuius generis erit constitutiua, uel diuisa? Item, si solius Dei bonitas sit, si cuiuslibet rei, in hoc quod est, bonitas, substantia est, omnis res in eo,  quod est, Deus est. Si uero accidentale ibi predicatur, non omnis res in eo quod est, bonum est, quia, ut illius regula Betii  testatur, aliud est esse aliquid, et aliud est esse in eo quod est; hic enim accidens, ibi substantia predicatur. Sensus est: cum aliquid simpliciter predicatur de aliquo, potest accidens predicari, ut cum dico: Plato est albus. Sed cum additur, in eo quod est, res, que predicatur, ostenditur esse substantia eius rei, de qua predicatur, uel illius, a quo subiectum sortitur, ut cum dicitur: hoc opus est eneum, in eo quod est, predicatur substantiale eris. Cum uero dicitur: hoc opus est humanum, in eo quod est, predicatur id quod est esse eius, a quo hoc opus habet esse, scilicet natura hominis. Unde dicimus  quod nichil, quod sit accidentale, uel substantiale creature predicatur, cum dicitur: Omnia in quantum sunt, bona sunt. Ideo predicatur diuina usia non essentialiter, sed denominatiue, per quamdam scilicet denominatiuam transsumptionem, ut dicantur omnia esse bona, quia sunt a summo bono, ut sicut cum dicitur demonstrando hominem: hec natura est humana; et demonstrando opus hominis, hoc est opus humanum, idem predicatur in his duabus sententiis, sed alio, et alio modo. In prima enim predicatur hec species homo essentialiter; in secunda denominatiue, ut sit sensus: hoc opus est humanum, id est habet esse a re humane nature. Similiter cum dicitur, Deus est bonum, predicatur  diuina bonitas de Deo essentialiter. Cum uero dicitur: Omnia in quantum sunt, bona sunt, eadem diuina bonitas predicatur denominatiue, ut sit sensus: Omnia in quantum sunt, habent esse a re, cuius est summa bonitas. Et ut expressius dicam, habitus essendi a bono principio predicatur in hac propositione. Iuxta hanc regulam dicimus omnem actionem, in quantum est, esse a Deo, sed per priuationem debiti finis fieri malam. Quod enim actio est, hoc habet a Deo; sed quod priuatur debito fine, hoc habet ab homine, quia, ut testatur Augustinus  , Deus facit, ut homines faciant ea, que non conueniunt; sed homines faciunt, ut ea non conueniant, que ipsi faciunt. Similiter dicimus, quod omnis potestas, omnis  scientia a Deo est. Sed non abusus potestatis, uel scientie. Ars enim magica, quantum in se est, a Deo est, talis scilicet scientia: sed quod aliquis abutitur ea, non est a Deo; potest enim aliquis addiscere artem magicam non ad delectationem, sed ad fugam, et eam potest docere propter eundem finem. Similiter et scientia hereticorum. Sed quo modo potest esse bonum, quando nemo bene potest uti? magica autem arte nullus bene potest uti: non uidetur ergo, quod a Deo sit, uel quod bonum sit. Ad quod dicimus, quod aliquis potest bene uti ea, eam docendo, et ea, que ibi fiunt,  representando: omnia dirigendo ad bonum finem. Sic ergo uniuersaliter uerum est, omnia esse a Deo, tam subiecta proprietatnm, quam proprietates subiectorum.



REG. LXIX. Cuius finis bonus est, ipsum quoque bonum est.

464 Hec regula uidetur esse contraria regule Betii, qui ait: Cuius finis bonus est, ipsum quoque malum est. Sed duplex est finis, scilicet consummationis et finis consumptionis. Si finis consummationis bonus est, et res, cuius est finis, bona est, ut alicuius Deus finis consummans est; ipsum quoque bonum est: sed cuius rei finis consummans bonus est, ipsa res mala est, ut si peccati finis  consummans bonus est, peccatum malum est. Omnis ergo res, cuius causa finalis fuit bonitas Dei, bonum est. Ipsa autem uoluntate ductus omnia fecit: et ita cuiuslibet rei finalis causa bonitas Dei est: et ita quodlibet bonum, quia etiam de mala actione bonum elicit, quia qui summe bonus est, nunquam mala esse permitteret, nisi ex malis bona eliceret. uerum est etiam generaliter, quod cuius actionis finis bonus est, ipsa actio bona est. Si quis enim bonum, et debitum finem sue actioni constituit, et ipsa actio bona erit. Similiter si malum, et mala erit actio: quamuis enim quidam Iudeorum habentes zelum Dei, sed non secundum scientiam, interfectionis Christi bonum uolunt constituere  finem, scilicet Deum; tamen non constituerunt. uoluerunt ergo ex zelo Dei suam actionem dirigere, sed non direxerunt, quia scientia caruerunt, sicut aliquis uult dirigere sagittam in ceruum, et ad hoc nititur, sed sagitta obliquatur. Iudei etiam, qui crucifixerunt Christum, uidentur finem bonum constituisse sue actioni, scilicet passionem Christi; sed quamuis passio Christi bona fuerit in se, et sanctissima, et humano generi fructuosa; tamen eam non constituerunt sue actionis finem propter bonum ipsius passionis, sed ut malum Christo inferrent; et ita eadem passio, que fuit bonus finis prophetis, qui Christi desiderabant passionem propter consequentem utilitatem, fuit malus finis Iudeis propter actionis deprauationem, et modum.  Similiter si iste furatur, ut subueniat matri, finis furti malus est, quia quamuis subuenire matri bonum sit, tamen male subuenire malum est: et est malus finis huius actionis. Unde nascitur hec regula:



REG. LXX. Unius actionis diuersi fines esse non possunt.

465 Hoc uidetur esse falsum. Iste enim lucratur nummum, ut pascat pauperem; et ad hunc finem dirigit hunc actum: ad supremum finem etiam eumdem actum dirigit, scilicet ad Deum. Sed quando alterum propter alterum, utrobique tantum:  cum enim unum dicitur tale gratia alterius, unum et alterum non dicuntur. Unde cum Plato dicatur rationale  gratia anime, non dicuntur duo rationabilia, Plato et anima. Et cum sacerdos dicatur audiri propter uocem, non dicuntur duo audibilia, sed potius unum audibile. Sic quamuis diuisi sunt fines huius actionis, non tamen diuersi, quia unus refertur ad alium: et ita potius unus finis, quam plures fines esse dicuntur. uel dicere possumus: tam hoc, quam illud est finis actionis: non tamen unus finis, uel plures fines. Sed nunquid iste, qui incipit ire ad ecclesiam causa orandi, consequenter mouet gressum ad uidendum mulierem ad concupiscendum eam, sue actionis duos constituit fines, bonum et malum? Iste etiam, qui  docet sacram paginam propter emolumentum temporale pariter, et propter Deum? Ad hoc dicimus quod alia est singularis actio, qua primum mouetur ut eat ad ecclesiam; et illa bona est, et bonum habet finem; alia uero actio, que uideretur  ad uidendam mulierem: et illa mala est, et malum habet finem. Similiter ille qui docet sacram paginam, aut Deum principalem finem constituit, aut temporale emolumentum. Si Deum constituit principalem finem, actio bona est, et finis bonus; et ita unus solus est finis; si autem temporale emolumentum, unus solus est finis, et est malus.



REG. LXXI. Omne meritum est uoluntarium aut uoluntate originis, aut origine uoluntatis.

Omne enim meritum siue bonum, siue malum,  aut habet uoluntatem precedentem, aut comitantem: et ita uoluntarium est aut uoluntate a qua, aut uoluntate cum qua. uerbi causa, iste uult interficere hominem, et interficit. Interfectio ipsa, que est meritum pene eterne, ex uoluntate comitante procedit; et ita hoc meritum uoluntarium est uoluntate originis, id est uoluntate originali, quam  habuit interficiendo. Iste uero qui patitur illusiones nocturnas ex reliquiis cogitationum, quia in die uigilans cogitauit de aliqua muliere, in nocte patitur lubricum carnis: si ergo ibi peccat, peccatum illud uoluntarium est ab origine uoluntatis, quia originem habuit a uoluntate precedente. Unde dicit Augustinus  : Omne peccatum adeo  est uoluntarium, quod, si non est uoluntarium, non est peccatum. Secundum hoc etiam originale peccatum est uoluntarium, quia originem habuit a uoluntate saltem Ade. Similiter si aliquis dirigat sagittam in feram hac intentione, ut pascat pauperem egrotantem, et de contingentibus nichil omittens interficiat hominem iacentem in silua, actus ille meritorius  est uite eterne, et uoluntarius est; non quod ille uoluerit hominem interficere; sed actum uoluit quo hominem interficit. Sunt tamen qui dicunt talem actum esse indifferentem, id est nec bonum, nec malum, quia non processit ex uoluntate directe, sed indirecte. Item, si aliquis sanctus dormiens resistat nocturnis illusionibus, qui in die tentatus tentationis refrenauit insultus, meretur premium, et istud uoluntarium est, qui originem habuit a precedente uoluntate.



REG. LXXII. Penes uoluntatem est omne meritum.

466 Quia quantum quis uult, tantum meretur, et uoluntas pro facto reputatur, et affectus tuus operi tuo nomen imponit. Queritur ergo, utrum quis mereatur tantum sola uoluntate, quantum uoluntate  et opere. Sunt qui dicunt hoc generaliter esse uerum in genere bonorum, exceptis operibus priuilegiatis, ut in martyrio et predicatione: dicunt enim quod martyrium aliquid addit merito et predicatio. Alii uero sine omni exceptione concedunt hoc esse uerum in genere bonorum: nec dicunt martyrium aliquid addere merito, nisi occasionaliter, quia aliquando est occasio, ut incendatur caritas. Simile dicunt de predicatione. In genere uero malorum dicunt esse hoc falsum: quia magis peccat, qui uult occidere hominem, et occidit, quam ille qui uult et non occidit, eo quod actus ille malus genere est, et ita addit aliquid merito. Sed eadem ratione possent dicere, quod opus bonum addit merito, quia quidam actus bonus genere  est, ut dare eleemosynam; et similiter additus uoluntati auget meritum. Dici potest, quod ideo in genere malorum hoc uerum est, quia non potest actus comitari uoluntatem, quin maior sit ibi contemptus, quia cum homo teneatur nec uelle, nec facere malum, si uult malum, saltem debet ibi figere pedem: cum ergo ultra procedit, maior est contemptus: in bonis uero nequaquam ita est, quia homo tenetur et uelle, et facere bonum, nec citra actum debet manere, si ad actum potest perducere. Non ergo est magis gratus Deo, si uult, et facit, quam si  tantum uult, cum implere non possit: quare non est maior caritas in implendo, quam uolendo  .



REG. LXXIII. Omne peccatum fit aut in committendo quod non oportet, aut omittendo quod oportet.


Peccatum, quod fit committendo, specialiter peccatum dicitur; quod uero fit omittendo, dicitur delictum, quasi derelictum  . Sed queritur, quomodo delictum uoluntarium sit, cum non fit in committendo, sed in omittendo. Ad quod dicimus,  quod omissio illa uoluntaria est, quia aut uult omittere quod omittit, quod non oportet omittere, aut uult non omittere, cum debet uelle  . Peccatum autem dupliciter dicitur uoluntarium, qui aut procedit a uoluntate, aut quia uoluntas non refrenat illud, cum deberet refrenare.



REG. LXXIu. Non facere, uitat penam, facere, meretur coronam.

In hoc enim quod aliquis non facit, non aliquid meretur, sed uitat penam, quam consequeretur, si faceret. In faciendo uero bonum meretur premium. Et ad hoc significandum dicit auctoritas: Recede a malo, ut uites penam; et fac bonum, ut merearis coronam. Non facere ergo malum expediens ad cautelam, facere bonum expediens est ad electionem,  et nunquid iste implet hoc mandatum: Et non adulterabis , qui manet in caritate, et non adulteratur? Ad quod dicimus, quod si non tentatur appetitu adulterandi, nec ad hoc moueatur, facit quidem, sed non perficit. Si uero appetitum sentiat, et resistat, non solum uitat penam, sed meretur coronam. Sed si iste circumlocutiones: non adulterari, non furari, recedere a malo, tautum negatiue teneantur, dico quod his non meretur aliquis. Si uero cum negatione implicetur positio, ut sit sensus: Iste non concupiscit, id est concupiscentie resistit, ibi est meritum.



REG. LXXu. Omnis actio informis, uel deformis, formata esse non potest: nec e conuerso. Sic nec magis, nec minus potest esse informis, uel deformis, nec magis, nec minus formata.


Nota quod actionum alia informis, alia deformis, alia formata. Informis actio dicitur, que officio caret, uel fine. Duo enim ad hoc concurrunt, ut actio sit formata, officium, et debitus finis. Debitus finis est, ut actio dirigatur in Deum. Officium autem, ut dicunt, est congruus actus uniuscuiusque persone, etc. Officium autem Christiani debet esse congruus uniuscuiusque persone actus secundum instituta religionis Christiane.

Qui ergo in debito officio actionem dirigit ad debitum finem, id est ad Deum, suam actionem informat. Informis uero actio est, que debito caret officio, uel debito fine, ut Iudeus iste, qui dat eleemosynam  finaliter propter Deum, non tamen dat in debito officio, quia non dat, ut religionis Christiane exigunt instituta. Deformis uero est illa que caret debito fine, ut cum iste dat eleemosynam propter uanam gloriam, uel propter terrenum emolumentum. Secundum hoc dicimus, quod non potest ueniale fieri mortale, uel e conuerso, quamuis hoc uideatur asserere auctoritas, que dicit: Nullum peccatum adeo est ueniale, quod non fiat mortale, dum placet.  Sed hoc referendum est ad genus rei, non ad rem generis: ut sit sensus: Nullus actus est, qui sit de genere uenialium: in quo si aliquis nimis delectetur, non sit mortalis, ut si aliquis nimis delectetur in uerbo otioso, uel mendacio iocoso, illud otiosum uerbum, uel iocosum mendacium, quod secus erat ueniale, per delectationem, et contemptum fit mortale: non tamen unus et idem actus, qui prius erat uenialis, posterius fit mortalis. Sed posito quod iste non mentiatur ioco, consequenter mentiatur intentione fallendi, ita quod perseueret in mendacio, nonne mendacium, quod prius erat ueniale, fit mortale? Non: imo aliud est precedens, aliud consequens. Item, iste fornicatur, et non conuertitur de peccato: nonne reus pro fornicatione,  de die in diem magis reus tenetur, et ita fornicatio maius fit peccatum? Ad quod dicimus, quod non; non enim augmentatur peccatum fornicationis, sed contemptus fit maior: tamen alius est contemptus, ex quo modo magis contemnit, et alius, quo prius minus contemnebat. Sed queritur de illo qui duos interficit uno ictu sagitte, sed primo illum, quem ignoranter, secundo illum, quem scienter: utrum illa actio, que prius erat minus peccatum, postea incipiat esse maius. Dicimus, quod non, quia ibi sunt duo actus, et primus est minus peccatum quam secundus. Si uero de ignorantia queritur, que est in subdiacono, qui tenetur scire aliqua que ignorat, consequenter erit in eodem, quando erit sacerdos, utrum incipiat esse maius peccatum quam fuerit:  Respondemus, quod non. Cum enim ignorantia potius remoueat, quam ponat, peccatum non est. Non enim iste peccat in eo quod non scit, sed in eo quod scire contemnat, ut peccatum sit in contemptu sciendi, non in firmitate ignorandi. Sed tamen quia ex contemptu sciendi procedit ignorantia, frequenter nomen consequentis sumitur in significatione antecedentis. Unde et contemptus scientie dicitur ignorantia quandoque; et secundum hoc ignorantia est peccatum. Alius autem contemptus est sciendi, qui est in isto, postquam est sacerdos; alius, qui fuit in subdiacono: et secundum hoc possumus hanc constituere regulam: Nulla priuatio meritum premii, uel esse pene potest. Quis enim sane mentis dicet  surditatem, uel cecitatem premii, uel pene esse meritum, quod priuant habitum et important debitum? A simili quomodo ignorantia erit  meritum, cum sit priuatio? Cum enim passionibus nec mereri possimus  , quo modo priuationibus merebimur, que citra omnem existentiam sunt  .



REG. LXXuI. Omne peccatum est pena aut passionis affectu, aut consequentis effectu.

467 Passionis affectu, ut inuidia, odium; hec  enim peccata quibusdam passionibus sua afficiunt subiecta. Consequentis effectu, ut ista peccata, que, quamuis in se passiones non contineant, tamen ex ipsis quodam modo passiones consequuntur: ut homicidium, quamuis in se pena non sit, tamen ex ipso mentis excecatio, naturalium bonorum corruptio procedit, que quodam modo passio potest dici. Peccatum etiam quod procedit ex alio peccato occasionaliter, pena dicitur, quia ex ipso consequitur tanquam pena ex merito, et quodam modo est effectus precedentis.



REG. LXXuII. Omnis pena aut est in bono conseruans, aut bonum probans, aut malum purgans, aut ad maius bonum inuitans, aut in malo indurans, aut sola acredine crucians, aut peccato commaculans.

 In bono conseruans, ut pena que fuit instituta Paulo, ne magnitudo reuelationum extolleret eum, de qua ipse ait: Datus est mihi stimulus Satane  , etc. Bonum probans, ut pena Iob; per eam enim probata est patientia Iob. Malum purgans, ut penitentia, per quam homo purgatur a peccato; qualis fuit etiam pena Marie, que percussa est a lepra ad correptionem . Ad maius bonum inuitans; ut martyrium, quod est actio maioris caritatis et maioris premii. In malo indurans, ut plaga inflicta Pharaoni, per quam induratum est cor Pharaonis, etc. Sola acredine crucians, ut pena gehennalis; peccato commaculans, ut ea que peccatum est proprietate  .



REG. LXXuIII. Omnis motus concupiscibilitatis ad illecebras est uitium ex peccato; omnis motus concupiscentie in illecebris est pecatum ex uitio.


Concupiscibilitas dicitur pronitas, qua aliquis pronus est ad peccandum. Concupiscentia dicitur ipse actus concupiscendi. Aliquando autem ex concupiscibilitate procedit quidam motus, qui est citra delectationem, et citra arbitrii libertatem, ut cum aliquando homo uidens mulierem, uelit, nolit, mouetur: in hoc tamen non delectatur, nec talis motus in concupiscentia est, sed ad concupiscentiam, non illecebris, sed ad illecebras: et tale est peccatum, id est uitium; sed non peccatum, unde peccator, quia non est meritum pene, quia non est pene sue  nolle, uel uelle: et ita motus est uitium ex peccato, quia omnis uitiosus motus originem  habuit a peccato primi parentis, uel peccato originali. Aliquando primitiuum motum sequitur delectatio, que est in illecebris et in concupiscentia: tum enim homo concupiscit, et illecebrose mouetur: et talis motus est peccatum procedens ex tali uitio.



REG. LXXIX. Omnis uoluntas affectionis est ad meritum faciens; uoluntas effectionis est meritum perficiens.

uoluntas affectionis dicitur uel illa, qua naturaliter homo appetit bonum, quamuis sit in criminali  peccato: uel qua aliquis ex quadam infirmitate concupiscit malum, quamuis in caritate sit. De prima dicit Paulus: uelle mihi adiacet, perficere autem non inuenio . De secunda ait: Ego quod uolo, concupisco  . uoluntas uero effectionis est qua aliquis efficaciter uult aliquid; uel bonum, de qua dicit Paulus: Perficere autem non inuenio : quia eam non habet aliquis sine gratie consolatione: uel malum, ut quando aliquis delectatione procedit in consensum mali, uel in actum mali. De illo ergo, qui in criminali peccato est, quamuis habeat uoluntatem affectionis ad bonum, non tamen concedendum, quod uelit bonum, uel quod esse uelit bonus. Unde Propheta in persona peccatoris: Concupiui desiderare iustificationes tuas : non ait, desideraui,  sed concupiui desiderare. Similiter iste, qui est in criminali, non uult esse bonus; sed ipse uult uelle esse bonus. uoluntas ergo affectionis quodam modo facit ad meritum, quia per eam occasionaliter procedit uoluntas efficax. uoluntas autem effectionis uel facit, uel perficit ad meritum.



REG. LXXX. Non paritas effectus in uoluptate, sed paritas affectus in uoluntate paritatem parit in crimine.

Quamuis enim duo in aliquo pariter delectantur, non tamen pariter merentur, quia non est par uoluntas. uerbi causa: Iste laicus, et iste episcopus incidunt in simplicem fornicationem: et fortasse par est uoluptas, sed non par uoluntas, quia magis  contemnit episcopus quam laicus: et ideo non est par meritum. A simili, adolescens et senex disparem habent uoluptatem, que non operatur ad dispar meritum; sed quia parem habent uoluntatem, parem merentur penam.



REG. LXXXI. Omne peccatum, quo penitentie pena remittitur, penitentia pene admittitur, non essentia actus, sed equipollentia reatus.

468 Sensus est: peccata redeunt non actu, sed reatu, in illo casu, in quo penitet penituisse. uerbi causa. Iste lapsus fuit in fornicationem: consequenter satisfacit quoad penam, et quoad culpam pro fornicatione. Interim uidet eam, cum qua fornicatus fuit, et appetit, et etiam penitet, quod penituerit; et in hoc articulo redit precedens  fornicatio, non actu, sed reatu, quia ita tenetur modo anxius pro peccato, sicuti prius. Similiter iste conuertitur, et habet uoluntatem confitendi, et non relabendi, et consequenter non uult confiteri: quodammodo penitet eum penituisse: et ita redit peccatum quodammodo. Similiter si alicui iniungitur satisfactio, et eam contempserit explere, quodammodo penitet eum penituisse. Ad hunc articulum referuntur auctoritates sanctorum, que dicunt peccata redire. Sunt tamen qui dicunt generaliter omnia peccata redire, ut si  remissa fuerint isti  diuersa peccata, et consequenter inciderit in unum, reus erit omnium precedentium propter ingratitudinem: quod tamen asserere periculosum uidetur esse, quia secundum hoc nimia esset desolatio humane nature. Sunt alii, qui dicunt peccata redire in consimili genere peccati, ut si iste passus fuerit lubricum carnis, et consequenter remittatur ei peccatum, deinde inciderit in consimile; quod remissum fuerit, redit, ut in tantum teneatur obnoxius, quantum prius. Alii dicunt quod peccata redeunt in fraterno odio, et non in alio actu, propter peccati grauitatem: quod est peccare in Spiritum sanctum. Alii hoc modo dicunt redire peccata, quo dictum est illud: Qui in uno offendit, reus est omnium  : id est cetera  sunt ei insufficientia ad salutem. Similiter si isti fuerint grauia peccata remissa, et in aliquo incidat, remissio precedentium insufficiens erit ei ad salutem, et ita punietur, ac si non ei remissa essent.



REG. LXXXII. Omne meritum pene penes hominem est actione; omne meritum glorie super hominem auctoritate.

Sensus est: Malum quod homo agit, penes hominem est, et eius auctor est, quia homo spiritus est uadens, et non rediens  . uadit enim per se, sed non est rediens per se. Boni uero operis homo auctor non est auctoritate, sed solo ministerio. Unde non proprie dicitur mereri uitam eternam: ad hoc enim ut aliquis proprie dicatur aliquid mereri,  quatuor concurrunt: ut opus illud quod agit, eius proprie sit; ut apud alium mereatur; et apud talem qui potestatem habet remunerandi; ut de indebito fiat debitum. Unde solus Christus proprie nobis meruit uitam eternam. In eo enim quod homo maiorem habuit, apud quem mereri potuit, qui remunerare eum potens fuit, quia Deus erat, bonum opus auctoritate sua facere potuit, quod esset dignum premio uite eterne; et cum prius non deberetur nobis nisi pena, fecit ut nobis deberetur gloria. Bona autem opera proprie nostra non sunt, nisi ministerio; Dei autem, auctoritate. Et, ut dicit Augustinus  : Deus non remuneratur in nobis merita sua  , sed dona sua: quoniam  non sunt condigne passiones huius temporis ad futuram gloriam, que reuelabitur in nobis . Opera uero mala, nostra sunt proprie: quod enim opus malum est, ab homine est, non a Deo. Sic ergo inspecta ratione merendi, magis proprie dicitur homo mereri penam, quam premium.



REG. LXXXIII. Homo gratia a Spiritu habet posse quo uelit; gratia in Spiritu habet uelle quo possit.

Nota quod hoc nomen, gratia, aliquando ita  large sumitur, quod etiam naturalia dicuntur gratie, quasi gratis data: restringitur tamen hoc nomen, gratia, ut sola supererogata dicantur gratie. Sed huius generis  gratiarum alia est a spiritu, sed non in spiritu; ut timor seruilis, qui et gratuitum dicitur, et donum Spiritus sancti, non in spiritu datum, quia non est in caritate, sed est a spiritu, quia omne datum optimum, et omne donum perfectum, etc. . Similiter gratia, que confertur alicui, quando cessat a peccato actualiter, quamuis non perfecte peniteat; gratia a Spiritu sed non in Spiritu. Qui ergo habet facilitatem quamdam, qua potest uelle bonum, est gratia a Spiritu, sed non semper in Spiritu, quoniam et illam potest habere aliquis existens in peccato: sed uelle quo possit  homo bonum, non habet nisi a gratia, que est in spiritu, scilicet a gratia liberante. Unde Augustinus super Genesim ait  quod Adam ante peccatum habuit posse quo uellet, sed non habuit uelle quo posset.



REG. LXXXIu. Omne hominis arbitrium magis liberum est ad malum seruiendo, minus liberum ad bonum liberando, ut maior libertas sit seruitutis, minor libertatis

469 Arbitrium hominis ideo liberius est ad malum, quia plura sunt, que impellunt ad malum quam sint adminicula, que operantur ad bonum, quoniam infirmitates corporis et anime, diabolice suggestiones, mundane delectationes inuitant ad malum. Econtra uero nulla sunt, que  operentur ad bonum, nisi sola gratia Dei. Propterea homo potest facere malum sine alterius adiutorio; bonum uero non potest operari sine eius auxilio, id est Dei beneficio. Sed tamen illa libertas, que est ad malum, potius seruitus est quam libertas, quia qui facit peccatum, seruus est peccati . Minor uero libertas, que est ad bonum, magis tendit ad libertatem. Unde, Deo seruire, regnare est. Sed cum liberum arbitrium liberius sit ad malum quam ad bonum, quid est quod dicitur: Si Filius uos liberauerit, uere liberi eritis?  Sed ibi sumitur, uere, pro utiliter. Liberum ergo arbitrium uerius liberius est ad malum ueritate essentie, uerius ad bonum utilitatis  ratione.



REG. LXXXu. Sicut omne bonum meritorium in homine, aut progrediendo proficit, aut tependo languescit, aut cessando deficit: sic omne malum meritorium in homine aut continuando augetur, aut attritione remittitur, aut contritione dimittitur.

Contingit enim aliquando quod per ueniale peccatum caritas in aliquo tepescit ad tempus, et feruor eius diminuitur; aliquando uero magis intenditur, quam prius; aliquando per criminale peccatum  exstinguitur. Sunt tamen qui dicunt, per ueniale peccatum non recedere caritatem: negando scilicet per ea uenialia posse fieri descensum a perfecta in imperfectam, cum tamen dicat auctoritas, quod per oculum luscum intelligitur caritas, que per ueniale a suo feruore tepescit. Gregorius etiam super Iob dicit  , quod per uesperam intelligitur ueniale peccatum, per quod lux caritatis obtenebrescit: et eum per omissionem uenialium ascendat quis de imperfecta ad perfectam, uidetur quod pre commissione eorum posset descendere a perfecta in imperfectam. Et quid absurdius quam dicere quod homo teneatur de momento in momentum fieri melior, cum homo posset esse in feruentissimo motu caritatis, in sequenti  uero tempore in minus feruenti, cum tamen non decidat a caritate. Sed quidem  quod dicitur, quod caritas aut proficit in homine, aut deficit; hoc  sic intelligere possumus: aut proficit continuando, aut deficit cessando. Alia etiam auctoritas dicit quod ueniale peccatum hoc facit caritati, quod gutta aque camino: quod ad occasionem referendum est: sicut enim aqua infusa camino ad tempus remittit feruorem; tamen consequenter est occasio maioris incendii; sic ueniale peccatum ad tempus remittit caritatem, sed consequenter occasio est maioris feruoris. Similiter malum, quod est in homine, ut fornicatio, uel aliud criminale peccatum, aut continuatione augetur,  si homo perseueret actualiter in peccato; aut attritione remittitur, ut quando aliquis dolet se hoc commisisse, cessans ab opere, quamuis non peniteat perfecte; aut contritione dimittitur, quando plenarie de peccato conuertitur. Sunt enim multi, qui dolent se peccasse, et corde atteruntur, non tamen plene conteruntur, nec firmum habent propositum non relabendi, nec ore confitentur. Isti minus mali fiunt, sed desinunt non esse mali  , nisi perfecte conterantur.



REG. LXXXuI. Omnis iustus alii mereri potest meritum premii, non premium meriti.

Sensus est quod aliquis potest mereri alii primam gratiam  , iustificationem scilicet, ut de iniusto fiat iustus, secundum quam iustificationem  homo fit premio eterno dignus; non tamen aliquis potest mereri uitam eternam, quamuis possit ei mereri iustificationem primam, qua dignus est  uita eterna. Non enim sequitur, quod si aliquis potest mereri antecedens, quod mereatur  consequens: sicut non e conuerso sequitur, quod si aliquis meretur consequens, quod mereatur antecedens: ut ille, qui meretur uitam eternam, non potest sibi mereri primam gratiam. Sequitur Regula:



REG. LXXXuII. Gratia ad meritum fit in nobis sine nobis, libero arbitrio comitante, non cooperante; gratia uero in merito fit in homine per hominem arbitrio libero faciente ad hoc, non sufficiente.

470 Gratia ad meritum dicitur prima gratia, id est peccati remissio, que fit in nobis sine nobis: non enim ad remissionem peccati operatur libertas arbitrii: de sola enim gratia remittitur culpa. Nunquam tamen fit peccati remissio sine libero arbitrio,  non quia operetur ad hoc, uel cooperetur, sed quia remissionem comitatur, ut sit causa sine qua non. Non enim ex operibus iustitie, que fecimus nos, sed ex sola gratia salui facti sumus , nec penes nos consistit peccati remissio: si enim liberum arbitrium operaretur, uel cooperaretur ad peccati remissionem, uere dici posset hominem mereri primam gratiam. Sunt tamen qui dicunt gratiam Dei, et motum liberi arbitrii precedere contritionem causa, non tempore; contritionem uero precedere peccati remissionem. Et isti penes hominem constituunt primam remissionem: dicunt enim quod sicut ex infusione roris in terram procedit germen in terra, et ex germine flos, ex flore  uero fructus: ita ex gratie infusione, quasi ex rore et ex libero arbitrio, quasi ex terra, nascitur contritio, quasi flos, et ex contritione nascitur peccati remissio, quasi fructus. Gratia uero in merito est ista contritio, siue uirtutum collatio, cui cooperatur liberum arbitrium. Ad hoc enim ut uirtutes infundantur, facit libertas arbitrii, sed non sufficit.



REG. LXXXuIII. Omnes uirtutes simul, et similiter dantur homini a creatione, ut sint per naturam  ; ex recreatione uero infunduntur homini, ut sint uirtutes per gratiam; pariter quidem habitu, sed dispariter usu.

Nota quod omnis uirtus genere qualitas est: et naturaliter omnis uirtus potentia est rationalis creature, qua rationalis creatura nata est apta ad hoc, uel illud faciendum. Unde et Tullius  uirtutes  ponit inter species naturalis iuris; et Aristoteles  in predicamento qualitatis ait: Amplius scientie, et uirtutes. Augustinus etiam dicit   quod uirtus genere qualitas est. Preterea cum omnis uirtus sit habitus mentis bene constitute, omnis autem habitus, uel dispositio qualitas sit; omnis uirtus qualitas est. Omnis autem uirtus homini tripliciter intelligitur conuenire, aut natura, aut habitu, aut usu. Natura conuenit omnis potentia, que sit uirtus, homini a creatione, ut naturaliter aptus sit secundum hanc, uel illam potentiam ad hoc uel illud faciendum, ut sicut aptus est natus ad ratiocinandum, uel ad intelligendum; ita aptus natus ad reddendum unicuique quod suum est, ad diligendum Deum, et proximum: quod satis insinuat Aristoteles  , quod homo est mansuetus natura. Sub hoc nomine, mansuetus, intellexit illas naturales uirtutes. Sed tunc potentie non sunt uirtutes;  sed postquam uentum est ad annos discretionis, si homo utitur illis potentiis in officio debito, et debito fine, ut usus earum dirigat ad Deum, et prout exigit Christiana religio, ille potentie fiunt uirtutes quasi ui contra uitia stantes. Habentur ergo uirtutes in habitu, quando homo per illas potentias quamdam habet habilitatem, et pronitatem ad utendum eis, si tempus exegerit: et secundum hoc simul et similiter habentur omnes uirtutes; quicunque enim habet unam in habitus, habet omnes in habitu  . In usu autem dicuntur haberi, quando aliquis utitur eis ad bene agendum: et secundum hoc nec simul, nec pariter habentur: habetur enim aliquando una uirtus in usu, quando alia non habetur, et magis una quam alia. Ille ergo auctoritates  et rationes, que uidentur insinuare quod omnes uirtutes simul, et similiter habentur, referende sunt ad habitum. Ille uero que insinuare uidentur, quod non simul, nec similiter, referende sunt ad usum.



REG. LXXXIX. uirtus et uitium sunt opposita mediate, non medii positione, sed utriusque abnegatione.

471 Nota quod hoc nomen, uitium, multipliciter sumitur, negatiue uidelicet et positiue, sicut et hoc nomen, peccatum. uitium ergo aliquando dicitur in omittendo quod oportet fieri; similiter aliquando in committendo, quod non oportet fieri. Secundum hoc ergo quod uitium sumitur negatiue, sunt opposita uirtus et uitium immediate, ut affirmatio  et negatio sicut rationale et non rationale: non dico irrationale. Cum ergo uirtus, et uitium circa rationalem creaturam opposita sunt, ut affirmatio, et negatio, prout uitium sumitur negatiue, quecunque rationalis creatura non habet uirtutem, habet uitium: et  e conuerso. Unde quamuis Iudeus et Paganus habeat castitatem, temperantiam, et ceteras potentias, que possunt esse uirtutes, tamen quia eas non habet ut uirtutes, habet uitia uirtutibus per abnegationem opposita. In hoc enim uitiosus est, quod non habet uirtutes, cum habere teneatur. Sicut enim delicta dicuntur esse, non ire ad ecclesiam, non dare eleemosynam, quia tenemur ista facere, et non facimus; et ita uitia, siue delicta dicuntur, non habere temperantiam uirtutem, uel castitatem uirtutem, cum habere teneamur. Secundum hoc tamen uirtus et uitium non dicuntur esse opposita immediate, nisi secundum tempus determinatum. Non enim puerum dicimus habere ante annos discretionis uirtutes, uel uitia: sed cum  uentum fuerit ad annos discretionis, si non habuerit uirtutes, habebit uitia. Sicut nec in catulo dicimus esse uisum, uel cecitatem ante tempus determinatum. Iudeus ergo, uel gentilis est non temperatus, uel non prudens, uel non castus, cum habeat uirtutes politicas: sed non est intemperatus, imprudens, incastus; ista enim non solum remouent, sed motus uitiosos insinuant. Similiter de isto Christiano, qui in aliquo criminali peccato est, uerbi causa in mendacio, iudicandum est: quamuis enim non moueatur ad luxuriam, tamen non est iudicandus castus, ne insinuetur castitas uirtus, nec luxuriosus.

Aliquando uero uitium sumitur positiue, secundum quod luxuria, inuidia, et ira dicitur uitium.  Secundum hoc, uitium diuiditur in septem criminalia uitia, in superbiam, iram, inuidiam, auaritiam, accidiam  , castimargiam  , luxuriam. Secundum hoc intemperantia dicitur uitium, et imprudentia, et iniustitia. Cum enim luxuria dicatur uitium positiue, et intemperantia genus sit luxurie, intemperantia dicitur uitium positiue; et secundum hoc uirtus, et uitium sunt opposita mediate, ut castitas, et luxuria: est enim ibi medium per abnegationem, scilicet non-castitas. Similiter inter fidem et infidelitatem  , inter spem et desperationem. Sicut ergo apud naturalem physicum sanitas et egritudo dicuntur esse opposita mediate, et constituitur ibi quasi medium neutralitas per abnegationem:  sic apud celestem physicum inter sanitatem uirtutis, et egritudinem uitii constituitur quasi medium quedam neutralitas per abnegationem; scilicet non esse uirtuosum. Nec dicimus uitiosum motum, quia dicitur uitium habere substantiuam  qualitatem, a qua procedat, sicut motus uirtutis habet substantiuam uirtutem, a qua procedit: et ita nulla qualitas, que sit uitium, est opposita qualitati, que sit uirtus; sed motus motui. Dicimus enim motum inordinatum esse oppositum uirtuti, gratia motus uirtutis.



REG. XC. Meritum boni consistit penes liberum arbitrium occasionaliter, penes uirtutem formaliter, penes motum uirtutis essentialiter, penes gratiam efficaciter, penes opus instrumentaliter.

Libertas enim arbitrii occasio est meriti: penes enim liberum arbitrium est uelle uel nolle: nec ipsum est efficiens causa, sed ad hoc faciens, non sufficiens. uirtus uero est causa formalis meriti, ex qua tanquam ex forma procedit motus, quo meremur. Ipse autem motus essentialiter meritum est,  quia penes ipsum motum proprie consistit meritum. Gratia uero efficit, quod ipse motus est meritum; sine gratia enim nullus motus, uel opus erit meritum: et ita penes gratiam consistit meritum efficaciter. Opus exterius est quasi causa instrumentalis meriti: et ita penes ipsum opus consistit ipsum meritum instrumentaliter.



REG. XCI. Charitas inter uirtutes est causa prior, diuturnitate maior, mater informatione, forma apparitione, finis remuneratione uniuersalior opere.

472 Cum fides prima dicatur ratione signi, quia principaliter significat in homine uirtutum inherentiam; usu etiam, quia prius mouetur quis ad credendum, quam ad sperandum, uel diligendum:  tamen caritas prior dicitur causa, quia ipsa specialiter causa est, quare aliquod opus dicatur bonum. Ex hoc principaliter uirtus fit uirtus, quia exercetur propter Deum, pro Dei scilicet dilectione. Et omne opus ideo dicitur bonum, quia finaliter fit pro Dei amore. Unde et ipsa dicitur Mater omnium uirtutum, quia omnes uirtutes informat; sine qua cetere non habentur. Forma etiam apparitione dicitur. Sicut enim forma rei impressa facit rem magis apparere, sic per opera caritatis magis apparent cetere uirtutes. Diuturnitate etiam maior est, quia cetere euacuabuntur, ut spes, et fides; caritas autem non excidet; mors enim non interrumpit ordinem caritatis. Finis etiam est remuneratione: ad hoc tendit omne uerum meritum,  ut in futuro habeamus caritatem in premium. In his enim duobus consistit beatitudo uite eterne, in scientia  Dei et dilectione. Uniuersalior opere, quia omne opus bonum significat, caritatem esse in eo, qui bene operatur. Ratione etiam finis: omne enim opus bonum, ut dictum est, finaliter fit propter Dei dilectionem.



REG. XCII. Charitas in aliquo homine est ut riuulus et quasi fenalis, cui communicat alienus; in aliquo uero est ut fons, et finalis, quam non participat nisi domesticus.

Aliquis enim est, qui ad tempus credit, et in  tempore tentationis recedit . In tali enim est caritas, ut riuulus, et tanquam fenalis, quia sicut riuulus nunc fluit, nunc arescit, fenum nunc uiret, nunc marcescit; sic et caritas in tali homine nunc ardet per caritatis ardorem, nunc deficit per tentationem. Alius uero est, qui semel caritate accepta nunquam decidit ab ea: et in tali est caritas tanquam fons, quia sicut fons semper scaturit, nec aliquando arescit; sic caritas in tali homine superfluit tanquam fons: et talis caritas suum possessorem usque in finem non deserit: cui caritati, que est quasi fons, non communicat alienus; qui scilicet non predestinatus est, uel in libro uite scriptus.



REG. XCIII. Ex fide dicitur iustificari homo, non quod ex ea sit iustificatio, sed quia procedit ex eius articulo.


In sacra Scriptura frequenter inuenitur, hominem iustificari ex fide. Unde Habacuc ait: Iustus ex fide uiuit . Et alibi legitur: Credidit Abraham Deo, et reputatum est ei ad iustitiam . Sed non est sic intelligendum, quod prima iustificatio sit ex fide  , quia secundum hoc quis mereretur primam iustificationem, nec esset ratio, quare potius diceretur homo iustificari ex fide, quam ex caritate: sed ideo iustificatio dicitur esse ex fide, quia fides specialiter significat hominem esse iustificatum; et quia homo iustificatur per fidei articulum, id est per gratiam que est articulus fidei. Sicut enim ad alia credenda tenemur,  et sic ad hoc credendum, quod homo iustificatur ex sola gratia Dei. Est ergo sensus: Homo iustificatur ex fide, id est ex gratia, ad quam nos dirigit fides.



REG. XCIu. Nullum opus in caritate factum deformatur ad meritum pene eterne; sed opus ex caritate factum informatur ad meritum glorie.

Aliud est opus factum in caritate, aliud ex caritate. Omne enim opus, quod fit ex caritate, fit in caritate: sed non conuertitur. Opus ex caritate fieri, est caritate informari. Opus uero in caritate fieri, est opus fieri ab aliquo, dum est in caritate. uerbi causa, iste religiosus comedit, et bibit in caritate, sed non ex caritate, quia hoc opus non est caritate informatum. uenialia etiam peccata  fiunt in caritate, sed non ex caritate, nisi occasionaliter intelligatur hec propositio exponi: multoties enim caritas est occasio uenialis peccati, ut in Petro, in quo caritas occasio fuit, quare gladio seruum principis sacerdotum percussit: et in illo, qui ex caritate cum hospitibus comedit, et supra modum bibit: in illo enim caritas est occasio ebrietatis. Omne autem opus caritate informatum est uite meritorium eterne. Unde et ceremonialia ex caritate facta, si caritate informata erant, uite eterne erant meritoria. Si enim Abraham ex  caritate filium interficere uoluit, et ita meruit; cum occidere sit de genere malorum: multo magis opus ceremoniale ex caritate factum, fuit uite eterne meritorium, cum non esset de genere malorum: cum enim tale opus nec fine, nec officio careat, non est ratio, quare merito carere debeat.



REG. XCu. Sicut in homine consideratur perfectio ratione comparationis, comprehensionis, facti, uoti, sufficientie, conscientie: ita in caritate consideratur perfectio, signi ratione, impedimenti exclusione, continuatione, radicatione, feruoris intensione.

473 Perfectio comparationis dicitur, que alicui respectu alterius attribuitur; secundum quam Ne dicitur fuisse perfectus in generationibus suis , quia melior erat ceteris. Perfectio comprehensionis dicitur illa que erit in patria, quando nec corpori, nec anime aliquid deerit ad sui perfectionem. Perfectio facti attenditur in excellentia operum, ut in operibus religiosorum. Perfectio uoti attenditur in uotis solemnibus. Perfectio sufficientie attenditur in eo quod aliquis habeat ea que sufficiunt ad salutem. Perfectio conscientie puritas conscientie, de qua ait Paulus: Nihil mihi conscius sum , etc. Similiter caritas dicitur esse perfecta ratione signi, quando ex ea procedunt opera significantia perfectam caritatem, ut ponere animam pro Christo: de qua dictum est: Maiorem caritatem nemo habet ; etc. id est maius caritatis signum. Perfectio etiam caritatis attenditur  in exclusione impedimentorum: que perfectio erit in patria, quando omnia de regno Dei tollentur scandala: et tunc euacuabitur quod imperfectum est. In hoc etiam attenditur caritatis perfectio, quod in ea est usque ad finem continuatio: quam homo, ex quo eam recipit, non amittit. In radicatione etiam attenditur perfectio, quando ita radicata est, quod de facili euelli non possit: de qua perfectione ait Paulus: Certus sum quia neque mors, neque uita separabit me a caritate Dei . Consideratur etiam perfectio in feruoris intensione, quia quanto magis feruor intenditur, tanto magis caritas perficitur.



REG. XCuI. Omnis timor bonus aut est initialis terminus fidei intra sumptus, uel extra sumptus; aut finalis terminus fidei uel intra sumptus, uel extra sumptus.


Nota que differentia sit inter timorem humanum, mundanum  , seruilem, initialem, castum, siue filialem. Item notandum quid bonum temporale, quid eternum, quid malum temporale, quid eternum. Humanus timor est horror quidam qui innascitur menti humane ex infirmitate, eo quod  timet incurrere malum temporale, id est penam temporalem: qualis timor fuit in Christo ex infirmitate humane nature  : nec est bonum, uel malum genere, sed indifferens. Mundanus uero timor est, quo quis timet facere bonum in tempore, id est bonum meritorium uite eterne, ne amittat bonum temporale, id est uitam temporalem; sed non timet uelle facere bonum: qualis timor fuit in Petro, quando negauit Christum: et iste timor est malus, et meritorius pene eterne. Timor autem seruilis est, quo quis timet facere malum in tempore, id est peccatum, ne incurrat malum temporale, id est penam temporalem, ut fur, qui timet furari, ne incurrat suspendium, habet seruilem timorem: qui ideo dicitur seruilis, quia seruorum  est ita timere, qui ideo abhorrent facere scelera, ne sentiant uerbera. Unde auctoritas ait  :

Oderunt peccare mali formidine pene.
Qui taliter timent, timent facere malum, sed non timent uelle facere malum, quia seruilis timor cohibet manum, non animum. Unde Augustinus ait  : uiuit peccandi uoluntas, et sequeretur opus, si speraretur impunitas. Talis timor bonus est quantum ad fugam pene, non quantum ad meritum glorie, et dicitur initium sapientie non intra sumptum, sed extra sumptum: initium initians, non initiatum: quia ita facit ad sapientiam, quo non est in sapientia.

Sicut enim seta introducit filum, ita seruilis timor  fidem, uel caritatem. Initialis uero timor est quo quis timet facere malum, ne incurrat malum eternum, id est penam eternam, et ne amittat bonum eternum, id est uitam eternam: et ita partim consistit in timore pene, partim in amore iustitie. Talis timor est initium sapientie intra sumptum quia est in caritate: et sic est initialis terminus fidei intra sumptus. Castus uero timor est, quo quis magis timet amittere bonum eternum, quam incurrere eternum supplicium, id est magis timet separari a sponso quam puniri eterno supplicio. Ideo castus dicitur, quia castarum mulierum est timere offendere sponsum, ne ab ipso separentur: et talis timor est terminus fidei intra sumptus, quia in eo terminatur, et consummatur  fides. Reuerentia etiam solet dici timor, quia comes est timoris, de quo dicitur: Timor Domini sanctus, etc.  Unde et de angelis dicitur  , quod timebunt in die iudicii, id est reuerebuntur. Et sancti dicuntur timere in patria, id est reuereri. Talis timor est terminus fidei extra sumptus, quia in futuro, postquam fides euacuabitur, erit.



REG. XCuII. Sicut caro dicitur obedire rationi, quando non agit directe contra  rationem, et ita ratio dicitur consentire carni, quando non reprimit carnem.


474 Continuum est duellum inter carnem et rationem: aliud enim uult caro, aliud ratio. Quamuis enim ratio refrenet carnalitatem, ne aliquando procedat ad illicita, tamen nunquam ita sedatur, quin remurmuret  saltem in primitiuis motibus: et ideo obedire dicitur, quia directe contra rationem non operatur. Similiter ratio dicitur consentire carni, non quia consentiat, quia semper opera eius reprobat; sed quia cum refrenare possit, non refrenat. Sicut rex dicitur consentire latronibus ciuitatis, non quia consentiat, sed quia non arcet eos, cum arcere possit.



REG. XCuIII. Charitas, que ab homine habetur, facit aliquid diligi, aut quia habet, ant ut habeat, aut ut habeatur.


Pater filium diligit ad hoc, ut aliquid habeat, ut scilicet filius habeat honorem, uel aliquam prosperitatem temporalem. Diuitias autem, uel honores ad hoc diligit aliquis, ut eas habeat. Iustum autem hominem diligit aliquis, quia habet in se uirtutes: et ita alio modo diligit, qui diligit, ut habeat; alio modo qui diligit, quia habet; alio modo qui diligit ut habeatur. Hos omnes effectus dilectionis possumus assignare caritati. Charitate enim diligimus Deum propter se, quia bonus est, non solum ut habeamus, sed quia in se bonus est: quamuis enim nichil ab eo  exspectaremus, tamen quia bonus  est, eum diligere tenemur  . Preterea caritas facit ut nos diligamus ad hoc ut Deum habeamus: proximum uero ad idem, id est uitam eternam, ut ea fruamur.



REG. XCIX. Sicut homo per caritatem a thesi sue nature in apotheosim gratie ascendens est deificatus: ita Deus per caritatem ab apotheosi sue nature in hypothesim nostre miserie descendens est humanatus.

Nota quod aliud est thesis humane nature, aliud apotheosis, aliud hypothesis. Thesis dicitur proprius status hominis, quem seruare dicitur, quando ratione utitur ad considerandum quid bonum, quid malum, quid agendum, quid cauendum. Sed aliquando excedit homo istum statum, uel descendendo  in uitia, uel ascendendo in celestium contemplationem: et talis excessus dicitur exstasis, siue metamorphosis, quia per huiusmodi excessum excedit statum proprie mentis, uel formam. Excessus autem superior dicitur apotheosis, quasi deificatio; que fit, quando homo ad diuinorum contemplationem rapitur: et hoc fit mediante illa potentia anime, que dicitur intellectualitas, qua  comprehendimus diuina; secundum quam potentiam homo fit Deus  , sicut mediante illa potentia anime, que dicitur intellectus, comprehendit inuisibilia; per quam comprehensionem homo fit homo spiritus, sicut per speculationem rationis homo fit homo. Inferior uero exstasis est, que et hypothesis, quando homo a statu humane nature demittitur degenerando in uitia; et hoc fit per sensualitatem, per quam homo fit homo pecus. Deus autem suam habet apotheosim, scilicet excellentiam sue nature, a qua descendens exinaniuit se, formam serui accipiens; se humiliauit usque in thesim nostre nature, imo usque in hypothesim nostre miserie, non quantum ad culpam, sed quantum ad penam.



REG. C. Humana natura unita est diuine, ut substantie diuersitas sit in uno, et nature proprietas maneat in unito.


475 uidendum quomodo Filius Dei sibi uniuit humanam naturam. Aliqua res ita aliquando alii apponitur, ut ex illa non fiat unum, nec altera denominetur ab altera nec sumat proprietatem ab altera, ut si lapis apponatur lapidi: ex his non est aliqua compositio, sed quedam aggregatio. Aliquando ita res aliqua apponitur alii, quod ex ipsis non sit unum, tamen altera contrahit ab altera proprietatem, ut cum pomum apponitur manui, hec contrahit proprietatem pomi, uidelicet odorem. Aliquando ita apponitur unum alii, quod ex  ipsis non fit unum: tamen alterum denominatur ab altero, ut cum pallium applicatur homini, homo dicitur palliatus: ex his tamen non fit unum. Hanc applicationem assignauit Nestorius hereticus in Christi incarnatione, in Christo constituens duas personas, hominem et Deum, unam dicens esse Deum, aliam hominem, nec ibi esse aliquam unionem  , nec aliquid ex his factum; sed potius unam personam alii esse appositam per applicationem. Aliquando aliquid ita apponitur alii, quod alterum absorbetur ab altero, ut si gutta uini infundatur Sequane  , absorbetur a Sequana, nec ex his fit unum. Hanc appositionem dixerunt quidam heretici  fuisse in Christi incarnatione, humanam naturam absorptam esse a diuina, uel  diuinam ab humana. Aliquando ita apponitur unum alii, quod utrumque confunditur: ex ipsis nascitur tertium, ut quando aqua miscetur melli, utrumque confunditur, et ex ipsis nascitur hydromellum  , quod neque est aqua, neque mel. Hanc confusionem uoluit Eutyches hereticus assignare in Christo, dicens quod in Christi incarnatione nec diuina natura mansit diuina, nec humana  mansit humana; sed his naturis confusis, facta est tertia. Aliquando unum ita applicatur alii, quod ex ipsis fit aliquid, utroque manente in propria natura, ut unus homo fit ex corpore, et anima. Talis autem compositio non fuit in Christo: non enim Christus, ut testatur Augustinus  , constat ex Deo et homine, tanquam ex partibus. Aliquando uero unum ita applicatur alii per unionem, quod ex ipsis non fit unum, sed illud, quod unitur alii, fit de eo, cui unitur. uerbi causa, surculus unitur arbori per insitionem mediante calore et humore; non tamen ex surculo et arbore fit unum, sed surculus fit de arbore. Similiter corpus et anima sunt Filio Dei unita, ita quod non sunt Filius Dei, sed sunt de Filio Dei; ita quod Filius Dei non constat  ex illis, et alio; sed in una persona sunt due nature, diuina manens diuina, humana manens humana.



REG. CI. Sicut pars non potest esse totum, uel constituens constitutum, ita assumens non potest esse assumptum.

Omnis clamat philosophia, quod nichil potest esse de se ipso, nichil apud se: pars ergo totum esse non potest, quia de toto est: similiter componens compositum. A simili cum assumptum de assumente sit, ipsum assumens esse non potest. Tripliciter enim aliquid assumitur ab aliquo; aliquid enim ita aliquando assumit aliud, quod ad se, sed non in se, uel de se, ut miles arma, ex quorum applicatione armatus dicitur; sed non ipsa arma ipse  armatus sunt. Aliquando ita aliquid aliud assumit, quod ad se et in se, ut dolium, uinum; sed non de se. Aliquando ita ad se, quod de se, ut Christus ita assumpsit humanam naturam, id est corpus et animam, quod ipsa est de Christo; ipsa tamen non est Christus, nec Christus illa, quia Christus non est corpus et anima quam assumpsit; nec corpus et anima quam assumpsit, sunt Christus. Sed per assumptionem corporis et anime est ipse homo; non tamen aliquis homo, quem assumpserit, quamuis quidam fabulentur quemdam hominem assumptum esse a uerbo, qui incepit esse uerbum; et ita dicunt, quod quedam creatura incepit esse Creator, et ita Deus, et sic deitas; et ita aliquid ex tempore factum incepit esse eternum. Hoc tamen  sic conantur asserere. Risibilitas inest Christo, et non secundum diuinam naturam: ergo secundum humanam; ergo aut secundum corpus, aut secundum animam, aut secundum compositum ex utroque. Ad quod dicimus quod secundum nullum istorum,  sed secundum corpus, et animam sibi unitam; non enim aliquod compositum ex corpore et anima assumpsit; sed tantum corpus et animam sibi unitam; assumendo enim uniuit, et uniendo assumpsit. Corpus ergo et anima sibi unita Christum composuerunt, id est compositum esse fecerunt. Incepit enim esse compositus ex corpore et anima, nec illa aliquid aliud a Christo composuerunt, nec aliquid quod inciperet esse Christus, uel quod esset unitum Christo, sed ipsum Christum; et ita aliquid incepit esse compositum ex corpore et anima, secundum quod homo, quod erat simplex, et ab eterno, secundum quod Deus.



REG. CII. Ad hoc ut Christus esset homo, triplex concurrit unio: unio compersonalis, ut humane nature esset; unio subpersonalis, ut uiueret; unio propersonalis  .


476 Personalis unio est que rem facit esse personam: que in pura creatura attenditur, ut in puro homine: ex eo enim, quod homo fit unum ex unione corporis et anime, incipit esse persona, id est res per se una. Talis unio non fuit in Christo homine: non enim Christus in eo quod incepit esse homo, incepit esse persona. Propersonalis uero fuit in Christo: unio enim corporis, et anime, que fuit in eo, habuit similitudinem personalis unionis: unde dici potuit propersonalis: et illa specialiter operata est ut Christus esset homo. Subpersonalis unio dicitur unio spiritus physici ad corpus, et ad animam Christi. Physicus autem spiritus  dicitur quoddam corpus subtilius ere, minus subtile igne, uegetans corpus: et talis est in brutis, et operatur uitam: quo mediante anima unitur corpori. Habet enim affinitatem cum anima in agilitate et subtilitate; eum corpore uero in corporeitate. Anima uero unita est uerbo sine medio; Spiritus uero mediante anima; corpus uero mediante spiritu  . Corporalis  uero unio fuit unio corporis et anime ad uerbum. Iste uero uniones concurrunt ad Christi incarnationem, nec alia fuit sufficiens sine alia. Si enim corpus et anima non fuissent ipsi unita, nec anima corpori, ipse non fuisset homo: unde non dicimus ipsum in triduo fuisse  . Similiter si anima fuisset unita corpori, et illa non fuisset uerbo, Christus non fuisset  homo.



REG. CIII. Numerus cadit in Christum memorialis, quo numeratur, substantialis hypostaseos  ; materialis, quo numeratur usia cum usiosi  .

Ut testatur Augustinus, numerus memorialis est  eiusdem rei iteratio, que quodammodo gerit imaginem numeri; ubi enim repetitio, ibi uidetur esse numeratio, ut si dicam: Sol, sol, sol; Deus, Deus, Deus. Hic enim est iteratio, non diuersorum numeratio: et talis iteratio dicetur memorialis numerus. Numerus uero materialis est ueri nominis numeratio, cum plura numerantur, ut si dicam: Socrates est unum, Plato est aliud. In Christo ergo est numerus memorialis, quantum ad hypostasim; una enim est hypostasis Christi, scilicet una persona: sed numerus materialis, quantum ad naturam, quo numerantur diuerse nature, ut cum dico: Christus est Deus, et homo; alia enim natura predicatur, cum dicitur Deus; alia, cum dicitur homo. Unde Christus dicitur esse unum secundum  diuinam naturam, et aliud secundum humanam.



REG. CIu. Necessitas moriendi fuit in Christo, non ex actione superans animum, sed uoluntate astringens euentum.

Inter ceteros defectus humane nature Filius Dei necessitatem moriendi assumpsit. Unde et Augustinus  ait: Qui quamuis passus non fuisset, senio defecisset. Et nota quod alia est necessitas coactiua, et alia uoluntaria. Coactiuam habemus nos, uelimus, nolimus: Christus uero uoluntariam habuit, quia uoluntarie necessitatem moriendi assumpsit: Oblatus enim est, quia ipse uoluit . Necessitatem alia illata, alia innata, alia assumpta. Primam habuit Adam, quia ipsam sibi  intulit, et moriendi necessitatem. Unde ait Augustinus: Qui manibus, et pedibus sibi mortem accerserunt. Nos autem habemus innatam originaliter: Christus uero habuit assumptam.



REG. Cu. In Christo fuit timor propassionis, non rationi obuians; sed non timor passionis mentem conturbans.

477 Timor propassio  dicitur horror quidam, qui homini innascitur, quo penam horret: qui dicitur propassio, quasi protopassio, id est prima passio. Talis fuit in Christo, quia naturaliter horruit mortem. Sed in eo non fuit timor passio, qui turbat rationem: qualis fuit in Petro, cum negauit Christum. A simili in Christo fuit uoluntas, qua uoluit non mori, a sensualitate procedens.



REG. CuI. Christus nil sibi meruit operibus suis: sed quidquid meruit, meruit nobis operibus singulis.


Cum mereri sit de non debito facere debitum; Christo autem a tempore incarnationis deberetur quidquid postea est consecutus: ipse de indebito  debitum non fecit, et ita sibi non meruit. Aeque enim dignus fuit ab incarnatione omnibus his, que postea accepit, sicut post nobis singulis operibus suis meruit: Quia, dicente Isaia, datus est nobis . Et Psalm.: Folium eius non defluet, et omnia quecunque faciet, prosperabuntur nobis . Quod ergo dicitur meruisse immortalitatem, et nomen quod est super omne nomen , non est referendum ad ipsum, sed ad nos  : quia nobis meruit, ut haberemus immortalitatem, et cognosceremus eum Patri equalem.



REG. CuII. Sicut Creator factus creatura per creature susceptionem: ita creatura fit corpus Creatoris per creature transubstantiationem.

Nota quod aliud est alteratio, aliud alteritas,  aliud transubstantiatio. Alteratio subiecti est secundum accidentales proprietates; quando de albo fit nigrum, uel de nigro album: secundum quod dici potest: Album erit nigrum. Album incipiet esse nigrum; sed non: De albo fiet nigrum, uel econtrario: dicitur enim, quia materialiter ponitur, ut insinuaret  quod album esset materia nigri. Alteritas uero dicitur, quando mutatur subiectum secundum substantialia, ut factum est in Cana Galilee, quando aqua facta est uinum : et secundum hanc alterationem non debet concedi, quod aqua erit uinum; sed de aqua fiet uinum. Transsubstantiatio est, quando nec materia, nec substantialis forma remanet, ut in mutatione, secundum quam panis transsubstantiatur in corpus  Christi; ubi nec materia panis remanet, nec substantialia, sed accidentalia tantum. Secundum hanc mutationem possumus concedere quod panis fit corpus Christi; mutabiliter in corpus Christi conuertetur: hic enim non debemus concedere non denotantia  mutationem: et ideo non est concedendum, quod panis erit corpus Christi, uel incipiet esse corpus Christi, sed quod fiet corpus Christi, nec tamen de pane fiet corpus Christi. De accidentibus, que remanent, potest dici quod sint sine subiecto; uel potest dici, quod sint in ere. Sunt tamen qui dicunt accidentia ibi non esse, sed uideri esse: non tamen est ibi prestigium, uel deceptio: hoc enim non fit ad decipiendum, sed in  sacramentum. Alii dicunt quod albedo, et ipsa accidentia, que ibi remanent, sunt in forma panis. Sed secundum hoc restat questio de ipsa forma, ubi sit. Similiter debet queri de fractione, ubi sit, uel in quo sit, utrum in corpore Christi, uel in alio. Sunt qui dicunt corpus Christi frangi  , et tamen  manere integrum: diuidi, et tamen manere indiuisum. Alii fractionem esse in ipsa forma. Alii nichil ibi frangi, sed uideri frangi, ut predictum est.



REG. CuIII. In alia specie est corpus Christi, et sub alia specie est.

In illa enim forma, quam assumpsit de uirgine, est in altari, sed non sub illa, imo sub forma panis et uini. Unde improprie dicitur uideri corpus Christi in altari, cum non uideatur mediante sua forma; improprie dicitur frangi, uel dentibus atteri, quia hoc non corpori Christi, sed forme conuenit.



REG. CIX. Ad hoc ut panis transsubstantietur in Dominicum corpus, fit quatuor concursus: ut sit in persona ordo, in agente intentio, in pane materia, in uerbis forma.

 478 Nota quod quedam sunt de substantia sacramenti, quedam de circumstantia. De substantia sunt ea que premisimus. De circumstantia uero solemnitas sacerdotalium uestium, orationes, que premittuntur, et quedam alia. Ordo autem est de substantia sacramenti: quia nisi quis fuerit sacerdos, consecrare non potest. Intentio etiam, non qua quidem intendat consecrare, sed qua intendat formam Ecclesie seruare. Unde sacerdos hereticus, ordinatus tamen in forma Ecclesie, quamuis non adhibeat fidem sacramento, si tamen intendat seruare formam Ecclesie in missam celebrando, consecrat. Materia item dicitur de substantia sacramenti: ad hoc enim ut ibi fiat transsubstantiatio, oportet, ut ibi sit panis factus de frumento, et uinum.  Forma etiam uerborum, ut illa forma uerborum, quam Christus instituit dicens: Hoc est corpus meum. Hic est calix, etc.



REG. CX. Sicut eucaristia est sacramentum, dignitatis iustitiam perficiens: sic baptismus est sacramentum necessitatis ad iustitiam, proficiens.

Nota quod sunt septem sacramenta spiritualia in Ecclesia Dei, quorum quedam communia, ut baptismus, eucaristia, penitentia, confirmatio, extrema unctio. Quedam uero specialia, ut coniugium, et ordo. Quedam autem necessitatis, ut baptismus, sine quo non est salus puero, nec adulto, nisi impediat articulus necessitatis. Similiter eucaristia est sacramentum necessitatis in adultis, ipsum tamen specialiter est sacramentum dignitatis.  Quia cum circumcisio tantum deleret culpam, baptismus uero et culpam, et penam exstinguit, et etiam confert gratiam; Sacramentum eucaristie addit cumulum gratie; unde dicitur eucaristia quasi bona gratia. Hac etiam ratione dicitur sacramentum dignitatis.



REG. CXI. Sacramentum confirmationis non datur ad hoc, ut baptismus habeatur sed ut plenius possideatur.

Baptismus enim datur, ut habeatur Spiritus sanctus; confirmatio, ut possideatur plenius. Istud autem sacramentum item necessitatis est in adultis,  quia, si adultus ex negligentia pretermiserit, ei criminale peccatum erit. Sicut autem quedam sunt de substantia baptismi, ita quedam de substantia confirmationis. Aqua de substantia baptismi est, quia non ualet baptismus, nisi in aqua. Intentio etiam, ut intendat ministrans obseruare formam Ecclesie. Forma etiam uerborum. Similiter de substantia confirmationis sunt quedam, ut dignitas consecrantis, scilicet ut qui confirmat, sit episcopus  : locus etiam confirmationis, ut frons, et chrisma quo confirmatur.



REG. CXII. Sicut baptismus est primum remedium contra peccati originalis lapsum: sic penitentia est secunda tabula post peccati naufragium.

Quandoque qui naufragantur in mari, confugientes  ad aliquem  nauis tabulatum, ipso perducuntur ad portum. Hac similitudine dicitur penitentia secunda tabula post naufragium. Primo naufragus in originali, confugit ad baptismum, et per baptismi tabulam peruenit ad portum remissionis illius. Et si iterum naufragatur actuali peccato, tabulam penitentie refugit ad secundam, portumque reducitur ad salutis. Est et alia causa, quare penitentia dicitur secunda tabula post naufragium. Naufragi enim solent tabulam secum ferre, in qua naufragii describitur totus euentus, qua uisa homines ad misericordiam moti consueuerunt sic naufragis subuenire. Similiter per baptismum Deus omnibus subuenit primo, secundo per penitentiam.



REG. CXIII. Sicut baptismus est sacramentum fidei, confirmatio sacramentum spei, et eucaristia sacramentum caritatis: sic extrema unctio est sacramentum penitentie, uel contritionis.


479 Baptismus dicitur sacramentum fidei: nam in eo fides queritur  , ante quam si quis quid eorum, que ad salutem pertinent, habeat, non tamen ante habet fidem, que sit uirtus: quia non in eo est substantia rerum sperandarum . Unde non est in homine unde speret salutem, donec est baptizatus. Confirmatio autem dicitur sacramentum spei, quoniam ideo quis impositione manus episcopi confirmatur, ne amplius per hereticas seductiones a fide moueatur. Unde et sacramentum  spei dicitur, quoniam quod a fide amplius non recedat, de confirmato spes habetur. Eucaristia uero dicitur sacramentum caritatis, quoniam per assumptionem eius unitas Ecclesie, et capitis Christi designatur, que ex caritate est in presenti. Charitas enim in Deum, et in proximum. Ex caritate uero proximi sic fideles sibi uniuntur, ut tanquam membra sibi coniuncta unum corpus dicantur: quod corpus ex caritate Dei Christo capiti unitur. Que unio etsi hic sit aliqua, in futuro erit perfecta. Similiter sacramentum extreme unctionis est sacramentum contritionis. Ad hoc enim  fit, ut mediante contritione interiori, conferatur ei salus corporis cum salute mentis; et si non salus corporis, tamen salus mentis. Est autem hoc sacramentum sacramentum necessitatis: si quis enim tempus habuerit, non impediente necessitate, et unctus non fuerit, in periculum anime ei cedet. Sunt qui dicunt de hoc sacramento, quod iterari non possit, sicut nec baptismus: sed quia sacramentum pene est  , et pena potest iterari, probabile est hoc sacramentum posse iterari.



REG. CXIu. Coniugium est sacramentum remedii ad fugam, non necessitatis ad electionem.

Cum enim quedam sacramenta necessitatis sint, ut baptismus, et eucaristia; dignitatis, ut ordines  sacri: sic coniugium est sacramentum consilii, imo remedii contra incontinentiam. Dicitur autem sacramentum propter duo: propter consensum animorum significantem spiritualem unionem Christi, et Ecclesie: et carnale commercium, quod significat duarum naturarum in Christo consortium  Coniugium autem ante peccatum Ade fuit preceptum discipline, et post peccatum  : sed postquam coniugalis castitas repleuit terram, ut uirginalis castitas nunc repleat celi patriam, discipline preceptum commutatum est in indulgentie remedium.



REG. CXu. Sacer ordo est sacramentum, quo insignitur homo, ut sic aliis per honorem presit, ut eis per onus prelationis prosit.


In ordine autem tria debent attendi. Ipsa ordinatio, scientia, et actio. Si enim tibi ordo fuerit sine scientia, fatuitas erit; scientia uero sine actione, ignauia; actio sine scientia, temeritas. Pertractatis regulis, que theologice ueritati specialiter sunt accommode, agendum est de iis que ad naturalem pertinent facultatem, considerandumque maxime que ita accommodantur naturali facultati, quod non euagantur a theologia. Que uero utrique facultati sunt communes  , naturalis physice maxima hec est.



REG. CXuI. Omne dictum usque adeo a causa est, ut si causa non fuerit, ipsum quidem uacuum sit.

 Hec regula quidem utrique facultati communis est: Ut enim testatur Hilarius  : Intelligentia dictorum ex causis est assumenda dicendi. Hoc quidem liquet esse uerum in naturali facultate. Quod enim Petrus dicitur esse homo, ab humanitate;  quod albus, ab albedine; quod iustus, a iustitia; quod etiam pratum ridere dicitur, a causa est: ideo enim dicitur ridere, quia causam risus habet penes se. Similiter in theologicis omne dictum a causa est: Quod enim dicitur  iustus, a causa est, quia efficit iustum; et sic de aliis



REG. CXuII. Aliud est dictum, aliud dicendi causa.

480 Hec regula accommoda est naturali facultati. In naturali autem facultate uerum est, quod aliud album, aliud albedo: aliud homo, aliud humanitas. In theologicis uero non aliud Deus, aliud diuinitas. Quamuis Hilarius  uideatur uelle, quod aliud natura, aliud res nature. Sed hoc quod  dicit Hilarius, ad diuersitatem intelligendi referendum est, non ad diuersitatem essendi; sicut solet dici, quod aliud est homo, aliud animal; quia alio intellectu comprehendimus hominem, alio animal.



REG. CXuIII. Omnis causa dicti, alio dicitur, et alio exponitur.

Causa autem tunc dicitur, cum, quid ipsa res sit, ab ea ostenditur: ut, homo est bonus. Tunc uero causa exponitur, cum, quid ipsa sit, aperitur, ut, quod bonum est, bonitate, naturaque bonum est. Hec regula communis est duabus facultatibus, naturali, et theologice. Alio enim in diuinis exponitur, Deus est bonus: alio causa, qua est bonus: hac enim oratione, Deus est bonus, exponitur dictum:  hac uero, bonitas est causa, qua Deus est bonus, exponitur dicendi causa.



REG. CXIX. Diuersa dicendi causa est a re cuius est, ut dictum est, causa  .

Hec regula communis est utrique facultati. In quolibet enim aliud est color, a quo corpus dicitur coloratum; aliud ipsum coloratum. In diuinis autem causa, qua Deus dicitur iustus, non est aliud a iustitia Dei, qua ipse Deus est iustus: sed potius ab effectu sue iustitie dicitur iustus, id est a nostra iustitia, quam efficit in nobis: dicitur enim iustus, quia efficit nos iustos; est autem sua iustitia.



REG. CXX. Causa rei alia intrinseca, alia extrinseca.


Intrinseca causa est, per quam res eius est, uel aliquid est, ut, corpus corporeitate est: Colore enim est aliquid, id est coloratum. Extrinseca uero dicendi causa est, per quam res, cuius est nature, aliquid  est; sed aliquo modo se habet ad aliquid aliud extra se, ut paternitas, qua Pater nec est, nec est aliquid: sed habet extra se aliquid, quod nec Pater, nec paternitas est, id est Filium. Hec regula tam conuenit naturalibus quam diuinis. In diuinis enim diuinitas est quasi causa intrinseca, qua Deus est, et est Deus; sed in hoc est differentia, quod non alio est, et alio est bonus, imo idem est ei esse, et esse bonum. Causa extrinseca est paternitas, filiatio, processio.



REG. CXXI. Causarum alia dicitur per se, alia ad aliud.

Causa dicendi per se est, que nullius dicitur comparatione, ut in naturalibus, homo albus. In  diuinis, ut Deus iustus. Ad aliud uero causa dicitur comparatione, ut Pater, Filius.



REG. CXXII. Causarum alia prima, alia secunda.

Prima est, que per se nullam habet causam, ad quam pertineat: uelut illa, a qua homo est homo. In diuinis, qua Deus est Deus. Secunda est, que per se aliam habet, propter quam rei conuenit, et cuius adiecta est potestati; uelut illa, secundum quam qui est homo, est risibilis. In diuinis uero illa, secundum quam Pater est pater, Filius est filius



REG. CXXIII. Prima causa aut natura est subsistentis, aut proprietas eius.

 Natura subsistentis est, qua ipse subsistens subsistit, uelut illa, qua homo est homo. Proprietas uero subsistentis est, qua subsistens a ceteris omnibus est discretus, ueluti illa, qua Plato est Plato. In diuinis uero natura subsistens est deitas, qua Pater, et Filius, et Spiritus sanctus sunt; proprietas subsistentis, personalis status Patris, quo Pater est Pater; personalis status Filii, quo Filius est Filius; personalis status Spiritus sancti.



REG. CXXIu. Secunda causa dicendi aut pertinet ad naturam, aut pertinet ad proprietatem.

481 Ad naturam pertinet omnis causa quecunque  propter subsistentis essentiam dicitur de subsistente, uelut illa, qua homo risibilis est. Risibilitas enim pertinet ad naturam hominis, id est ad humanitatem. uel ipsa essentia, uelut, homo est species. Ad proprietatem uero pertinet quecunque uel propter proprietatem dicitur de subsistente proprietatis, ut, Plato est persona; uel de ipsa proprietate; ut, Plato est indiuiduum. Similiter in diuinis ad diuinam essentiam pertinet quod profertur, cum dicitur: Pater est Dominus creaturarum, uel, Pater est principium. Ad proprietatem uero personalem pertinet quod profertur, cum dicitur: Pater est persona.



REG. CXXu. Una causa dicendi est, que ad omnem pertinet dicti causam.


Hec causa est unitas. Omnem enim proprietatem unitas comitatur: humanitatem Socratis ad subiectum: ut sicut Socrates dicitur homo humanitate; ita unus unitate, que comitatur illam humanitatem: et ita dicitur unus homo: homo humanitate; unus  unitate. Similiter hoc animal dicitur unum album: album albedine; unum unitate adiecta albedini; et sic percurre ad alias proprietates. Sunt tamen, qui duas excipiunt causas, propriam qualitatem, et moram: dicunt enim quod unitas non comitatur propriam qualitatem ad subiectum; quia ipsa unitas de ipsa propria qualitate est. De propria enim qualitate sunt tam substantialia,  quam accidentalia rei. Unde non potest dici Socrates est unus, cum unitas non comitetur propriam qualitatem Socratis. Similiter unitas non comitatur moram, quia si unitas comitaretur moram, cum unitas moretur in subiecto, illam unitatem comitaretur mora; et similiter illam moram alia unitas, et sic incurreremus infinitatem. Similiter in diuinis circa diuinitatem attenditur unitas, id est quedam singularitas, secundum quam Deus dicitur unus. Similiter circa proprietates personarum diuinarum attenduntur tres unitates, id est secundum quarum unam dicitur unus Pater, unus Filius, unus Spiritus sanctus.





uENERABILIS ALANI LIBER IN DISTINCTIONIBUS DICTIONUM THEOLOGICALIUM.




PROLOGUS ALANI Ad Hermengaldum abbatem Sancti Aegidii.

 Reuerendissimo Patri et domino HERMENGALDO  , Dei gratia Sancti Aegidii abbati, ALANUS dictus magister, sic in presenti multiplici insigniri gratia ut in futuro premietur in gloria.

Cum mundus diuersis olim prudentum floreret uirtutibus, et quasi alterum firmamentum suis fulguraret sideribus, nunc, uariis uitiorum ingruentibus tenebris fugatisque uirtutum stellis, totus in nocte profunde cecitatis inuoluitur et a luce totius ueritatis proscribitur. Proscriptis tamen ceteris, tu solus, quasi nouus Lucifer, mundum radiis tue discretionis illuminas, et ab eo, quantum in te est, tenebras indiscretionis climinas. Tali igitur sideri mei operis sidus deuoueo, diuinis stellarum sententiis  theologicarum auctoritatum preditum munimentis; et sicut tuo titulatur sub nomine, ita tuo insigniatur munimine, quatenus tui libra iudicii mei libri libret sententias, ut si aliquid minus fuerit igne rationis decoctum, sepeliatur silentio; quod uero uidebitur in fabrica prudentie expolitum, celebretur in publico. Non enim uolo ut opus meum prius in aures publicas exeat diuulgatum quam a statera tue examinationis exierit trutinatum, ut uel ualeat tue prudentie iudicio comprobatum, uel uileat tue auctoritatis sententia reprobatum. Tibi enim inter primates primo primum mei operis primitias offero, ut sicut es inter prelatos primus, ita huius libri nouitatem delibes primitus.  Quoniam tue magnanimitati ignaua opum pondera presentare minime uolui quibus ad facinus nichil instructius cum habendi sitis incanduit  , nichil uilius cum ea uictor animus sibi calcata subiecit. Hoc solum autem tuam paternitatem tota mentis deuotione deposco, ut tue amicitie fedus gloriosum, quod non solum in libro  scientie, uerum etiam in libro experientie legi, tua benignitas inconcusse seruet illesum, quoniam quandiu spiritus meus afflauerit artus, quandiu temporalis uite diuersos patiar discursus, semper apud me gloria tua nomenque tuum laudesque manebunt. Ut uolo, sic ualeas in eternum.



EIUSDEM PROLOGUS ALTER.


 Quoniam iuxta Aristotelice auctoritatis preconium, qui uirtutum nominum sunt ignari cito paralogizantur, in sacra pagina periculosum est theologicorum nominum ignorare uirtutes, ubi periculosius aliquid queritur, ubi difficilius inuenitur, ubi non habemus sermones de quibus loquimur, ubi rem ut est sermo non loquitur, ubi uocabula a propriis significationibus peregrinantur et nouas admirari uidentur; ubi diuina descendit excellentia ut humana ascendat intelligentia; ubi nomina pronominantur, ubi adiectiua substantiuantur, ubi uerbum non est nota eius quod de altero dicitur, ubi sine inherentia predicatio, ubi sine materia subiectio, ubi affirmatio impropria, negatio uera, ubi constructio non subiacet legibus Donati, ubi  translatio aliena a regulis Tullii, ubi enuntiatio peregrina ab Aristotelis documento, ubi fidei remota a rationis argumento. Et ideo ne falsum pro uero affirmet theologus, ne ex falsa interpretatione errorem confirmet hereticus, ut a litterali intelligentia arceatur Iudeus, ne suum intellectum sacre  Scripture ingerat superbus, dignum duximus theologicorum uerborum significationes distinguere, metaphorarum rationes assignare, occultas troporum positiones in lucem reducere, ut liberior ad sacram paginam pandatur introitus, ne ab aliena positione fallatur theologus, et sit facilior uia intelligendi; minus intelligentes inuitet, torpentes excitet, peritiores delectet; et sic diuerse uocabulorum acceptiones, que in diuersis sacre pagine locis iacent incognite, in lucem manifestationis reducantur presentis opusculi explanatione; ut breuior explanatio prolixitatem excludat, breuitas fastidium tollat, expositio obscurum, compendiosa doctrina [f. ad. temporis] dispendium. Nostri autem operis exsecutio hac ordinationis serie texetur  ut iuxta litterarum alphabeti ordinem diuerse theologicarum dictionum significationes secundum positionum rationes et causas fideliter distinguantur, et diuersis titulorum capitulis adnotata prosecutio lectori quod uoluerit offeratur distinctionis subsidio. Sequitur A.



uENERABILIS ALANI LIBER IN DISTINCTIONIBUS DICTIONUM THEOLOGICALIUM. Feliciter incipit.



A

 A quandoque notat locum; unde in Euangelio: Homo quidam descendebat a Ierusalem in Iericho. Notat etiam tempus; unde in Michea propheta: A diebus antiquis. Notat eternitatem; unde idem Micheas: Egressus eius ab initio a diebus eternitatis. Notat auctoritatem; unde in Psal.: A Domino factum est istud. Notat natiuitatem siue originem;  unde in Euangelio: Exiui a Patre et ueni in mundum. Notat spirationem siue processionem; unde in Euangelio: Responsum accepit Simeon a Spiritu sancto. Notat separationem siue remotionem; unde in Psal.: Et emundabor a delicto maximo. Notat partitionem rei ab uniuersitate cum exceptione, ut cum dicitur iustus, separatur a massa  perditionis. Omnes significationes quas habet hec prepositio a, habet ista prepositio ab. Sed notandum quod a habet preponi dictionibus incipientibus a consonante; ab habet preponi dictionibus incipientibus a uocali. Et quandoque ab ponitur pro sine, unde in Catone: Noli irasci ab re, id est sine occasione.

Abies, proprie, dicitur contemplator; unde Isaias: Ponam in desertum abietem. Abies, ratione sublimitatis, contemplatores significat, qui adhuc in terrenis corporibus positi celestia contemplantur. Dicitur etiam contemplatio, unde Isaias: Pro saliunca ascendit abies, dum in sanctorum cordibus pro abiectione terrene cogitationis oritur altitudo superne contemplationis. Dicitur etiam celestis uirtus,  sicut per prophetam de apostata angelo dicitur: Cedri non fuerunt altiores in paradiso Dei, abietes non adequauerunt summitatem eius, quia ceteri angeli Lucifero in dignitate pares non fuerunt.

Abire proprie notat motum localem de loco uel etiam recessum; unde abiit, id est ab illo loco recessit. Notat recessum mentalem, unde in Ioanne: Dixit iehsu discipulis suis: Qui manducat meam carnem, etc. Multi ergo audientes ex discipulis eius dixerunt: Durus est hic sermo, quis potest eum audire? et abierunt, non localiter, sed mentaliter. Notat discursum per uitia, unde in Euangelio de prodigo qui abiit in regionem longinquam. Notat consensum in malum, unde in principio Psalmorum: Beatus uir qui non abiit.

 Absinthium, proprie, dicitur diabolus ratione amaritudinis, cuius amara est doctrina; unde in Apocalypsi: Et nomen stelle dicitur absinthium, id est diabolus. Dicitur amara doctrina; unde ibidem: Et facta est tertia pars aquarum absinthium, id est amara doctrina. Dicitur etiam pena, unde Ieremias: Absinthii et fellis, etc.

Absque ponitur pro extra, unde in Euangelio: Absque synagogis facient uos, id est extra synagogam. Quandoque ponitur pro sine, unde Iob: Dies mei uelocius transierunt quam a texente absque ulla spe. Notat etiam preter, unde in Canticis: Absque eo quod intrinsecus latet.

Abyssus dicitur proprie aquarum profunditas,  unde in Exodo: Abyssi operuerunt eos; profunditas aquarum dicitur abyssus quasi sine bysso, id est sine candore. Dicitur mundana machina prout primo fuit creata, unde in Genesi: Tenebre erant super faciem abyssi. Mundanam machinam uocat abyssum propter sui confusionem et obscuritatem; unde eam Grecus chaos dixit, quod est confusio. Dicitur cor hominis profundum et inscrutabile, unde in Daniele: Qui intueris abyssos et sedes super cherubim, id est scrutaris abyssum humani cordis et sedes super plenitudinem scientie. Dicitur etiam occulta Dei iudicia, unde in Psalmo: Iudicia tua abyssus multa. Dicitur infernus, unde Iob: Nunquid ingressus es in profundum maris et in nouissimis abyssi ambulasti; quasi dicat: Ut ego non solum  mare, id est seculum per assumptam humanitatem ingressus, sed etiam per eam sponte in morte positus, usque ad ultima inferni, quasi ad magna profunda descendi, et in nouissimis abyssi deambulaui. Sicut aquarum abyssus nulla nostra uisione comprehenditur, ita et occulta inferni nullo a nobis sensu cogitationis penetrantur, etc. Dicitur rationis humane iudicium, unde in Psalmo: Abyssus abyssum inuocat. Abyssus namque abyssum inuocare est de iudicio in iudicium peruenire. In peccato enim quod homo committit, contra se iudicium sue rationis inuenit, et post ad iudicis eterni districtionem producitur, [nisi] in uita sua conuertatur. Dicitur etiam profunda diaboli astutia, unde in Iob: Sicut superficies abyssi restringitur, quia quasi bono  persuasionis eius species, dum uelut solida desuper glacies ostenditur, in profunda latens eius malitia non uidetur. Dicitur cor praui hominis, unde in Iob: Abyssus dixit: Non est in me; eleganter cor prauum abyssus dicitur, quia per lapsum fluidum, et per duplicitatis caliginem est tenebrosum. Dicitur testamentum, unde in Psalmo: Abyssus abyssum inuocat, id est unum testamentum alii consonat, quod eleganter dicitur abyssus, quia in utroque testamento multa latent que nullo modo homini patent. Dicitur etiam persecutio, unde in Psalmo: Abyssus sicut uestimentum amictus eius; quasi diceret: Non inclinabitur in seculum seculi, licet abyssus persecutorum sit amictus eius sicut uestimentum. Dicitur mens desperata, unde in Iob: Nunquid  ingressus es profundum maris? Mare quippe est mens humana, cuius profunda Deus ingreditur, quando homo per cogitationem suam ac lamenta penitentie ab intimis cogitationibus perturbatur; quando prioris uite nequitias ad memoriam reducit, fluctuantem in confessione sua animum concutit. Profundum maris Deus penetrat, quoniam desperata corda permutat. Hoc autem mare intrat, quando cor seculare humiliat; profundum maris ingreditur, quando uisitare mentes etiam sceleribus pressas non dedignatur; unde sequitur: Et in nouissimo abyssi deambulasti? Abyssus est mens scelerata que, dum semetipsam comprehendere non ualet, sese in omne quod est uelut obscura abyssus  latet; in nouissimis ergo abyssi deambulare est etiam nequissimorum hominum corda conuertere, et desperatas mentes uisitationis sue uestigiis tangendo mirabiliter reformare. Cum enim post immensa scelera unusquisque compungitur, quid aliud quam in nouissimis abyssi deambulasse uidetur? Dicitur abyssus homo secundum aliam expositionem in Psalmo: Abyssus abyssum inuocat, id est homo hominem ad Deum uocat, dum aliquid ueritatis predicat; et homo dicitur abyssus, quia neutrius illorum, scilicet uocantis uel uocati, cor sciri potest. Profundum enim est cor hominis et inscrutabile, ut in Ieremia habetur. Dicitur pena, ut in Psalmo secundum aliam expositionem: Abyssus abyssum inuocat, id est pena inflicta Ade ita grauis  pro solo edulio pomi penam malis infligendam significat. Dicitur uentus, qui de occultis causis procedit, unde in Psalmo: Ponens in thesauris abyssos, id est uentos collocans in occultis sinibus nature. Dicitur homo profundus in peccato secundum aliam expositionem: Ponens in thesauro abyssos, id est qui erant in profundis peccatis per bona ponit inter sanctos; et in Canticis filiorum Isrel alibi: Descenderunt in profundum uitiorum.

Accedere proprie significat motum localem, unde in Euangelio: Accesserunt Pharisei ad Iesum. Notat accessum scientie uel considerationis, unde in Psalmo: Accedet homo ad cor altum. Notat accessum unionis, ut ibi secundum aliam expositionem: Accedet homo ad cor altum. Notat accessum fidei,  unde in Psalmo: Accedite ad eum et illuminamini; per fidem enim accedit homo ad Deum, unde uox est Prophete ad incipientes in fide.

Accipere, proprie, unde in Euangelio: Accepit iehsu panem et fregit. Signat dare, unde Apostolus: Accepit dona in hominibus. Notat inherentiam proprietatis subiecto, unde Apostolus: Nil habes quod non accepisti a Deo. Notat infusionem gratie, unde in Psalmo. Respexit Dominus de celo et accepit me. Notat unionem secundum aliam expositionem: Respexit Dominus de celo et accepit me, id est uniuit me, etc.

Accipiter, proprie, dicitur iustus; unde Greg.: Penna struthionis est similis penne herodii uel accipitris: hec auctoritas exponetur quando de herodio  tractabitur.

Accubitus, proprie; unde Dominus ait quod Pharisei appetunt primos accubitus in mensa. Dicitur Incarnatio Christi, unde in Cantico amoris: Dum esset rex in aceubitu suo, etc. Dicitur passio Christi, ut in predicto exemplo secundum aliam expositionem. Dicitur ascensio siue ad dexteram Patris sessio, his enim modis omnibus potest exponi predicta auctoritas.

Aceruus, proprie, dicitur Ecclesia, quia sicut aceruus in imo est latus, in summo angustus, que pauciores habet in arctioribus preceptis, plures in communibus mandatis. Dicitur etiam cumulus peccatorum uel idololatria; unde in Prouerbiis Salomonis: Qui immolat diis, uelut qui mittit lapidem  in aceruum Mercurii. Lapidem mittit in aceruum Mercurii, qui peccata addit peccatis, uel qui auget idololatriam que signatur per Mercurium, quia Mercurius, qui dicebatur deus eloquentie, specialius colebatur quam alius.

Acetum, proprie, ut ibi in Euangelio: Et dederunt ei acetum cum felle mistum. Dicitur praua uoluntas quam obtulerunt  Iudei Christo in passione, unde in Psalmo: In siti mea potauerunt me aceto.

Acies, proprie, dicitur cuneus bellatorum, unde peta ait: Fraternas acies. Et in Canticis: Ut castrorum acies ordinata. Dicitur acumen uisus, unde legitur quod aquila irreuerberata oculorum acie radios solis penetrat, etc. Dicitur etiam Ecclesia,  unde in Cantico desideratissimi: Terribilis ut castrorum acies ordinata, etc.

Aculeus, proprie, dicitur peccatum, unde in [hymno] Ambrosiano: Tu deuicto mortis . . . Et Apostolus in Epistola ad Corinthios: Ubi est, mors, aculeus tuus. Dicitur pungitiua heretici deceptio, unde in Apocalypsi: Et aculei erant de caudis earum, scilicet locustarum; ibi per locustas intelliguntur heretici, per aculeos praue deceptiones hereticorum.

Acus, proprie, dicitur cordis compunctio, unde in Marco: Facilius est camelum per foramen acus transire, id est peccatorem, deposito onere peccati, per penitentiam transire in regnum celorum, quam diuitem, id est diuitias amantem, in regnum celorum. Dicitur etiam passio Christi, ut ibidem  secundum aliam expositionem: Facilius est camelum, etc. Dicitur malitia persecutorum uel hereticorum, unde in Isaia: In die illa auferet acus et spicula, in die iudicii auferet Dominus persecutiones malorum et delectationes eorum uel ipsorum superbias.

Ad quandoque notat motum localem, unde in Ioanne: uenit Nicodemus ad Iesum nocte; quandoque motum mentalem, unde in Psalmo: Quoniam ad te orabo, Domine; quandoque motum temporalem, unde in Daniele: Erunt septuaginta hebdomade ad Christum; quandoque motum uocalem, unde in Pentateucho: Locutus est Dominus ad Moysen; quandoque motum sensualem, secundum quod soliti sumus dicere: Iste respicit ad pauperem; quandoque  motum finalem, unde Apostolus: Quecunque scripta sunt, ad nostram doctrinam scripta sunt, etc.; quandoque motum collationis rei ad rem, unde in Symbolo apostolorum: Sedet ad dexteram Dei Patris omnipotentis, etc.; quandoque similitudinem, unde dicitur: Istud fit ad instar illius, etc.; quandoque ponitur pro iuxta, unde in Gen.: Faciamus hominem ad imaginem et similitudinem nostram; quandoque ponitur pro ante, unde in Samuele: Semper cubabant filii Heli ad ostium tabernaculi, id est ante; et in Pentateucho: Locutus est Dominus ad Moysen stans ad ostium tabernaculi, etc.; quandoque notat contra, unde Apostolus: Frustra pugnaui ad bestias Ephesi, id est contra homines bestiales Ephesi; quandoque ponitur pro uersus, unde  Isaias propheta: Ponam sedem meam ad aquilonem. Ponitur etiam pro pro , unde Psalmista: Tentauerunt me ad aquas contradictionis.

Adamas, proprie, dicitur eternitas, sicut per Ieremiam prophetam dicitur: Peccatum Iude scriptum stylo ferreo in ungue adamantino. Adamas lapis solidus est in tantum ut ferro non ualeat secari. Per stylum autem ferreum fortis sententia, et per unguem adamantinum significatur finis eternus. Peccatum autem Iudeorum stylo ferreo in ungue adamantino scriptum esse dicitur, quia culpa Iudeorum per fortem Dei sententiam in fine punienda seruatur.

Adeps dicitur pinguedo intestinorum. Dicitur  etiam superbia, unde de superbo et diuite dicitur in Iob: uiscera eius repleta sunt adipe, id est superbia. Dicitur carnalis sensus quem Iudei habuerunt in lege, unde in Psalmo: Adipem suum concluserunt, id est carnalem sensum suum in littera legis retinuerunt, etc. Dicitur medulla sacre Scripture, unde Psalmista: Ex adipe frumenti satiat te; secundum aliam expositionem dicitur caritas in eadem auctoritate. Dicitur etiam abundantia, unde in Psalmo: Prodiit quasi ex adipe iniquitas eorum. Dicitur sapientia que in abscondito est, que est pinguedo anime, sine qua anima marcescit; unde in Psalmo: Sicut adipe et pinguedine repleatur anima mea. Dicitur fortitudo, unde: Regnum Dauid super Saul et Ioathan, id est ex adipe pinguium et  sanguine interfectorum.

Adesse notat loci presentiam. Notat pronitatem ad obediendum, unde in Gen.: Abraham, Abraham; qui respondit: Ecce adsum. Notat collationem auxilii, unde in quadam oratione Dei: Adesto nobis, Deus. Notat nature similitudinem, unde in Iob: Quadam die cum uenissent filii Dei, id est angeli, coram Domino adfuerunt, inter eos et Satan, non principaliter uel localiter, sed similitudine nature, quia spiritualis nature est ut angelus. Dies uero hic non notat tempus, sed nature claritatem angelice.

Adolescentula, proprie, dicitur fidelis nouiter ad fidem conuersus: unde in Cant.: Adolescentule dilexerunt te nimis. Adolescentule dicuntur illi qui  iam in Christo sunt renati, sed nondum fortes sunt ut predicent nomen Christi.

Adorare proprie debitum cultum Deo exhibere, uel theosebia, uel theosis, uel latriosis: hec consistit in contemplatione, oratione, oblatione et huiusmodi, unde in Psalmo: uenite, adoremus et procidamus ante Deum. Signat etiam homini uel alicui rationali creature cultum exhibere, et dicitur dulia: hec autem consistit in obedientia, in genuflexione, in capitis inclinatione et huiusmodi; unde in Gen.: Abraham tres angelos uidit et unum adorauit, id est eis cultum debitum exhibuit. Dicitur uenerari, unde in Antiphon.: Crucem tuam, Domine, adoramus, id est ueneramur. Dicitur ad Deum orare, unde: Introibo in domum tuam, adorabo. Ad Deum orare, id  est fide, spe et caritate ad Deum tendere.

Aduersus uel aduersum ponitur pro contra, ut communiter dicimus: Iste pugnat aduersus talem dominum, id est contra; aduersum non preponitur dictioni incipienti a uocali.

Aegyptus, proprie, mundus, unde Isaias: Ascendam nubem leuem, et ingrediar Aegyptum, id est humanam naturam, et ueniam in mundum per assumptam humanitatem. Dicitur gentilitas, unde in Psalmo: uenient legati ex Aegypto, id est sancti predicatores ex gentilitate ad fidem conuersi erunt misericordia Christi.

Aemulari notat diligere, unde Apostolus: Aemulor uos Dei emulatione; notat etiam indignari, unde Psalmista: Nolite emulari in malignantibus;  notat inuidere, ut in predicta auctoritate.

Aer, proprie, unde Paulus: Non est uobis colluctatio aduersus carnem et sanguinem, sed aduersus principatus et potestates eris huius. Dicitur propheta, unde in Psalmo: Tenebrosa aqua in nubibus eris, id est subtilis intelligentia in prophetarum Scripturis. Dicitur anima fluxibilis siue mobilitas secularis mentis, unde: Subito colligitur er in nubes. Aer colligitur cum fluxe mentes, superni respectus gratia, uirtutis soliditate roborantur. Dicitur sublimitas contemplationis qua contemplamur Deum, unde Paulus: Rapiemur cum illis in nubibus obuiam Christo in era. Dicitur inanitas siue uanitas, unde idem: Eritis in ere loquentes tam multa ut sunt genera linguarum. Dicitur etiam demon,  unde idem Paulus: Sic non quasi erem uerberans, id est non tantum resisto demoni, sed castigo corpus meum, et in seruitutem redigo.

Aerugo est rubigo que consumit aurum uel argentum. Dicitur superbia, que omnes bonos mores in homine consumit, iuxta illud:

Inquinat egregios adiuncta superbia mores.
Et in Euangelio Matthei legitur: Thesaurizate uobis thesauros in celo, ubi nec erugo, nec tinea demolitur. Dicitur luxuria, que thesauros sensuum humanorum consumit; in predicta auctoritate per eruginem potest intelligi luxuria.

Aes, proprie, prelatus cuius opus uerbo non respondet, unde Apostolus, loquens in persona pseudopredicatoris,  ait: Ero quasi es sonans aut cymbalum tinniens. Dicitur durum et insensibile cor prauorum, unde Iob: Nec fortitudo lapidum fortitudo mea, nec caro enea est. Hic per es insensibilium corda designantur, qui sepe et supernos ictus accipiunt, et tamen nulla discipline percussione mollescunt. Dicuntur es perseuerantes in bono, unde in Iob de Antichristo dicitur: Reputabit ut paleas ferrum et quasi lignum putridum es. Perseueranter ferrum acuitur ut aduersarius uulneretur, es autem rubigine pene nulla consumitur; ferro autem predicationis iaculum, ere perseuerantia in bono designatur. Dicitur sonora uox predicantium, unde Ezechiel: Et scintille quasi aspectus eris candentis; per es, quod est sonorum  metallum, uoces predicatorum designantur, quia in omnem terram exiuit sonus eorum. Et bene es candens dicitur, quia uita predicatoris sonat et ardet: ardet desiderio, sonat uerbo. Aes ergo candens est predicatio diuino calore accensa; sed candente ere scintille prodeunt, quia ab eorum exhortationibus uerba flammantia ad aures audientium procedunt. Recte predicatorum uerba scintille appellata sunt, quia eos quos in corde tetigerint, in amorem diuinum accendunt. Dicitur etiam ille es qui non derelinquit malitiam suam, unde Isaias: Domus Isrel uersa est in scoriam.

Aestas, proprie, dies iudicii, unde Salomon: Propter frigus piger arare noluit, mendicabit ergo estate et non dabitur ei. Qui enim modo bene operari  negligit, in die iudicii uita eterna carebit.

Aestus, proprie, labor uel tribulatio, unde in Mattheo: Eos nobis pares fecisti qui portauimus pondus diei et estus, id est diurni laboris. Dicitur feruor uitiorum, unde Isaias: Tabernaculum erit umbraculum diei ab estu. Turbatio maris etiam estus appellatur.

Aeternum, quod caret principio et fine in natura, ut Deus. Dicitur perpetuum, unde Moyses: Dominus regnabit in eternum et ultra, id est quando erit creatura, et ipse erit et ultra, id est quando alia desinent esse, ipse nunquam; hoc est dicere: Cum omnis creatura possit habere finem licet nature  . Dicitur sempiternum, unde: In eternum et in seculum seculi, id est in sempiternum et in seculum consecutiuum huius seculi. Dicitur continuatio uite  temporalis, unde Horatius:

Seruiet eterno qui paruo nesciet uti,
id est toto tempore uite sue. Nota quod est differentia inter eternum, perenne et perpetuum, que notantur in his uersibus:

Aeternum sine principio da fine carere,
ut Deus;

Perpetuo da principium, sed fine carebit,
ut angeli et anima,

Nec sine principio, nec erit sine fine perenne,
ut aliqua corpora;

Ager, proprie, dicitur gentilitas, unde in Psalmo: Species agri mecum est, quia Christus magis gentilitati profuit [quam] Iudee. Dicitur presens seculum, unde in Euangelio Christus: Ager est mundus. Dicitur  corpus nostrum, unde Salomon: Diligenter exerce agrum tuum, ut postea edifices domum tuam, id est a spinis uitiorum corpus tuum munda, ut intus construatur uirtutum fabrica. Dicitur etiam sacra Scriptura, unde Iob de hereticis: Agrum suum non demetunt, id est sacram Scripturam, quam peruertendo non suam faciunt. Dicitur Christus, unde in Gen.: Ecce odor filii mei sicut odor agri pleni. Recte Christus ager dicitur plenus, quia floribus uirtutum refectus, cui benedixit Dominus diuersis spiritualium donorum generibus. Dicitur etiam Ecclesia, unde in Cant.: Ego flos agri et lilium conuallium; et alibi: Pulchritudo agri mecum est.

Agere, proprie, ut in Psalmo: Noluit intelligere ut  bene ageret. Agere dictum de Deo, non notat actionem, sed auctoritatem; unde Deus dicitur auctor, non ab ago, agis, sed ab authentia. Dicitur soluere, unde Paulus apostolus: Gratias ago Deo meo, id est soluo. Dicitur passionem sustinere, unde: Ago quod nolo. Concupisco etenim notat, quod concupiscere non actionem, sed passionem notat, quemadmodum nec timere, nec uelle, nec desiderare, nec gaudere. Passionum quedam sunt mulcibres, ut gaudium; quedam peremptorie, ut timor et huiusmodi. Quis agit non agendo, sed omittendo, ut quis dimittit ire ad ecclesiam. Dicitur etiam ducere, unde in Exodo: Moyses agebat pecora ad interiora deserti, id est ducebat. Dicitur regere, unde: Qui  Spiritu Dei aguntur, legi subiecti non sunt, id est reguntur. Dicitur etiam dicere, unde solet dici: Agitur in hoc libro de hoc, id est dicitur.

Agnus, proprie, unde in lege dicitur quod agnus anniculus offerebatur. Dicitur Christus, unde in Euangelio: Ecce Agnus Dei; et in Apoc.: uidi Agnum stantem, et alibi: Lauerunt stolas suas in sanguine Agni. Dicitur mansuetus, innocens, unde in Ioanne Dominus ad Petrum: Si diligis me, pasce agnos meos, id est minores in Ecclesia Dei. Per oues maiores intelligimus, per agnos minores. Dicitur fidelis predestinatus, unde in Euangelio: Ponet Dominus agnos, id est electos, a dextris.

Agricola, proprie, dicitur Deus Pater, unde in Euangelio: Ego sum uitis uera et Pater meus agricola  est. Dicitur predicator, unde Apostolus: Iustum est ut agricola de fructu suo edat.

Agricultura, proprie, dicuntur fideles, unde Apostolus: uos estis agricultura Dei. Dicitur esse sacre Scripture expositio secundum quod sacra Scriptura dicitur ager.

Ala, proprie, ut ibi: Ierusalem, quoties uolui congregare filios tuos. Dicitur etiam protectio caritatis et misericordie Dei, unde in Psalmo: Sub umbra alarum tuarum protege me, id est sub munimento protectionis tue. Est etiam iustitia uel misericordia Dei secundum aliam expositionem: Sub umbra alarum tuarum, id est sub protectione iustitie uel misericordie tue; et est misericordia ala dextera, iustitia ala sinistra. Dicitur preceptum Dei, unde  in Psalmo: In protectione alarum tuarum superabunt. Dicuntur etiam cogitationes hominum, unde in Iob: Nunquid per sapientiam tuam plumescit accipiter expandens alas suas ad austrum. Accipiter singulis annis tempore austri ueterem pennam noua nascente proiicit, et est sensus: Nunquid cuilibet electo tu intelligentiam contulisti ut, fiante Spiritu sancto, cogitationum alas aperiat confitendo, quatenus pondera uetuste conuersationis abiiciat et uirtutum plumas inducat. Dicitur etiam actus superbie et inanis glorie, unde Zacarias: Leuaui oculos meos et uidi, et ecce due mulieres egredientes et spiritus in alis earum, id est superbia et inanis gloria, in quarum alis, id est actibus, est spiritus, id est diabolus, cui semper famulantur. Dicuntur superstitiones  hypocritarum, unde in Iob: Cum tempus habuerint, extendent alas suas in altum; quia, cum hypocrita temporis opportunitatem inuenit, superstitiosam religionem exponit exterius.

Alias significat locum, unde dicitur: Alias factum est, id est alio loco. Notat tempus, sicut dicimus: Alias dictum est, id est alio tempore. Notat modum, unde in Gen.: Ait Abraham: Alias soror mea est, id est alio modo possum dicere quod soror mea est, etc.

Ales dicitur gummi species. Dicitur bona opinio, unde in Canticis: Myrrha et ales cum uniuersis primis unguentis.

 Altare dicitur terra, unde in Gen.: Altare facietis mihi de terra. Dicitur fides. Sicut in ueteri Testamento Iudei offerebant materiales uitulos, sic nos offerimus uitulos animorum nostrorum, id est bonas cogitationes cordis; et sicut in altari materiali offeruntur uictime, ita in altari fidei offeruntur bona opera, unde in Euangelio: Si offers munus tuum ad altare, id est opus tuum bonum in altari fidei. Dicitur Christus, unde in Apoc.: Sub altare Dei audiui uoces occisorum. Dicitur corpus Christi, unde in Psalmo: Usque ad cornu altaris, id est usque ad eminentiam sacrificii. Dicitur Deus in Psalmo: Introibo ad altare Dei, quod exponendo subdit: Ad Deum qui letificat iuuentutem. Dicitur uita eterna, unde in Psalmo: Tunc imponent super altare  tuum uitulos. Dicitur Ecclesia, unde ista auctoritas sic potest exponi: Tunc imponent, id est maiores prelati, uitulos, id est minores, super altare tuum, id est Ecclesiam, id est minores predicatione prelatorum erunt de Ecclesia, etc. Dicitur mens, unde in Psalmo: Circumdabo altare tuum, Domine, id est mentem meam, in quo uel in qua offero tibi sacrificium laudis, ornabo uirtutibus; et sicut altare dicitur alta ara, sic et mens est altius quiddam et dignius in homine, iuxta quod potest exponi illud Euangelii: Si offers munus tuum ad altare, id est orationem in mente. Dicitur etiam ecclesiasticum sacramentum, unde in Psalmo: Altaria tua, Domine uirtutum. Dixerat superius fidelis quod passer  inuenit sibi domum et turtur nidum, id est fidelis inuenit ecclesiastica sacramenta in quibus reponit bonorum operum incrementa; et ne quis diceret: Quis est iste nidus, additur: altaria tua, Domine uirtutum, etc.

Altile, proprie, etc., dicitur martyr, unde in Euangelio: Tauri et altilia occisa sunt. Tauri maiores, altilia minores qui pro fide Christi occisi sunt.

Altitudo proprie dicitur profunditas, id est incomprehensibilitas secretorum Dei, unde Apostolus: O altitudo diuitiarum sapientie Dei! Dicitur sublimitas potestatis, unde Paulus: Neque altitudo, neque profundum separabit nos a caritate Dei. Dicitur malitia Iudeorum, unde in Psalmo: ueni in altitudinem maris, id est in malitiam Iudeorum. Dicitur  magnitudo tribulationum, ut in predicto exemplo, secundum aliam expositionem, et est sensus: ueni in altitudinem maris, id est, exposui me multiplici tribulationi Iudeorum actiue.

Altum proprie, unde in Psalmo: Ascendens iehsu in altum. Dicitur altum mare, unde uirgilius:

uix e conspectu Sicule telluris in altum.
Dicitur nobile, unde idem: Alto de sanguine, id est de nobili genere. Dicitur superbe, unde Apostolus: Noli altum sapere, id est superbe, sed time.

Amaritudo, proprie, dicitur miseria seculi, unde in Iob: Non peccaui, et in amaritudinibus moratur oculus meus, etc. Dicitur mala cupiditas temporalium que non quis possit habere; unde alius: Moritur in amaritudine anime sue absque ullis opibus.  Dicitur asperitas pene, unde in Iob: Confabulabor cum amaritudine anime mee. Dicitur pena gehennalis, unde Iob: Scribis enim contra me amaritudines. Dicitur asperitas locutionis, unde in Psalmo de Antichristo dicitur: Cuius os maledictione et amaritudine plenum est.

Ambitio, proprie, dicitur apparatus, unde legitur de uxore Felicis in Actibus apostolorum quod uenit cum multa ambitione, id est cum multo apparatu, uel cum multa ambitione, id est cum multis ambientibus.

Ambitus, proprie. In Esther, que celi ambitu, id est circumuolutione, continentur; dicitur etiam cupiditas lionoris secundum quod cupiditas solet diuidi in auaritiam et ambitum, id est ambitionem.

Ambulare proprie notat profectum uirtutum, unde  in Psalmo: Ambulabam in medio cordis mei. Notat profectum bonorum operum, unde in Psalmo: Beati immaculati in uia, qui ambulant in lege Domini. Notat actum, unde Dominus Petro in Ioanne: Cum esses iunior, cingebas te, et ambulabas ubi uolebas, quidquid uolebas faciebas.

Amen dicitur ab a, quod est sine, et mene, defectus, unde: Iam cito uenio, Amen, id est sine defectu, id est non cesso uenire ad fideles; quandoque est nomen indeclinabile, unde: Ego sum amen, id est ueritas; quandoque est aduerbium affirmandi, cum affirmatiue ponitur, ut ibi: Amen dico uobis; quandoque est uerbum conclusiuum dum conclusiue ponitur in fine orationis amen, id est fiat.

Amethystus, que tota est rubens, et tanquam  rosa flammulas quasdam de se effundit, significat eos qui inter tormenta passionis que pro Deo sustinent, tanquam flammas caritatis de se emittunt, orantes pro eis qui se cedunt, et plus dolent de peccato persecutorum quam de penis quas sustinent. Hic ponitur extremus in edificio celestis Iesuralem, quia significat eos qui pro inimicis orant. Nam uirtus uirtutum est pro inimicis orare et persequentibus, et pauci inueniuntur hoc fecisse. Tamen duos in ueteri Testamento, Moysen et Samuelem; duos uero in Nouo, Christum uidelicet et Stephanum, inuenimus.

Amicus proprie dicitur ratione cognationis, unde dicitur Iudaico populo in Exodo: Diliges amicum  tuum, id est proximum tuum genere, scilicet in Deum et odio habebis inimicum tuum, id est gentilem. Dicitur amicus ratione nature, unde in Luca: Amice, accommoda mihi tres panes. Amicus dicitur hic ratione nature anima, quia quando anima rediit ad se ipsam de uia, id est uagatione mundana, dicitur redire; per tres panes intelligitur fides Trinitatis. Dicitur amicus exhibitione operis, unde in Euangelio: uos, amici mei estis, si feceritis que ego precipio uobis. Dicitur amicus simulatione, unde in Euangelio de hypocrita dicitur: Amice, ad quid intrasti? Dicitur amicus ratione sacramenti, id est sacramento fidei, non fide sacramenti, secundum quam expositionem ista auctoritas sic exponi potest: Amice, quomodo huc intrasti non habens uestem  nuptialem, id est caritatem. Dicitur amicus ratione familiaritatis, unde Christus in Euangelio ait: Amice, ad quid uenisti? Familiaris enim fuerat Iudas Iesu. Dicitur ratione collati beneficii, unde in Ioanne: Maiorem caritatem nemo habet ut animam suam ponat quis pro amicis suis.

Amor proprie dicitur cupiditas, iuxta quod soliti sumus [dicere]: Iste detentus est amore terrenorum; dicitur caritas, unde in Cant.: Fulcite me floribus, stipate me malis, quia amore langueo; dicitur Spiritus sanctus, unde in quadam prosa dicitur Spiritus sanctus amor Patris et Filii. Dicitur Christus, unde in hymno Ambrosiano: Iesu, nostra redemptio, amor. Dicitur naturalis affectus, unde in libro Regum: Doleo super te, frater mi Ionatha, amabilis ualde  super amorem mulierum.

Amygdalus, proprie, dicitur primitiua Ecclesia, unde: Florebit amygdalus, impinguabitur locusta, dissipabitur capparis. In Moralibus: Amygdalus primo floret quam alia arbor, et ideo primitiuam Ecclesiam designat, in qua mox locusta impinguata est, quia sicca gentilitas pinguedine celestis gratie est infusa. Capparis uero dissipabitur, quia Iudea, in sui sterilitate remanens, uiuendi ordinem amisit.

Angelus non est nomen nature, sed officii. Angeli possunt dici omnes administratorii spiritus, unde in Psalmo: Qui facit angelos suos spiritus. Restringitur tamen ad designandum inferiorem ordinem, quia frequentius de illo ordine mittuntur. Dicitur  Christus, unde: Magni consilii Angelus; et in Malachia: Angelus quem uos uultis. Dicitur Ioannes Baptista, unde in Malach.: Ecce ego mitto angelum meum qui preparabit uiam. Dicitur etiam sacerdos siue episcopus, unde in Apostolo: Mulieres non debent esse in ecclesia, nisi uelato capite, propter angelos circumstantes, id est sacerdotes; et in Apoc.: Et angelo Ephesi scribe; et in Malach.: Labia sacerdotis custodiunt scientiam, quia angelus Domini exercituum est. Dicitur concupiscentia uel fomes peccati, unde in Apostolo: Datus est mihi stimulus, angelus Satane, qui me colaphizet. Dicitur anima, unde in Actibus apostolorum dixit ostiaria de Petro soluto a uinculis, et ueniente ad ostium: Angelus eius est, id est anima eius; angeli etiam dicuntur  demones, ut in pluribus locis.

Angulus proprie dicitur fides, duos populos, Iudaicum uidelicet et gentilem, in unum colligens, unde in Psalmo: Lapidem, quem reprobauerunt edificantes, hic factus est in caput anguli. Dicitur etiam absconsio uel obscuritas, secundum quod soliti sumus dicere: ueritas non querit angulos. Dicitur declinatio a rectitudine operis, unde legitur de illo qui deserit angustam uiam que ducit ad uitam, quia transit per plateas iuxta angulum et prope uiam domus illius.

Anima proprie dicitur spiritus rationalis, qui cum corpore uenit in constitutionem hominis, unde in Euangelio: Potestatem habeo ponendi animam meam.  Dicitur homo, quia est pars hominis, unde legitur in Gen. quod octo anime fuerunt in arca, id est octo homines. Dicitur spiritus animalis quo uegetatur brutum animal, unde in Gen.: Producant aque reptilia anime uiuentis, id est habentia animam uiuentem, id est spiritum uegetantem. Et in eodem: Creauit Deus omnem animam uiuentem atque motabilem. Dicitur pauper, unde distinguitur in Leuitico inter hostiam principis et anime, id est pauperis. Dicitur autem anima pauper, ideo quia sicut anima quid incomprehensibile est, sic pauper incomprehensibilis dicitur, nec inter homines reputatur. Dicitur etiam uita per causam, quia anima est causa uite, ut in Euangelio: Qui odit animam suam in hoc mundo, id est qui non curat de uita temporali, intuitu Dei,  consequitur uitam eternam. Dicitur sensualitas, que est potentia anime inferior, ut nomen subiecti sumatur in designationem proprietatis ipsius subiecti; unde in cantico beate Marie uirginis: Magnificat anima mea Dominum, id est magnifico Dominum secundum animalem anime mee portionem. Dicitur etiam demon, unde in Asclepio  Mercurii dicuntur anime incluse. Dicitur sanguis, unde uirgilius: Purpuream uomit ille animam. Dicitur ratio, unde Iob: Suspendium eligit anima mea, id est ratio, superior pars anime mee, ab appetitu terrenorum suspenditur et ad celestia erigitur. Dicitur uoluntas que procedit ex anima, unde in Gen.: Simeon et Leui uasa iniquitatis bellantia,  in consilium uestrum anima mea non uenit, id est uoluntas mea non consensit in consilio uestro, quando interfecistis Sichimitas. Dicitur etiam animal, unde in Gen.: Creauit Deus cete grandia et omnem animam uiuentem, id est animal uiuens, quia anima pars est animalis. Nomen enim partis sumitur in designatione totius. Dicitur animalis natura, quam habuit homo a sui origine; homo enim a prima origine habuit animalitatem, scilicet naturam animalem, id est cibo et potu indigentem; unde homo ante peccatum dicitur fuisse animalis, id est alimonialis, quasi alimonia cibi indigens, unde: Factus est homo in animam uiuentem, id est habens animalitatem. Dicitur gulositas, unde in Euangelio: Anima mea, habes multa bona reposita in annos plurimos,  quasi dicat: Per uictualia, que mihi abundant in annos plurimos, satisfaciam anime mee, id est gulositati mee uel meo appetitui. Dicitur uoracitas que ex gulositate procedit, ideo sumitur hoc nomen anima in designatione uoracitatis, unde Psal.: Dilatauit infernus animam suam, id est uoracitatem. Dicitur uita corporis, unde in Leuit.: Omnis anima in sanguine est, id est omnis uita. Dicitur mens uel cogitatio, unde in Psalmo: Quandiu ponam consilia in anima mea, id est in mente mea uel cogitatione. Etiam illi dicuntur anima quorum exemplo alii in Ecclesia spiritualiter uiuunt, sicut oculus Ecclesie dicuntur doctores quorum doctrina alii spiritualiter  uident; et uenter Ecclesie dicuntur debiles in Ecclesia, unde in Psalmo: Turbatus est in ira oculus meus, anima mea, id est in mente mea, et uenter meus. Dicitur intentio, unde in Iob: Animam meam in manibus meis porto; animam portare in manibus nichil aliud est quam intentionem cordis in operatione ostendere.

Animal proprie dicitur substantia animata sensibilis, unde homo dicitur animal. Dicitur quandoque brutum animal tantum, unde Moyses, loquens de Ne et filiis suis, ait in Gen.: Ipsi et omne animal ingressi sunt in arcam. Dicitur quandoque rationale animal tantum, unde in Psalmo: Aperis tu manum tuam et imples omne animal benedictione, quia benignitatem sue potentie omnibus  hominibus aperuit; nam omnia in eius potestate sunt, et implet benedictione temporali et spirituali omne animal rationale secundum quod potest benedici.

Dicitur similitudo animalis, unde in Apoc.: Et quartum animal simile aquile uolanti, id est similitudo quarta animalis. Dicitur etiam simplex, mansuetus et humilis, unde in Psalmo: Animalia tua habitabunt in Ecclesia. Dicitur testamentum, unde Habacuc ad Christum ait: In medio duorum animalium cognosceris, id est inter uetus Testamentum et Nouum; animalia dicuntur etiam fideles in Ecclesia, unde in Psal.: Animalia pusilla cum magnis, id est maiores et minores. Dicuntur cogitationes, aliquantulum a terra suspense, sed adhuc terrene mercedis  premia requirentes, unde Ezech.: Et ingressus uidi, et ecce omnis similitudo reptilium et animalium abominatio. In reptilibus quippe cogitationes omnino terrene designantur, in animalibus uero cogitationes aliquantulum a terra suspense, sed adhuc terrene mercedis premia requirentes. Nam reptilia toto ex corpore terre inherent, animalia uero uentre a terra suspensa sunt, appetitu tamen gule semper ad terram inclinantur. Dicuntur iusti, unde Ezechiel: Et audiui uocem aliorum animalium percutientium alterius ad alterum. Per alas animalium sanctorum uirtutes debemus intelligere qui, dum terrena despiciunt, ad celestia uolando subleuantur. Sed uolantia animalia se uicissim alis suis feriunt, quia sanctorum mentes, eo quod superna  appetunt, consideratis inuicem alterius uirtutibus excitantur. Ala enim sancti me percutit exemplo sanctitatis, proprie me ad melius accendit, et ala mea uicinum meum ferio, si aliquando opus bonum quod imitetur, alicui ostendo.

Animale dicitur proprie res ad animam uel ad animal pertinens, unde in physica distinguitur inter animalem spiritum qui uegetat brutum animal et inter rationalem qui uegetat hominem. Dicitur etiam animal secundum sensum anime, qui de Deo iudicat secundum terrenorum considerationem uel physicam rationem; unde Apostolus: Animalis homo non percipit ea que sunt Spiritus Dei. Dicitur homo qui deditus est sensibus carnis, qui non credit aliquid posse fieri, nisi secundum causam nature,  secundum quam acceptionem potest intelligi superior auctoritas Apostoli, scilicet animalis homo non percipit, etc. Dicitur quasi alimoniale, id est alimonia indigens, id est cibo uel potu, quale corpus nostrum est modo; unde Apostolus: Seminatur animale corpus, in futuro spirituale. Dicitur carnale, unde Apostolus: Primum quidem animale, deinde spirituale; in homine etenim primo est animale uel carnale, ut uitium ante baptismi susceptionem, post baptismum uero spirituale, id est uirtus.

Annulus proprie, unde legitur in Gen., quod Iudas in arrhabonem, id est in uadimonium, dedit annulum, id est armillam, Thamar. Dicitur fides, unde legitur in Luca quod paterfamilias, congaudens filio reuertenti, ait: Producite stolam primam et annulum;  ibi annulus fidem significat.

Annus proprie in Luca: Anno quinto decimo. Dicitur predicatio superne gratie, quia sicut in anno congestis diebus tempus efficitur, ita in superna gratia uirtutum multiplex uita completur; unde Isaias: Spiritus Domini super me, eo quod unxerit me, etc., ut predicarem annum placabilem Domino; annus placabilis Domino predicatur, cum fidelis populus gratia illustrandus esse predicitur. uel annus dicitur multitudo fidelium, quia sicut ex dierum multitudine annus dicitur, ita ex collectione fidelium Ecclesia completur, unde Iob, de diabolo loquens, ait: Non computetur in diebus anni, nec connumeretur in mensibus, quia diabolus, superbie sue tenebris  pressus, aduentum quidem Redemptoris conspicit, sed nequaquam ad ueniam cum electis Dei perueniet. Dicitur tempus gratie, unde in Psalmo: Benedices corone anni benignitatis tue, id est multitudini fidelium ad te conuersorum in tempore gratie. Dicitur circumuolutio, unde Iacob in Gen. uxoribus suis ait: Laban pater uester mutauit mihi mercedem meam X annis, id est X uicibus uel circumuolutionibus, quia singulis annis mutauit mercedem bis, et ex dicto uII annos deberet ei seruire, quia mutauit uI anno, recessit, et ita in u anno decies mutauit. Dicitur etiam pars anni per synecdochen, ut quod est partis attribuatur toti; unde Christus dicitur uixisse triginta tribus annis, cum non uixerit nisi triginta duobus et tribus mensibus, qui accipiuntur  pro anno. Dicitur mensis, unde in Daniele Nabuchodonosor dicitur fuisse bos septem annis, id est septem mensibus. Dicitur eternitas Dei, unde in Psalmo: Tu idem ipse es, et anni tui non deficient, id est eternitas.

Ante prepositio notat locum, unde: Iste uadit ante illum. Notat tempus, unde in Ioanne: Ante diem festum Pasche uenit illuc in Bethaniam. Notat eternitatem, unde in Psalmo: Ante Luciferum genui te. Notat presentiam, unde in Psalmo: uenite, adoremus et procidamus ante Deum. Notat indignitatem, unde in Euangelio: Qui post me uenit, ante me, etc.

Ante aduerbium quandoque notat locum, unde dicitur: Iste uadit ante, ille uadit post, id est iste hoc loco, ille alio loco. Etiam notat ordinem, ut cum  dicitur: Isti incedunt ante, illi retro, etc. Quandoque notat tempus, ut cum dicitur: Ego ueni antequam ille, id est priori tempore. Quandoque notat eternitatem, unde in Sapientia: Antequam quidquam faceret. Quandoque ponitur negatiue, unde in Euangelio: Antequam conuenirent, id est nunquam conuenerunt, inuenta est in utero habens de Spiritu sancto.

Antemurale, proprie, dicitur propheta, unde Isaias: Ponetur in ea murus et antemurale; Christus dicitur murus propter munimen sue protectionis, uetat quippe incursum malignorum spirituum ad corda nostra pertingere: propheta quilibet dictus est antemurale, quia, priusquam Dominus appareret in carne, ad conseruandam fidem prophetizando missus  est.

Antrum, proprie, dicitur cor prauum, unde Iob de diabolo ait: Ingredietur bestia latibulum suum et in antro suo morabitur, quia diabolus omnium reproborum corda inhabitat. Dicitur cogitatio siue cor iusti, unde Dominus: Nunquid capies leene predam, et animam catulorum eius implebis qui cubant in antris.

Aperire, proprie, notat aperitionem sacre Scripture, unde: Post resurrectionem Christus aperuit, id est exposuit, euntibus in Emmaus Scripturas ut intelligerent. Notat preparationem mentis ad fidem et dilectionem Dei, unde in Psalmo: Aperite portas, principes, uestras; alibi: Aperite portas iustitie. Notat resolutionem, unde in Gen.: Aperte sunt cataracte  celi, id est nubes resolute sunt in pluuias. Cataracte quere infra. Notat apparitionem, unde: Christo baptizato, aperti sunt celi, et tantus splendor apparuit in ere, ac si, celo ereo et sidereo reseratis, celum empireum appareret.

Apes, proprie, dicuntur Iudei qui Christi crucifixionem machinati sunt, non in sui utilitatem, sed aliorum, sicut apes sibi non mellificant, sed aliis, et hoc est quod Christus in Psalmo: Circumdederunt me Iudei in passione, non sibi utilitatem sed aliis molientes, sicut apes que, dum sibi putant mel reponere, aliis faciunt.

Apud quandoque notat locum, unde in Actibus: Mansit apud eum quindecim diebus, etc. Notat etiam  personam, unde in Gen. Iacob ad Laban: apud quem inuenti fuerint dii tui occidatur. Notat inherentiam proprietatis in subiecto secundum quod soliti sumus dicere: Iste habet magnum consilium apud se, etc. Notat identitatem, unde in Psalmo: Apud Dominum misericordia, id est quia Dominus est misericordia. Notat auctoritatem, unde in Psalmo: Apud Dominum gressus hominis dirigentur. Notat diuersitatem, unde in Ioanne: In principio erat uerbum, et uerbum erat apud Deum. Augustinus sic exponit: tanquam alius apud alium.

Aqua proprie mundana machina, unde in Gen.: Spiritus Domini ferebatur super aquas, id est Spiritus, qui est Dominus, super materiam mundane machine, ut mens artificis super arcam. Alius liber  habet fouebat aquas. Dicitur etiam primordialis materia, quia sicut humor materiam prestat omni rei corporee, sic illa primordialis materia corpori omni. Et sicut aqua cuiuslibet rei cui infunditur formam capit, sic illa materia apta erat recipere omnes formas. Dicitur sapientia, quia ad similitudinem aque sapientie salutaris potauit illum. Et alibi: Omnes sitientes, uenite ad aquas. Dicitur etiam Spiritus sancti infusio, unde in Euangelio: Qui credit in me, flumina de uentre eius fluent aque uiue, quod exponitur cum subditur: Hoc autem dixit de Spiritu quem accepturi erant credentes in eum, etc. Dicitur heresis, unde mulier que typum hereseos tenet, callidis persuasionibus blanditur, dicens in Salomone: Aque furtiue  dulciores sunt, id est sententie hereticorum dulciores sunt simplicibus et idiotis dogmatibus Catholicorum, quia heretici semper uolunt esse in delectatione carnis, sed Ecclesie doctrina iubet abstinere a carnalibus desideriis.

Dicitur tribulatio, unde in Psalmo: Saluum me fac, Deus, quoniam intrauerunt aque usque ad animam meam. Dicitur populus, unde in Apoc.: Aque multe, id est populi multi, quia populus multus et in uita sonum habet ex tumultu carnis, et quotidie defluit ex defectu mortalitatis. Dicitur etiam mens iusti, unde Iob: Aquas appendit in mensura, id est bonorum mentes, ne dum rapiuntur ad summa superbiant, tentationibus presse, sub quadam mensura uirtutum appenduntur; quia sancti  qui, subleuante Spiritu, ad summa rapiuntur, quandiu in hac uita sunt, ne aliqui superbiant, quibusdam tentationibus reprimuntur, ut non tantum proficere ualeant quantum uolunt. Sed ne extollantur superbia, fit in eis quedam mensura uirtutum; ad ima trahit caro ne extollat spiritus; et ad summa trahit spiritus, ne prosternat caro. Spiritus leuat, ne iaceamus in infimis; caro aggrauat, ne extollamur ex summis; sed, non leuante spiritu, caro nos tentaret et procul dubio tentatione sua nos ad ima deiiceret. Dicitur etiam mollia corda Iudeorum, unde Iob: In similitudine lapidis aque indurantur, quia corda Iudeorum, que plus fuerunt mollia et fide penetrabilia, in densitatem gentium, et gentes  credendo in mollitiem uertuntur Iudeorum. Dicitur sacra Scriptura sine intelligentia, unde in Psalmo: Tenebrosa aqua in nubibus eris, id est obscura intelligentia in prophetis. Dicitur falsitas, unde Isaias: Caupones tui miscent uino aquam, id est tui predicatores intermiscent falsitatem ueritati. Dicitur praua locutio, est etiam influxus locutionis unde Salomon: Qui dimittit aquam, caput est iurgiorum, id est qui locutionem non refrenat, concordiam dissipat. Dicitur lubrica prauorum desideria, unde in Psalmo: Statuit aquas quasi in uentre, quod fit cum lubrica desideria prauorum ad mala peragenda impossibilitatis angustatione compescit et coarctat Deus. Dicitur infidelitas, unde in Iob: Transibunt ab aquis niuium, quasi dicat: Qui humiliter sub  discipline uinculis non restringitur ab infidelitate sua, per immoderatam sapientiam in errorem labitur.

Dicitur fletus, unde Iob: Quasi inundantis aque, sic rugitus meus. Dicitur cruciatus infernalis inopie, unde Iob in damnatione iniqui diuitis ait: Apprehendit quasi aqua inopia eum qui inopia inferni cruciabitur. Dicitur humilitas uel compunctio, unde Iob: Si lotus fuero aquis niuis. Notat quod aqua fontis de terra oritur, aqua niuis de ere proruit. Qui igitur pro terrenis plorat, quasi aquis fontis se abluit; qui pro eternis flet, abluit se aquis niuis. Dicitur etiam terrena delectatio, unde Christus in Euangelio: Qui biberit ex aqua hac sitiet iterum, quia terrena delectatio sitim concupiscentie non aufert. Dicitur predicator, unde in Psalmo: Et apparuerunt  fontes aquarum, id est apparuit uera doctrina predicatorum.

Dicitur Spiritus sanctus, unde in Psalmo: Et erit tanquam lignum quod plantatum est secus decursus aquarum; Spiritus sanctus dicitur aqua propter tria que ei et aque conueniunt. Aqua refrigerat, unde in Euangelio: Spiritus sanctus superueniet in te. Aqua satiat, unde Eccli.: Aqua sapientie salutaris potauit illum, et illud Euangelii: Qui sitit, ueniat ad me, et bibat. Et propter liberum cursum, unde in Euangelio: Spiritus ubi uult spirat.

Dicitur infernus, unde in Exodo: Descenderunt quasi plumbum in aquis uehementibus. Dicitur refrigerium, unde in Euangelio: Pater Abraham, miserere  mei, et mitte Lazarum. Dicitur sacramentum baptismi, unde in Psalmo: Assumpsit me de aquis multis. Dicitur congelata corda infidelium, unde in Psalmo: Flabit spiritus eius, et fluent aque. Quando enim Spiritus sanctus inspiratur peccatoribus, qui dicuntur aque propter fluxum peccatorum, aque fluunt, id est peccatores aduertuntur, fluunt propter fluxum lacrymarum per penitentie lamentum.

Aquila, proprie, diabolus, unde in Threnis: uelociores fuerunt aquilis persecutores nostri, id est maligni spiritus alios in inuentionibus malitie contra nos preeundo, uel aliter, ut alius propheta, scilicet Ezechiel, dicit: Aquila magnarum alarum comedit medullam cedri, id est diabolus incorporare sibi desiderat sanctos et meliores in Ecclesia; unde in  Iob: Behemoth habet fiduciam ut influat Iordanis in os eius. Nabuchodonosor secundum aliam expositionem dicitur. Unde et predicta auctoritas potest sic exponi, scilicet: Aquila magnarum alarum comedit medullam cedri, id est Nabuchodonosor templum destruxit, quod templum tabulis cedrinis erat coopertum, ut in Ezechiele etiam dicitur Nabuchodonosor aquila, ubi dicitur: Aquila grandis magnarum alarum, longo membrorum ductu, plena plumis et uarietate, uenit ad Libanum, et tulit medullam cedri, et summitatem frondium eius auulsit, id est: Nabuchodonosor multis imperans nationibus, multo uallatus exercitu, plenus diuitiis et innumera terrene glorie compositione, ad celsitudinem Iudee et nobilitatem regni eius uenit, et tenerrimam regis prolem  a sui regni culmine captiuando sustulit, Iechoniam scilicet regem cum matre eius, etc. Dicitur Christus, qui fuit homo nascendo, uitulus moriendo, leo resurgendo, aquila ascendendo. Dicitur autem Christus aquila, quia, irreuerberato mentis intuitu, arcana solis iustitie penetrat; unde in Iob: Pulli aquile lambunt sanguinem, id est martyres qui per passionem Christum imitantur; uel pulli aquile dicuntur fideles qui reficiuntur corpore et sanguine Christi. Dicitur Ioannes Euangelista, unde Ezechiel, sub specie quatuor animalium quatuor euangelistas describens, quartum animal faciem aquile habere dicit. Dicitur dignitas humane conditionis, unde in Iob: Dies pertransierunt sicut aquila uolans ad escam. Aquila enim alto uolatu suspenditur,  per appetitum mentis ad terras et ad ima descendit. Sic genus humanum in primo parente ad ima e sublimioribus corruit, quod conditionis sue dignitas ad rationis celsitudinem suspenderat. Sicut aquila uolans ad escam, sic dies nostri uelociter transeunt, quia quo ima petimus, in arduis prohibemur. Dicitur etiam subtilis sanctorum intelligentia, unde in Iob: Ad preceptum tuum eleuabitur aquila, id est sanctorum subtilis intelligentia, iussionibus Dei obtemperans, in altis suspenditur. Dicitur etiam anima electi, unde in Euangelio: Ubicunque fuerit corpus, congregabuntur et aquile, quia ibi in celesti sede incarnatus presideo, electorum animas, cum a carne soluero, ad celestia eleuabo.  Dicitur sanctus qui uolat pennis caritatis ad celestia, unde in Euangelio: Ubicunque fuerit corpus, id est Christus, congregabuntur et aquile, id est sancti renouati per gratiam, sicut aquila se renouat in senectute.

Aquilo proprie dicitur uentus frigidissimus quo aque congelantur, unde dicitur Aquilo quasi aquas ligans. Dicitur regio in qua flat, unde Ieremias: Ecce uentus turbinis ueniebat ab aquilone, etc. Dicitur demon, unde in Cantilena dilecti: Surge, aquilo, et ueni, auster, id est recede, demon, et ueni, sancte Spiritus; uel aliter: Surge, maligne spiritus, a cordibus Christianorum, que gelicidio iniquitatis astringis. Dicitur autem diabolus aquilo quasi aquas ligans, id est mentes fluidas rigore peccati.  Dicitur gentilitas, unde Iob: Ab aquilone aurum uenit, a gentilitate uera fides in Domino clarescit; et alibi dicitur in Dauid: Dic aquiloni ueni, et latera aquilonis, ciuitas regis. Dicitur etiam contrarium, unde in Psalmo: Ponam sedem meam ad aquilonem, et similis ero Altissimo. Dicitur Synagoga frigore infidelitatis congelata, unde diabolus in Isaia: Sedebo in monte Testamenti, in lateribus aquilonis, id est in cordibus Iudeorum, quibus lex data est.

Aranea, proprie, dicitur inutile et infructuosum, unde in Psalmo: Anni nostri sicut aranea meditabuntur. Aranea texit inanes telas ut dolo capiat muscas, et est sensus: Anni nostri sicut aranea meditabuntur, id est nos in annis nostris studemus  dolosis et inanibus cogitationibus; uel passiue accipi potest meditabuntur, id est reputabuntur anni nostri sicut aranea, id est sicut inanes et inutiles. Dicitur etiam hypocrita, qui sua simulatione alios decipit, unde Iob de eo ait: Sicut tela aranearum fiducia eius. Dicitur etiam tela aranee, unde in Psalmo: Et tabescere fecisti sicut araneam animam eius, id est sicut telam aranee, id est fecisti ut anima tabesceret, id est infirma fieret per humilitatem, deposita superbia, quasi aranea qua nichil est tabidius, que leuiter tacta digito et mactatur et annichilatur.

Arare, proprie, unde in Deut.: Non arabis in boue et asino. Dicitur predicare, unde Apostolus: Iustum est ut qui arat de fructu suo comedat; aliquando notat cognoscere, unde in Iudicum dixit Samson  Philistheis: Nisi arassetis in uitula mea, non intellexissetis propleuma meum, id est nisi sponsam meam cognouissetis, propositionem meam non intellexissetis.

Aratrum, proprie, significat memoriam Dominice passionis. In aratro sunt duo: ferrum et lignum, ferrum pungens memoriam, lignum crucem significat, iuxta illud Euangelii: Nemo mittens manum suam in aratrum. Dicitur euangelica doctrina secundum aliam expositionem: Nemo mittens manum, etc.

Arbor, proprie, dicitur homo, unde Grece anthropos dicitur, id est arbor conuersa; quia, sicut caput arboris terre adheret, et membra superius, ita per contrarium homo habet caput superius et membra  inferius, unde in Euangelio: Iam securis ad radicem arboris posita est, id est iudiciaria potestas parata est, uel sententia iudicis imminet; et alibi: Omnis arbor que non, etc. Dicitur etiam intentio bona uel mala, unde in Euangelio: Arbor mala fructus bonos facere non potest. Dicitur etiam sacra Scriptura uel Synagoga, unde in Cant.: Sub arbore malo, id est sub sacra Scriptura, ubi requieuit gentilitas seculi, ibi uulnerata est mater mea, id est Synagoga. Dicitur etiam ille qui sublimia appetit, unde Iob: Mandebant herbas et arborum cortices. Histri  mali qui, dum malorum actibus oriri bona conspiciunt, mox ea manu pestifere exprobrationis euellunt; dicitur crux Christi, unde in hymno: Arbor decora, et ibi sub arbore malo secundum aliam  expositionem.

Arca dicitur Ecclesia, unde in Psalmo: Tu et arca sanctificationis tue; ideo Ecclesia dicitur arca, quia, sicut arca Ne eos qui in ea erant defendit a diluuio, ita Ecclesia defendit suos a mortis eterne periculo.

Arcturus idem est quod septentrio, id est septem stelle que sunt uersus aquilonem. Dicitur Ecclesia, unde in Iob: Nunquid poteris coniungere micantes stellas Pleiadis, aut gyrum Arcturi dissipare? Arcturus semper uergitur et non mergitur, sic Ecclesia uariis tribulationibus fatigatur, sed non ad defectum inclinabitur. Dicitur lex Mosaica, ut in predicto exemplo secundum aliam expositionem: Arcturus uersus aquilonem apparet, et lex uetus ab aquilone  uenit, que subditos multa districtionis asperitate terruit.

Arcus, proprie, unde Isaac ad Esau: Tolle arma tua, pharetram et arcum. Dicitur Iris, unde in Gen.: Ponam arcum in nubibus; et est signum iudicii futuri et illius quod precessit. Dicitur sacra Scriptura: In arcu sunt duo, scilicet chorda et lignum; chorda significat Nouum Testamentum, lignum, uetus. Sicut chorda emollit lignum, sic Nouum Testamentum emollit uetus; unde in Psalmo: Arcum suum tetendit, et parauit illum, id est sacram Scripturam nobis dedit et illam nobis exposuit. Et alibi: Intenderunt arcum, rem amaram, scilicet heretici praue sacram Scripturam  exponendo. Et alibi: Intenderunt arcum suum, parauerunt sagittas suas in pharetra, id est heretici sacram Scripturam ad se diuerterunt.

Dicitur Christus, unde in Psalmo: Nisi conuersi fueritis, gladium suum uibrabit, arcum suum tetendit. Dicitur persecutio in alia expositione ut ibi: Arcum suum tetendit et parauit illum. Dicitur praua intentio, unde in Psalmo: Conuersi sunt in arcum prauum, id est in prauam intentionem. Dicitur deceptio, unde secundum aliam expositionem: Intenderunt arcum, rem amaram. Dicitur occulta impugnatio, unde in Psalmo: Arcum conteret et confringet arma, impugnatio per arcum, occulta per arma manifesta, per scutum improba defensio intelligitur. Dicitur potestas, unde in Gen. Iacob dixit  filio suo Ioseph: Do tibi agrum quem possedi a Sichimis in gladio et arcu, id est potestatem. Dicitur fortitudo uel inflexibilitas boni operis, unde in Psalmo: Posuisti ut arcum ereum brachia mea, id est bona opera mea inflexibilia fecisti. Dicitur comminatio uel promissio, unde in Psalmo: Filii Ephrem intendentes et mittentes arcum, id est mittentes uel facientes comminationem uel promissionem, dicentes: Quidquid dices nobis, faciemus et audiemus.

Dicitur insidie uel dolus, ut iterum in Psalmo: Intenderunt arcum, rem amaram, id est insidias uel dolos. Dicitur dies iudicii, unde in Psalmo: Ut fugiant a facie arcus, id est timeant diem iudicii. Dicitur supernum iudicium, unde de peruersis legitur  in Iob: Fugerunt arma ferrea et irruerunt in arcum. Figuratur eterna damnatio, qui presentem tribulationem subterfugit, in eternam damnationem ruit.

Area proprie campi lata planities, in qua solet triticum uentilari, unde dicitur in Iudicum de Gedeone quod ipse petens signum a Deo posuit uellus in area. Dicitur triticum quod uentilatur in area, ut nomen contenti signetur uel sumatur in designatione continentis, unde in Regum rex loci respondit mulieri ad se clamanti: Unde, unde possum te saluare, an de torculari? id est de hoc quod continetur in torculari; an de area, id est de tritico quod continetur in area, id est Ecclesia, in qua adhuc grana cum paleis, id est boni cum malis, unde Ioannes in Euangelio loquens de Christo, ait: Cuius  uentilabrum in manu eius, et purgabit aream suam, et paleas comburet igni inexstinguibili. Hoc fiet in die iudicii, cum mali separabuntur ab Ecclesia, non tantum merito sed etiam loco, etc. Dicitur iudicium, quia, sicut in area grana separantur a paleis, ita in iudicio boni a malis, unde dicitur segetes congregande sunt ad aream, id est populi ad iudicium.

Arena, proprie, dicitur malus propter sterilitatem et innumerositatem arene comparatus, unde in Gen.: Multiplicabo semen tuum sicut stellas celi et sicut arenam maris, hoc ultimum refertur ad malos qui innumerabiles et steriles sunt. Dicitur prudentia que signatur in arena et ratione multitudinis et ratione salsuginis, unde in Psalmo: Pluit sicut arenam maris.

 Areola, proprie, dicitur fidelis qui uerecundatur de peccatis suis et aliorum, et per eum teritur cibus spiritualis et propinatur. Qui eleganter areole comparatur, quia sicut areola aromatum optime composita et ordinata aspectum intuentium delectat eisque odorem suum propinat propter multitudinem herbarum aromaticarum, ita illi qui sunt gene speciose, redolent Deo ex multitudine uirtutum et bonorum operum, unde in Cant. amoris: Gene illius sicut areole aromatum. Dicitur anima Christi, que disciplina uel disciplinis exculta est et diligenter composita, unde in Cantilena Salomonis: Dilectus meus descendit in hortum suum ad areolam aromatum. Hortus in quem descendit Dei Filius,  humana natura est, in quam descendit quando humanando seipsum, exinaniuit, que quasi hortus aromaticis speciebus plena fuit germinibus uirtutum referta; descendendo ergo in hortum ad areolam aromatum uenit, quando assumendo humanam naturam sibi animam uniuit.

Arescere notat ariditatem proprie. Notat mortem, unde in Psalmo: Quoniam tanquam fenum uelociter arescent, id est morientur. Notat defectum mentis, unde in Euangelio: Arescentibus hominibus pre timore. Notat consoliditatem, unde in Psalmo: Aruit tanquam testa uirtus mea, id est per ignem tribulationis consolidata fuit uirtus mea, sicut testa consolidatur igne materiali. Notat incinerationem, unde in Psalmo: Mane sicut herba transeat,  decidat per mortem, induret per putredinem, arescat per incinerationem.

Argentum, proprie, unde in Actibus apostolorum: Argentum et aurum non est mihi. Dicitur eloquentia, unde in Cant. amantissimum : Murenulas aureas faciemus tibi uermiculatas argento, id est subtiles sententias in sacra Scriptura, sicut murenula subtilis est; aureas dicit propter sapientiam, argenteas propter eloquentiam. Et alibi: Super millia auri et argenti. Dicuntur diuini eloquii scriptores, unde in Iob: Non appendetur argentum in commutatione eius, quo argento sepe eloquia diuina designantur. Possunt argenti uocabulo eiusdem scriptores intelligi, quorum uita inter turbas hominum resplenduit luce uirtutum. Et nota in Moralibus quod  per argentum significatur sacra Scriptura Noui Testamenti, per es Scriptura. ueteris Testamenti. Argentum sonat et lucet, es sonat et non lucet, quia predicatores Noui Testamenti aperte locuti sunt que etiam monstrare poterant; predicatores uero ueteris Testamenti, quia per allegoricam umbram de celesti mysterio obscura protulerunt, quasi sine luce sonitum dederunt. Dicitur opus bonum, unde propheta: Argentum tuum uersum est in scoriam, loquitur propheta ad Synagogam. Argentum diuitie temporales dicuntur secundum aliam expositionem: Super millia auri et argenti. Dicitur humanitas Christi, unde: In medio eius species electri. Electrum est metallum ex auro et argento confectum. Dicitur sacra Scriptura, unde in Psalmo: Argentum  igne examinatum.

Aries, proprie, unde in Gen.: Abraham uidit arietem herentem cornibus inter uepres. Dicitur etiam apostolus uel prelatus qui inimicos uentilat cornibus, utriusque Testamenti auctoritatibus, unde in Psalmo: Afferte Domino, filii Dei, afferte Domino filios arietum. Alibi dicitur prelatus qui immolari debet pro subditis, unde in Parabolis: Tria sunt que bene gradiuntur: leo fortissimus, gallus succinctus et aries; nec est qui resistat ei. Dicitur etiam homo uel deuotio cause prout offert se Deo, unde in Daniele: Suscipe nos tanquam holocausta arietum. Dicitur etiam princeps de gentibus ad fidem conuersus, unde Isaias: Omne pecus cedat arietes  Nabaioth. Dicitur Christus, unde dicitur in quadam prosa: Aries, leo, uermis; dicitur machina, unde Ezechiel: Fili hominis, sume tibi laterem, et scribe in eo ciuitatem, et dispone arietes.

Arista, proprie, dicitur reprobus diues, unde Iob: Et sicut summitates spicarum conterentur. Cum arista frangitur, granorum candor ostenditur, sic iniquis in supplicia eterna cadentibus sanctorum iustitia quanta ueritate candeat, demonstratur. Et est sensus: Summitates spicarum conterentur, id est rigiditas superborum formidine ultime triture frangetur, que nunc electorum uitam despiciens eleuatur.

Arma proprie dicitur, unde Isaac ad Esau: Tolle arma tua, pharetram. Dicitur etiam doctrina, ut in Psalmo: Apprehendite arma, id est doctrinam, et  scutum, id est constantiam. Dicitur aperta insultatio uel impugnatio spiritualium inimicorum, unde in Psalmo: Arcum conteret, id est occultas impugnationes, et confringet arma, id est apertas insultationes, et scuta eorum, id est defensiones, comburet igni. Dicuntur natiuitates presentis uite, unde in Iob: Fugiet arma ferrea et irruet in arcum ereum. Natiuitates enim presentis uite in opere premunt et insequuntur. Dicuntur etiam membra corporis humani, unde propheta: Descenderunt in inferna cum armis suis. Arma quippe peccantium sunt membra corporis, quibus peruersa desideria exsequuntur. Dicuntur autem uirtutes que sunt munimenta contra insidias diaboli, secundum aliam expositionem in Psalmo: Apprehende arma et scutum, id est spirituales  uirtutes; Apostolus: Accipite armaturam Dei, etc. Dicitur etiam auctoritas diuine Scripture, unde: Mille clypei pendent ex ea, omnis armatura fortium. Dicitur status penitentium in contritione, in confessione et in satisfactione, unde: Cinis et cilicium sunt arma penitentium, unde patet in Theol. Dicuntur etiam uitia uel suggestiones quibus nos impugnat diabolus, unde Iob dixit esse Behemoth et Leuiathan arma, id est suggestiones diaboli.

Aroma proprie confectio ex aromaticis confecta speciebus, et dicitur quasi eroma uel agrimonia, unde legitur in Gen. quod Ismelite uenerunt de Galaad portantes in camelis aromata. Dicitur aliquid delectabile, unde in Cantilena Christi: Odor unguentorum  tuorum super omnia aromata. Dicitur uirtus, unde in Cant.: Surge, aquilo, id est recede, diabole; ueni auster, id est sancte Spiritus, et perfla hortum meum, id est Ecclesiam; et fluent aromata illius, id est dona sancti Spiritus in Ecclesia. Dicuntur etiam sancti alios incitantes ad bona opera, unde in Cant. amoris: Ibo ad areolas aromatum sanctorum. Dicuntur orationes sanctorum, unde in Apoc.: Ascendit fumus aromatum in conspectu Domini, id est orationes sanctorum. Dicitur etiam penitentia, unde in Cant.: Que est que ascendit per desertum sicut uirgula fumi ex aromatibus myrrhe et thuris. Per myrrham, que est species amara, intelligitur amaritudo contritionis, confessionis, satisfactionis.

 Artifex, proprie, dicitur Deus Pater, unde in Epithalamio Salomonis: Que fabricata sunt in manu artificis, id est Dei omnipotentis, cuius largitate omnis uirtus confertur homini, uel manu artificis, id est Filii Dei. Ipse est enim manus Dei Patris qui, sicut artifex, operatur per manum, id est Deus Pater per Filium. Dicitur predicator, unde in libro Sapientie: In manu artificum opera laudabuntur.

Arundo, proprie, dicitur sacra Scriptura, unde in Psalmo: Increpa feras arundinis, id est hereticos, qui sunt quasi fere in Scripturis. Dicitur homo instabilis, unde in Euang.: Quid existis in desertum uidere? arundinem uento agitatam. Qui eleganter arundo dicitur, quia sicut arundo ad uenti flatum  agitatur, sic instabilis ad quemlibet flatum fortune concurrit. Dicitur Iudeus, unde in Mattheo: Arundinem quassatam non confringet, et mox Iudeus non damnabitur. Dicitur ordinatio Ecclesie, unde in Ezechiele: Et qui loquebatur mecum, habebat mensuram arundinem auream, ut metiretur ciuitatem. Arundo ista aurea nichil aliud est quam dispositio diuina, qua ordinauit ciuitatem, id est Ecclesiam. Dicitur peccatum, unde sic potest exponi: Arundinem quassatam non confringet, id est peccatori penitentiam non negabit.

Aruina proprie pinguedo interiorum animalis. Dicitur etiam superbia, unde: Operuit faciem eius crassitudo, et de latere eius aruina dependet.

Ascendere proprie, unde in Psalmo: Ascendisti in  altum. Dicitur excedere, unde in Psalmo: Ascendit super cherubim, super plenitudinem scientie. Notat gradus uirtutum, unde: Ascendamus de uirtute in uirtutem, donec uidebimus Deum deorum in Sion, etc. Notat etiam excessum superbie, unde in Isaia: Ascendam ad aquilonem, et similis ero Altissimo. Notat equalitatem Patris ad Filium, unde in Euangelio: Noli me tangere, nondum enim ascendi ad Patrem meum, id est noli me tangere tactu corporis, que non tangis me tactu mentis, quasi diceret: Nondum me cognoscis esse equalem Patri. Notat excellentiam uirtutum, unde in Isaia: Ascende in montem qui euangelizas Sion. Notat presentiam subtrahere, unde in Psalmo: Ascendit Deus, id est presentiam suam subtraxit uel non apparuit. Notat  crescere, unde in Euangelio: Quid ascendunt cogitationes in cordibus uestris. Notat excellentiam honoris, unde: Amice, ascende superius.

Asinus proprie dicitur animal, unde in Gen.: Abraham strauit asinum suum. Dicitur homo fatuus, unde: Non arabis in boue et asino, id est non mittes sapientem ad predicandum cum fatuo. Dicitur etiam homo luxuriosus et petulans, unde in Ezechiele: Quorum carnes sunt quasi asinorum. Dicitur etiam populus gentilis, unde in Isaia: Cognouit bos possessorem suum, et asinus presepe domini sui. Bos dicitur Iudeus sub iugo legis constitutus; asinus gentilis populus quem quilibet seductor tanquam brutum, uel quo uoluit errore substrauit; hic Deum, quem colebat, repulit, ille quem non habebat,  accepit. Ille est asinus qui necessitates aliorum sustentat, unde de hereticis dicitur in Iob: Abegerunt asinum pupillorum; asinus qui onera portat, est ille qui de rebus quas hic possidet querenti celestia terrenaque spernenti huius uite adiutorium prebet, quem hereticus abigit dum a gremio sancte Ecclesie auertit. Dicitur generaliter populus Christianus, unde propheta: Letare, Ierusalem, ecce rex tuus uenit sedens super asinum.

Aspis, proprie, dicitur diabolus, unde Isaias: Delectabitur infans ab ubere super foramen aspidis et in cauerna reguli. Quid per infantem nisi Christum; quid per foramen aspidis nisi astutiam diaboli; quid per cauernam reguli nisi corda iniquorum intelligimus?  Dicitur ille qui uerbum Dei dedignatur audire, unde in Psalmo: Furor illis secundum similitudinem serpentis sicut aspidis. Dicitur latens et blanda suggestio, uel fortes et subite immundorum spirituum tentationes, unde in Iob de hypocrita dicitur: Caput aspidum suget, et occidet eum lingua uipere. Aspis paruus est serpens, et uipera prolixioris est corporis, per aspidem ergo latens suggestio designatur.

Assumere proprie de inferiori statu ad altiorem statum promouere, unde in Psalmo: De post fetantes assumpsit me. Et alibi: Assumpta est Maria in celum. Dicitur conuertere de infidelitate ad fidem, unde in Psalmo: Assumpsit me de aquis multis. Dicitur etiam de se sumere uniendo humanam naturam  diuine, unde in Psalmo: Beatus quem elegisti et assumpsisti. Signat a tribulatione liberare, unde in Psalmo: De tribulatione liberauit me et assumpsit me.

Astare proprie, ut ille astat illi. Notat obsequium prestare, unde in Psalmo: Astitit regina a dextris tuis, etc., id est Ecclesia Christo. Notat moram uel perseuerantiam in malo, unde in Psalmo: Astiterunt reges terre, id est perseuerauerunt in malo. Notat erectionem mentis ad Deum, unde in Psalmo: Mane astabo tibi, id est dirigam mentem meam ad Deum. Notat diligentiam uel deliberationem in malo, unde in Psalmo: Astitit omni uie non bone.

At. Ista coniunctio quandoque ponitur copulatiue, unde in Luca: At ille dixit: Quinimo beati, etc.  Quandoque aduersitatem signat, unde in Euangelio: Amice, quomodo huc intrasti, etc., at ille obmutuit; quasi diceret: Non respondit ei uerbum, sed obmutuit et tacuit, etc.

Atrium proprie larga platea circa palatium, unde in Euangelio de Ioanne dicitur quod Ioannes introiuit cum Iesu in atrium principis sacerdotum; unde et spatium illud amplum quod erat circa tabernaculum, uel templum, dicebatur atrium; et in Exodo dicitur: Facies et atrium tabernaculi. Dicitur initium bone conuersationis, unde in Psalmo: Introite portas eius in confessione, atria eius, etc. Dicitur cor humanum caritate dilatatum, unde in Psalmo: Adorate Dominum in atrio sancto eius, id est in dilatato corde et  sanctificato. Dicitur uita eterna, unde in Psalmo: Melior est dies una in atriis tuis super millia: Et idem: Concupiscit et deficit anima in atria Domini. Dicitur presens Ecclesia, unde et in Psalmo: Stantes erant pedes nostri in atriis tuis, Ierusalem. Dicitur sensus diuinitatis, unde in Psalmo: Beatus quem elegisti et assumpsisti, inhabitabit in atriis tuis.

Audire proprie, unde in libro Regum: Audiui uocem tuam. Dicitur intelligere, unde in Ioanne: Durus est hic sermo; quis potest eum audire? Et alibi: Domine, audiui auditionem tuam; et in Psalmo: Audi, filia, et uide; ibidem: Audiam quid loquatur in me Dominus Deus; et in Euangelio: Omnia que audiui a Patre meo. Notat exaudire, unde Reg.: Audi  preces seruorum tuorum id est exaudi. Signat iudicare, unde in Psalmo: Qui fecit oculum non uidet, qui plantauit aurem non audiet? id est iudicabit, etc.

Auditus proprie auris, unde Apostolus ad Cor.: Si totum corpus oculus, ubi auditus, id est auris. Dicitur diuina inspiratio uel preceptum diuinum, unde Habacuc: Domine, auditum audiui, uel: Domine, audiui preceptum tuum diuinum, id est intellexi. Dicitur etiam intellectus, unde in Psalmo: Auditui meo dabis gaudium, id est intellectui meo. Dicitur obedientia, unde in Psalmo: Populus quem non cognoui, seruiuit mihi in auditu auris.

Aula, proprie, dicitur uirtus beate uirginis, unde in quadam oratione legitur: Deus, qui uirginalem aulam. Dicitur Ecclesia, unde in Psalmo: Adorate  Dominum in aula; et in oratione legitur: Defendet omnes habitantes in hac aula Dei. Dicitur uite eterna, unde in quadam prosa: In poli aula leti iubilemus. Alleluia.

Aura, proprie, dicitur sententia iudiciaria leuis, unde in Gen.: Dum deambularet Dominus in paradiso ad auram post meridiem, ut, scilicet leuiter iudicaret Adam. Dicitur Spiritus sancti Scriptura que mulcet non terret, unde in Iob: uocem quasi aure leuis audiui. Dicitur adulatio, unde in Isaia: Dies nostros aufert uentus hostium, tollet aura. Eleganter adulatio aura dicitur; quia, sicut aura separat grana a paleis, sic adulatio separat a grauibus leues, a firmis instabiles.

Aurichalcum dicitur proprie, quod multis meditationibus  ad aurum producitur, et signat sanctos qui in tribulatione purgantur; in Apoc.: Pedes eius similes aurichalco. Aurichalcus etiam dicitur finalis hypocrita, qui erit tempore Antichristi, qui finget se iustum et non erit; secundum quam acceptionem predicta auctoritas sic exponi potest.

Auris, proprie, unde in Exodo: Si uolueris seruum manere in seruitute, applicabit eum sacerdos ad ostium templi, et perforabit aurem eius subula; et alibi Dominus ad Moysen, cum mitteret eum ad Pharaonem: Qui fecit aurem non audiet? Dicitur spiritualis intelligentia, unde in Euangelio: Qui habet aures audiendi audiat, id est intelligat. Dicitur obedientia, unde Psalmista: Populus quem  non cognoui, in auditu auris obediuit mihi. Dicitur exaudiendi clementia, unde in Psalmo: Auribus percipe uocem orationis mee. Dicitur similitudo aurium, unde in Psalmo: Aures habent et non audient. Dicitur quedam obstinatio, siue hominis negligentia, unde in Psalmo: Furor illis secundum similitudinem serpentis obturantis aures suas, etc. Dicitur presentia diuine clementie, unde in Psalmo: uerba mea auribus percipe, Domine, etc.

Aurora, proprie, unde in Gen.: uir luctabatur cum Iacob, id est angelus in specie uiri; et hic dicitur aurora ante ortum solis. Aurora temporis, quando est ortus solis, unde in Gen.: Dixit angelus ad Iacob: Dimitte me, iam enim aurora ascendit. Aurora corporis, anima fidelis, unde in Iob:  Ostendisti aurore locum suum, id est fideli anime celestem patriam. Aurora animi, initium gratie, unde in Psalmo: Tu fabricatus es auroram et solem, id est initium et perfectionem. Aurora celi, Ecclesia, unde in Sir hasirim: Que est ista que ascendit sicut aurora consurgens. Dicitur Christus, unde in hymno: Aurora totus prodeat; quia, sicut sol materialis mundum illuminat, ita spiritualis sol, scilicet Christus, sanctam Ecclesiam.

Aurum dicitur contemplatio, unde in Apostolo: Alii sunt qui edificant aurum, alii argentum, alii lapides pretiosos, id est contemplantur. Dicitur aurum etiam fides, unde in Iob: Ab aquilone aurum ueniet, id est fides a gentilitate. Dicitur etiam ingenium, unde in Iob: Si putaui aurum robur  meum, id est fortitudinem meam constitui preclari intellectus ingenium. Dicitur etiam sensus bene operantis, unde Salomon: Sicut probatur argentum in conflatorio et in fornace aurum, ita probatur homo ore laudantis. Argentum quippe uel aurum igne probatur, sic nimirum est sensus bene operantis. Nam qualis sit in eo quod laudatur, ostenditur. Dicitur splendor superne ciuitatis, unde in Apoc. dicitur ipsa ciuitas constare ex auro mundo simili uitro mundo. Dicitur nitor glorie temporalis, unde in Apoc. de calice aureo Babylonis legitur. Temporalis enim gloria ideo calix aureus dicitur, quia dum pulchra esse temporalia ostendat, stultus mentes in sui concupiscentia deebriat. Dicitur claritas innocentie, unde in Thren.: Quomodo obscuratum  est aurum, id est claritas innocentie uersa est in nigredinem culpe. Dicitur sapientia, unde in Isaia: Reges de Saba uenient, aurum, etc., id est spiritualiter se regentes aurum optimum in Ecclesia Dei offerunt. Aurum dicuntur sancti, qui alio precellunt, unde in Canticis: Caput tuum aurum optimum. Diuinitas etiam dicitur aurum, secundum aliam expositionem in eadem auctoritate, scilicet: Caput tuum aurum optimum. Dicitur Deus, ut in predicto exemplo, secundum aliam expositionem. Et in Ezechiele: Et in medio ignis quasi electri. Ibi electrum dicitur Christus, quia, sicut in electro aurum unitur argento, sic in Christo est diuina natura humane unita, et per aurum diuinitas, per  argentum intelligatur humanitas. Dicitur angelica natura, unde in Iob: Non dabit aurum obryzum pro ea; per aurum obryzum angelica natura intelligitur, que fulget claritate iustitie, sicut aurum obryzum, quia nullum unquam habuit contagium culpe. Sancti qui sunt in patria dicuntur aurum, unde in Iob: Non adequabitur ei aurum uel uitrum; per quod intelligimus sanctos qui sunt in patria, quorum corda claritate fulgent et puritate translucent. Dicitur caritas que ceteris uirtutibus preeminet, unde Psalmista: Dabitur ei de auro Arabie. Dicuntur etiam terrene diuitie aurum, unde in Psalmo: Desiderabilia super aurum, etc., id est super omnes diuitias. Dicitur claritas uirtutis, unde in Iob: Glebe illius aurum, quia collectio singulorum  ordinum in Iudea tanto maiore uirtute claruit, quanto se in Deum et proximum unanimitate constrinxit. Etiam ille qui tribulationem patitur dicitur aurum, unde in libro Sapientie: Tanquam aurum in fornace probauit eos.

Auster proprie uentus calidissimus. Dicitur australis regio, unde in Euangelio: Regina Saba uenit ab austro. Dicitur caritas, unde Habacuc: Dominus ab austro ueniet, id est a furore caritatis. Dicitur Filius, unde in Psalmo: Conuerte, Domine, captiuitatem nostram sicut torrens in austro. Dicitur Spiritus sanctus, unde in Canticis: Surge, aquilo, et ueni, auster, id est ueni, sancte Spiritus, reple mentes hominum. Dicitur Ecclesia, unde in Iob Interiora austri uocantur spirituales qui latent in  Ecclesia. Dicitur Iudea. Isaias de gentium conuersione ait: Dicam aquiloni: Da, et austro: Noli prohibere, id est dicam gentilitati: Offer munus Deo, et austro, id est Iudee, que a uero sole feruorem fidei prima suscepit; noli prohibere, id est repellendo damnare uitam gentilium, quod faciebant qui erant idololatre. Dicitur uita remissa, unde in Iob: Considerate semitas Thema, itinera Saba, et exspectate paulisper. Thema auster, Saba rete interpretatur. Per austrum, qui tepore suo afflata dissoluit, fluxa uiuendi remissio; per rete actionis obligatio intelligitur; dissolutis gressibus in rete ambulant qui, dum mundum perfecte non deserunt, mundanis actionibus se obligant.

Aut coniunctio quandoque ponitur coniunctiue,  unde in Euangelio: Aut facite arborem bonam et fructum eius bonum, aut facite arborem malam et fructum eius matum; quandoque ponitur expositiue, unde in Psalmo: Nunquid obliuiscetur misereri Deus, aut continebit? quandoque similitudinarie, unde Moyses ad Dominum: Aut dimitte eis hanc noxam, aut dele me de libro uite, id est sicut uerum est me non esse delendum de libro uite, ita uerum est quod dimittes eis hanc noxam, cum non per se sed per alium peccauerunt.

Autem ponitur copulatiue, unde in Euangelio: Dixit autem Maria ad angelum, quia ibi copulat Mariam; quandoque aduersitiue, unde in Euangelio: Cui autem similem estimabo generationem istam?  quandoque affirmatiue, unde Apostolus: Nolo autem uos ignorare, fratres, id est affirmo quod non ignoretis.

Auis, proprie, dicitur Christus, unde de Iudaico populo dicitur in Iob: Semitam ignorauit auis, id est Christi; quia corpus quod assumpsit, ascendendo in ethera leuauit, et humilitas eius uias quibus nos ad alta leuat, considerare noluit; uel Christus dicitur auis propter pennas uirtutum.

Dicitur etiam diabolus, unde in Iob: Nunquid illudes ei quasi aui. Diabolus dicitur auis, quia sue nature subtilitate superbe se extollit, dum per superbiam angelum lucis se simulat. Et quasi aui illusit Deus, dum in passione ei escam quam morderet ostendit, sed laqueum diuinitatis quo caperetur  abscondit. Et in Euangelio: Aues celi, id est diaboli, comederunt illud. Dicitur mens humana, unde in Iob: Homo nascitur ad laborem et auis ad uolandum; quia, in eo quod caro flagellis afficitur, mens appetendo altiora subleuatur. Dicitur etiam superbia, unde in Ieremia: ue qui in auibus celi ludunt, quia superbus eleuat se super se.

Axella, proprie, dicitur opus bonum, unde in Leuitico dicitur quod os turturis retorquendum est ad axellas, id est predicator debet habere illa in opere que proponit in predicatione. Dicitur etiam priuatio boni operis, unde in Parabolis: Piger ponit manum sub axella, id est se a bono opere priuat, etc.

Azyma dicitur proprie panis sine fermento, ab  a quod est sine et zyma quod est fermentum; unde dicitur in Marco: Erant autem dies azymorum, id est dies quibus non licebat uti fermento; in hoc loco est neutrius generis, hec azyma, horum azymorum; azyma significat panem azymum, id est panem sine fermento. Dicitur etiam festum paschale, unde in Euangelio: Erat azyma post biduum, et est feminini generis et declinatur hec azyma, huius azyme.  Quandoque est adiectiuum: azymus, a, um, ut in ueteri Testamento: Comederunt azymos panes. Dicitur etiam sanctus, unde Apostolus: Expurgate uetus fermentum, etc., sicut estis azymi, id est sancti et a uitiis purgati, et tunc est masculini generis: hi azymi, horum azymorum. Quandoque etiam significat opus bonum, unde Apostolus: Non in fermento ueteri, etc., sed in azymis sinceritatis et ueritatis, etc.



B


 Babylon, proprie; dicitur etiam mundus, in quo multiplex confusio, unde in Psalmo: Super flumina Babylonis. Dicitur etiam peccator, unde in Psalmo: Memor ero Raab et Babylonis. Dicitur etiam idololatria  uel heresis, unde in Apoc.: Cecidit Babylon illa magna, que a uino, etc. Dicitur terrena delectatio, unde in Apoc.: De aureo calice Babylonis.

Baculus proprie, unde Iacob in Genesi: In baculo meo transiui Iordanem hunc. Dicitur etiam pastorale regnum quod consistit in sustentatione et correctione, unde in Psalmo: uirga tua et baculus tuus, etc., id est correctio et sustentatio; uel per baculum maior, per uirgam minor correctio intelligitur. Dicitur consolatio uel sustentatio, unde in Tob.: Mater Tobie ait: Fili mi, nunquam fuisset pecunia illa, pro qua misimus te peregrinari, baculum senectutis nostre, id est consolationem; et alibi dicit propheta Aegyptiis: Auferam a uobis baculum  panis, id est sustentationem. Dicitur terrena potestas, unde in Isaia: ue uobis qui innitimini baculo arundineo Aegypti, id est terrene potestati. Dicitur diabolus, unde in propheta: Conteret Dominus baculum impiorum, id est diabolum.

Baptismus proprie sola exterior ablutio corporis sine interiori ablutione mentis; unde Dominus uolens concludere Iudeis et Phariseis de baptismo Ioannis ait: Baptismus Ioannis e celo est an ex hominibus? Quandoque est ablutio mentis cum exteriori ablutione corporis, unde in Euangelio: Ite, docete omnes gentes, baptizantes eos in nomine Patris, et Filii, et Spiritus sancti, etc.; et alibi: Erat Ioannes in deserto, predicans baptismum penitentie. Dicitur effusio sanguinis siue martyrium, unde  Christus ait in Euangelio: Baptismo habeo baptizari, et coarctor donec perficiam illud. Dicitur sola interior mentis contritio, que sufficit quando aliquis, in extremo articulo mortis positus, habet uoluntatem se baptizandi, sed morte preuenitur, unde Apostolus: Patres nostri baptizati sunt in nube et mari in deserto. Notandum quod triplex est baptismus: baptismus fluminis, qui fit in aqua; baptismus flaminis, qui fit in penitentia ex sancti Spiritus gratia; baptismus sanguinis, qui fit in martyrii lucta.

Barba, proprie, dicitur fortitudo, unde: Auferam ab Ephraim barbam, id est a filiis Isrel fortitudinem, etc. Dicitur maior prelatus, unde in Psalmo: Sicut unguentum in capite, quod descendit in barbam  Aaron, id est unguentum diuine gratie, quod descendit a Patre in caput, id est in Christum; et a capite in barbam, id est in populos, qui dicuntur Dei barba, id est fortitudo, quia in barba fortitudo  notatur hominis et plena etas; a barba in uestimenta, id est in apostolorum successores, et in alios prelatos; a uestimentis in oram uestimenti, id est in finales fideles, hoc est Christianos.

Barbarus dicitur quilibet homo preter Grecum et Latinum. Dicitur alienus a fide, et ponitur pro populo infideli, unde Psalmista: In exitu Isrel de Aegypto, etc; de populo barbaro, id est de populo infideli. Dicitur aliquis non subiectus Romano imperio, unde dicitur in persona Ecclesie: Oremus pro imperatore nostro, ut Deus et Dominus noster sibi subiiciat omnes barbaras nationes. Dicitur etiam aliquis non intelligens, unde Paulus: Ille erit mihi barbarus. Dicitur etiam populus bestialis uel rudis,  unde Paulus: Barbarus an Scytha.

Basiliscus, proprie, unde Lucanus:

. . . . Regnat basiliscus arena.
Et deriuatur basiliscus a Greco basileos, quod interpretatur rex in Latino, id est quasi rex serpentum dicitur, quia omnes superat ueneno, et sui natura est quod solo uisu uel flatu interficit hominem; unde in Physiologo, quod aues superuolantes suo flatu interficit. Dicitur etiam diabolus, unde in Psalmo: Super aspidem et basiliscum ambulabis.

Basis, proprie, dicitur doctor Ecclesie, unde in Iob: Super quem bases illius solidate sunt; in basibus columne, in columnis tota fabrica erigitur; sic doctores, dum recte predicant, omne pondus Ecclesie sustentant. Dicitur etiam propheta, quia,  dum proprie primo de Christi incarnatione locuti sunt, quasi quasdam bases nostre fidei se posuerunt, unde ad hanc expositionem potest referri premissa auctoritas. Dicitur etiam intentio anime, quia bone intentioni innititur uirtus, quasi columna basi, unde Iob: Super quem bases illius solidate sunt? id est nisi super me, dicit Dominus, cui, dum iusta anima intendit, super eum bonam intentionem quasi basem construit.

Beatus notat beatitudinem patrie, unde in Psalmo: Beati qui habitant in domo tua. Notat beatitudinem uie, unde iterum in Psalmo: Beati immaculati in uia. Notat beatitudinem conscientie, unde in Psalmo: Beati quorum remisse sunt iniquitates. Notat beatitudinem innocentie, unde in Eccli.: Beatus uir qui  inuentus sine macula. Notat beatitudinem experientie, unde ibidem: Beatus uir qui in sapientia sua morabitur.

Bellum proprie, unde in lib. Reg. Dauid de Saul et Ionatha: Quomodo ceciderunt fortes in bello? Dicitur controuersia Christi et diaboli, unde Psalmista: Benedictus Dominus Deus meus, etc., et digitos meos ad bellum; dicitur Dominus quoad creationem, Deus meus quoad sanctificationem. Dicitur controuersia bonorum angelorum et malorum, unde in Apoc.: Factum est silentium in celo, dum draco committeret bellum. Dicitur controuersia carnis et spiritus, unde in Psalmo: Aufers bella usque ad fines terre. Et notandum quod, sicut in auctoribus est multiplex bellum, ita et in theologia secundum diuersos  diuersorum afflictus. Exterum, quod fit inter Ierusalem et Babyloniam; intestinum, quod fit inter proximum et proximum, quod dicitur ciuile; et plus quam ciuile, quod fit inter corpus et animam.

Benedicere, bona optare, unde Isaac in Genesi: Benedixit filiis suis Iacob et Esau, id est bona optauit, dicens de rore celi et de pinguedine terre etc. Signat uera dicere, unde idem Iacob benedixit filiis suis, id est uera eis dixit. Non enim bona omnibus optauit, quod patet per hoc quod dixit in Genesi: Simeon et Leui, in consilium uestrum non ueniat anima mea. Signat bona dare, unde legitur in lib. Reg. quod Dauid benedictionem petiit a Nabal. Signat multiplicare, unde in Genesi: Benedixit Deus Ade et Eue, et dixit: Crescite et multiplicamini; et sacerdos dicit: Benedic,  Domine, dona, id est multiplica. Signat laudare, unde dicitur Dan.: Benedicamus Patrem et Filium cum sancto Spiritu. Signat gratias agere, cum dicitur Benedicamus Domino, id est gratias agamus Domino. Signat materiam laudis diuine prebere, unde in hymno puerorum: Benedicite omnia opera Domini Domino, et in eodem: Benedicite, sol et luna, Domino, id est materiam laudis diuine prebete, etc. Signat [diem] solemnem et celebrem instituere, unde in Genesi: Benedixit Deus diei septimo, id est solemnem et celebrem instituit eum. Signat consecrare, unde sacerdos: Benedic, Domine, panem in altari, id est consecra. Signat maledicere, unde in Iob: Dixit uxor Iob ad eum: Benedic Deo et morere, id est maledic,  id est cito libereris a presenti angustia. Item III Reg. XXI: Benedixit Naboth Deum et regem, id est maledixit.

Berillus lucet quasi aqua sole percussa; calefacit manum tenentis, et significat eos qui frigidi sunt, sed percussi gratia ueri solis, lucent bonis operibus et calefaciunt eos cum quibus conuersantur exemplo bone uite. De hoc habetur in Apoc.

Bestia proprie, unde in Genesi: Creauit Deus bestias et reptilia terre. Et dicitur bestia quasi uastia a uasto, uastas. Dicitur diabolus, unde in Psalmo: Ne tradas bestiis animas confitentes tibi; et alibi Dominus ad Iob: Omnes bestie agri ludent ibi; per bestias immundi spiritus, per agrum presens seculum designatur. Bestie ergo agri in herbis ludunt,  cum reprobi spiritus humana corda ad illicitas cogitationes pertrahunt, modo per terrorem, modo per transitoria gaudia decipiunt. Dicitur bestialis homo fatuus, unde Apostolus in secunda Epistola ad Corinthios: Si pugnaui ad bestias Ephesi, id est contra bestiales homines Ephesi, etc. Dicitur etiam Antichristus, unde in Apoc.: uidi bestiam decem cornua habentem. Dicitur Romanum imperium, secundum aliam expositionem, quod diuisum est in decem regna; dicitur etiam heresis uel conuentus hereticorum, unde in Apoc.: Bestia egrediebatur de abysso que uniuersa deuorauit. Dicitur bestialis motus, unde in Iob quod iusto non nocebunt bestie, id est motus bestiales.

Bibere, proprie, dicitur Ecclesie uniri, quia sicut  ut uinum constat ex multis guttis, ita Ecclesia ex multis fidelibus; unde in Euangelio: Nisi manducaueritis carnem Filii hominis et biberitis eius sanguinem, etc., id est nisi fueritis de unione ecclesiastica, non habebitis uitam eternam. Dicitur etiam spiritualiter incorporari, unde in Euangelio: Non bibam amodo de hoc genimine uitis, id est non incorporabo mihi Iudeos, uel aliquem Iudeorum, donec bibam illud, id est incorporem me uobiscum, et hoc nouum, id est innouatos, incorporem, inquam, in regno Patris mei, id est in statu immortalitatis. Dicitur spiritualiter reficere, unde in Ioanne: Qui biberit ex aqua hac non sitiet in eternum. Signat passionem suscipere, unde in Euangelio: Potestis bibere calicem quem ego bibiturus sum, calicem quidem  meum bibetis, id est passionem suscipietis. Signat instrui, unde in Ioanne: Si quis sitit, ueniat ad me et bibat, id est si quis doctrinam desiderat, ueniat et instruatur.

Biblus iuncus qui crescit in Nilo, unde quidam:

Pluraque Niliacis tradam mendacia biblis.
Dicitur liber, cuius materia est biblus, unde Bibliotheca est repositio biblorum in hoc libro, etc.

Bilibris dicitur pondus duarum librarum, de quo in Apoc. legitur. Predicatores utriusque Testamenti dicuntur bilibres, qui moluntur tribulatione uite presentis et excoquuntur igne passionis; in Apoc. ergo una bilibris ex duobus sextariis intelligitur Ecclesia ex duobus populis; sub duali ergo numero  comprehenditur propter duo Testamenta uel propter geminum dilectionis preceptum. Bilibris itaque tritici denario ualet, quia omnes sancti pretioso sanguine sunt redempti; unde Bilibris tritici denario uno dicitur meritum quod consistit in bona cogitatione et bono opere; secundum aliam expositionem potest exponi hec auctoritas: Bilibris tritici denario uno, id est meritum quod consistit in bono opere adimplendo precepta Noui Testamenti, quod per frumentum significatur, acquirit nobis eterne beatitudinis denarium.

Bilis dicitur receptaculum fellis. Dicitur etiam ira, sicut dicitur: Iste non potest continere bilem, id est iram, etc.

Bini, proprie, unde in Euang.: Misit eos binos et  binos ante faciem suam; hic enim hoc separatiue ponitur. Dicuntur duo, unde in Euangelio: Erant ibi lapidee hydrie sex posite, capientes singule metretas binas uel ternas, id est duas uel tres, etc.

Biothanatus uel biothematus, simplex nomen quod est expositiuum ex bis et ota, ote, quod est auris, quia habet diuisas otas, id est aures; et in simplici quod intrat per unam et exit per aliam; unde et idiota dicitur qui habet diuisas aures ab iduor, iduaris quod est diuido, diuidis, et ota, ote quod est auris, uel biota, biote idem est quod ouis, unde dicitur biothanatus, id est fatuus, unde legitur in passione sanctorum Geruasii et Protasii: uis tu biothanatus fieri, id est fatuus, sicut frater tuus? Dicitur damnatus in corpore et anima; secundum  hoc componitur hoc nomen ex bis et thanatos, quod est mors, quasi bis mortuus in corpore, scilicet anima; unde legitur quod Aegeas sepultus fuit inter biothanatos, id est inter damnatos corpore et anima, et de hoc in legenda sancti Andree.

Bonus quandoque ponitur essentialiter et substantiue cum dicitur de Deo, unde in Euangelio: Quid me uocatis bonum? Nemo bonus nisi solus Deus, quia ipse bonitas est. Quandoque ponitur negatiue, unde: Bonum erat ei, id est minus malum, quod non puniretur, nisi pro originali; quandoque denominatiue, uel notat initium boni principii, unde in Genesi: uidit Deus cuncta que fecerat, et erant ualde bona, id est a ualde bono facta. Quandoque notat actum iustitie,  unde: Iste est bonus, id est iustus. Quandoque notat usum rei, unde: Hoc est bonum, id est utile; uel opera sunt bona, id est utilia. Quandoque notat delectabile, unde in Psalmo: Ecce quam bonum et iucundum! Quandoque notat occasionem, ut cum dicitur malum esse bonum, id est occasio boni; unde Augustinus: Qui summe bonus est nunquam malos esse sineret, nisi ex malis bona eliceret.

Bos dicitur predicator, quia sicut bos, uomere mediante, proscindit terram et germinare facit eam, ita predicator uomere predicationis sue proscindit terram, ut fructificet eam uirtutibus; unde in Apostolo: Non alligabis os bouis triturantis, id est non prohibebis predicatorem uiuere ex Euangelio, id est predicatione, sed ei prouidebis, nam idem dicit  Apostolus: Si spiritualia uobis seminemus, non est magnum si a uobis carnalia metamus. Dicitur diabolus, unde in Iob: Fenum sicut bos comedit; fenum ergo sicut bos comedere appetit, quia dente suggestionis conterere mundam uitam querit.

Dicitur Iudaicus populus, unde in Isaia: Bos cognouit possessorem suum, id est Iudeus, et asinus presepe domini sui. Dicitur Christus, quia sicut bos in ueteri Testamento immolabatur, ita in Nouo Testamento Christus immolatus fuit pro peccatis nostris. Dicitur luxuriosus, unde [Salomon] loquens de luxuriosa et petulante muliere, ait: Sequitur eam quasi bos ductus ad uictimam. Dicitur uirtuosus uel  iustus, unde in Psalmo: Omnia subiecisti sub pedibus eius, oues et boues; per oues innocentes, per boues uirtuosos intelligere debemus. Dicitur etiam bonis operibus fecundatus ibidem.

Botrus proprie dicitur gemmula illa que in uere apparet in uite, unde in Cantico Moysi: Uua eorum uua fellis et botrus amarissimus. Dicitur gentilis populus, unde in sequentia magistri Adami  :

Botrus Cypri refrigescit,
Dilatatur et excrescit.
Synagoge flos marcescit,
Et floret Ecclesia.
Dicitur Christus in Canticis: Botrus Cypri dilectus meus mihi, id est comparabilis botro propter multiplices rationes sed causas. Dicitur uua, unde in  Numeris dicitur de exploratoribus: Botrum tulerunt in phalanga. Dicitur reprobus, unde in Apoc.: Mitte falcem tuam et uindemia botros uinearum terre. Botri hic dicuntur mali, de quibus legitur in Deut.: De uinea Sodomorum uitium [uinea] eorum. Dicitur initium gratie, quia sicut botrus precedit uuam, ita tempus gratie precedit uitam glorie.

Brachium, proprie, dicitur Filius Dei, unde in Isaia: Et brachium Domini tui reuelatum est. Et dicitur ideo brachium, quia, sicut brachium exit a corpore, et remanet eiusdem nature cum corpore, ita Filius exit a Patre sine omni diminutione, et remanet eiusdem nature cum Patre; et sicut homo operatur per brachium, ita Pater per Filium. Dicitur  Antichristus, unde Dominus: Et brachium excelsum confringetur. Quid aliud per excelsum brachium intelligitur, nisi superbia Antichristi et celsitudo que super reprobas mentes hominum fastu glorie secularis erigitur, ita ut homo peccator tum homo estimari despiciens, se Deum super homines mentiatur? Dicitur grauis uindicta, unde in Psalmo. Initium potenti et brachio excelso, etc. Dicitur potestas siue potentia, unde in Psalmo: Quoniam brachia peccatorum conterentur, etc. Dicitur bona operatio, unde in Psalmo: Posuisti ut arcum ereum brachia mea.

Bruchus proprie, unde Psalmista: Bruchi non erat numerus, etc. Dicitur locusta atelebus idem, sed diuersas significationes habent. Bruchus dicitur fetus  et dicitur abromum, quod est consumere. Dicitur locusta quasi longa hasta; ale eius sunt innate. Atelebus dicitur quasi alte labens. Dicitur luxuria, quia sicut bruchus nascitur ex locusta arefacta in pariete, qui, cum alas non habeat, inheret terre, et consumit et comedit quidquid in terra inuenit; ita luxuria hominem deuastat, famam aufert, bursam euacuat, corpus eneruat, animam commaculat, uisum obtenebrat, Deum perdit, proximum offendit: cibus est diaboli, odium angelis; unde Iel: Residuum bruchi, id est luxurie, comedit locusta, id est superbia, quia peracta luxurie penitentia, inuadit hominem superbia et infestat. Dicitur timor uel tristitia  de rebus amissis secundum aliam expositionem. Et notandum quod quatuor sunt hominis status, scilicet spes de futuris bonis, timor de futuris malis, gaudium de habitis bonis ac tristitia de amissis, unde Betius De consolatione:

Gaudia pelle,
Pelle timorem,
Spemque fugato.
Nec dolor adsit.

Buccina proprie, a bucca, que alio nomine dicitur tuba. Dicitur etiam predicatio, unde in Psalmo: Buccinate in neomenia tuba, id est predicate Nouum Testamentum. Dicitur aliquid eminens signum, unde: Canet buccina, et sancti, qui mortui sunt in Christo, resurgent primi; sed non sic erit ad litteram,  sed erit ad aliquod signum eminens quo resuscitabuntur sancti omnes, quod alibi clamor dicitur in Euangelio: Media nocte clamor factus est.

Butyrum proprie quelibet esca, unde in Isaia: Butyrum et mel comedit, id est quamlibet escam sumet, ut uerus homo ostendatur; et sic erit uerus homo ut sit uerus Deus. Significat contumelias quas passus est, et est sensus secundum aliam expositionem: Butyrum comedet in contumeliis, et butyrum acre est, mel in miraculis. Signat amaritudinem actiue uite, mel dulcedinem contemplatiue uite. Tunc enim butyrum et mel comedimus cum amaritudine actiue uite afficimur et dulcedine contemplatiue  refouemur, ut sciamus reprobare malum, id est presentem uitam contemnere; et eligere bonum, id est futuram uitam. Dicitur etiam doctrina maiorum, unde in Deut.: Butyrum de armento et lac de ouibus, id est fideles maiorem doctrinam a maioribus, et minorem a minoribus accipiant. Dicitur bonum opus, unde per butyrum bona operatio, per mel dulcis sermo Christi intelligitur, ut sciat malum reprobare, id est damnare, et eligere bonum ad uitam. Dicitur etiam pinguedo lactis, primi motus dicuntur butyrum, unde quis dicitur comedere butyrum, id est primos motus destruere, et mel, id est delectationes carnis.

Buxus proprie ille qui, excecatus infirmitate, bona opera facere non potest, sed tamen parentum  fidem tenet, unde in Isaia: Ponam in deserto ulmum et buxum simul. Buxus arbor simplex est et humilis; non fructificat, uiret tamen, et significat illos qui fidem tenent et uirent, excecati tamen infirmitate, bona opera facere non ualent, etc.

Byssus dicitur species lini quod crescit in Aegypto, quod multa attritione uertitur in candorem. Dicitur uestis facta de bysso, unde in Luc.: Homo quidam erat diues, qui induebatur purpura et bysso. Dicitur filum byssinum, unde in Exodo legitur quod cortina erat ex bysso, et purpura, et hyacintho, et cocco, id est ex filo byssino purpureo, hyacinthino et coccineo.



C


 Cadauer proprie, dicitur damnatus, unde Isaias propheta: Et egredientur et uidebunt cadauera mortuorum qui preuaricati sunt in me.

 Cadere, proprie, unde in lib. Reg.: Cecidit Heli resupinus a cathedra, et mortuus est. Quandoque significat casum ab honore, unde Isaias: Quomodo cecidisti, Lucifer, qui mane oriebaris, id est a quo honore. Quandoque casum a uirtute, unde Paulus: Qui stat uideat ne cadat, id est qui stat in uirtute, uideat ne cadat a uirtute. Quandoque casum a peccati immunitate, quamuis non in mortale, tamen in ueniale peccatum. Quandoque casum a statu presentis uite, unde: Ubi ceciderunt fortes in bello. Quandoque casum ab utilitate, unde Isaias: uerbum misit Dominus in Iacob, id est uerbum euangelicum predicauit Christus Iudeis qui descenderunt de Iacob, et cecidit in Isrel, et periit uel fructum non fecit; uel aliter: uerbum misit Dominus in Iacob, id est in Synagogam, et cecidit in Isrel, id est in gentibus que conuerse fuerunt, et fructum  fecit, Isrel enim interpretatur Deum uidens.

Cecus proprie mente excecatus, unde in Euangelio: Si cecus cecum ducit, ambo in foueam cadunt; et alibi. Ceci sunt duces cecorum.

 Cedere proprie uerberare, unde Christus in Ioanne: Cur me cedis, et alibi: Sine causa flagellis ceciderunt me. Dicitur euenire  , unde dicitur quod male  cessit Herodi Agrippe propter mortem Domini. Signat locum dare, unde in Catone: Cede, cede maiori. Signat etiam loqui, ut in multis locis in Terentio, etc.

Calamus proprie arundo qui de facili agitatur et flectitur. Dicitur doctoris peritia, unde Isaias ait quod in cubilibus, in quibus dracones habitabant, orietur uiror calami et iunci; oritur, quia in eis populis, quos antiqui hostis malitia possidebat et doctorum scientia et auditorum obedientia coaceruatur. Dicitur miseria glorie temporalis, unde Isaias: Calamum quassatum non confringet: regnum Iudee quassatum calamum uocat, quia ipsi de suo genere regem non habebant, sed alienigena regnum possidebat; Christus autem ueniens istud regnum non fregit potestate iudicii, sed cum patientia tolerauit. Recte per calamum temporalis gloria designatur,  quia intus in conscientia per fatuitatem uacua est, sed foris per speciem et ostentationem pulchra. Dicitur homo mundanus qui more calami leuiter flectitur ad bonum et ad malum, ad prosperitates et aduersitates,  unde: Behemoth latet sub umbra calami, quia ibi delectatur, ibi requiescit, scilicet in homine mundano. Dicitur propheta Dauid, unde in Psalmo: Lingua mea calamus scribe, uelociter scribentis, quia sancti Spiritus fuit scriptor. Dicitur Filius Dei, ut in eodem exemplo secundum aliam expositionem, quia per eam nobis manifestatur et demonstratur uoluntas Patris sui omnipotentis.

Calcaneus proprie dicitur a calce, id est ab extremitate pedis dictus. Dicitur finale opus, unde in Gen.: Inimicitias ponam inter te, o demon, et mulierem, id est Ecclesiam; et ipsa conteret caput tuum, id est tuas primitiuas suggestiones, et tu insidiaberis calcaneo eius, id est finali operi.

Dicitur mors Christi uel passio secundum aliam  expositionem: Ponam inimicitias inter te et mulierem, id est gloriosam uirginem; et ipsa conteret caput tuum, quia per ipsam, o demon, potestas tua debilitata est; et tu insidiaberis calcaneo eius, id est insidiaberis ut ipsum Christum occidi facias. Et alibi de Iudeis Christus ait: Obseruauerunt calcaneum meum, id est mortem meam. Dicitur malitia occulta uel dolosa cogitatio, unde Christus de Iuda in Psalmo: Qui edebat panes meos mecum, erexit aduersum me, id est contra me, calcaneum suum, id est occultam malitiam suam.

Calceamentum, proprie, dicitur incarnatio Christi, unde in Euangelio: Non sum dignus soluere corrigiam calceamenti eius, id est mysterium uel secretum incarnationis Christi. Et Gregorius: uenit ad nos  calceata Deitas, id est Christus in carne; et in Psalmo: In Idumea extendam calceamentum meum, id est in mundo extendam fidem incarnationis et passionis mee. Dicuntur uirtutes Dei, unde Apostolus: Calceati pedes in euangelium pacis, et in Canticis: Quam pulchra es in calceamentis, filia principis!

Calcedonius lapis est qui, quandiu in domo est, non lucet, uolentes eum sculpere contristat; calefactus radio solis uel fricatu digitorum paleas ad se tollit. Signat eos qui suam bonitatem celant, et sua bona faciunt in abscondito, et nolunt uideri ab hominibus, iuxta illud ueritatis: Tu autem, cum ieiunas, etc.; et iterum: Cum facis eleemosynam, etc.  Tu autem cum oraueris. Et si quis uoluerit talibus adulari uel laudare eos, quasi sculpere et pingere, non recipiunt eorum laudem et uanam gloriam; et isti a flatu ueri solis uel digitis, id est donis Spiritus sancti, quasi tacti, uerbo sue predicationis et exemplo sue bonitatis peccatores attrahunt ad se, et hic lapis pallidus qui pallore patientiam demonstrat.

Calculus, proprie, carbo, unde Isaias: uolauit ad me unus de seraphin, et sumpto calculo de altari, tetigit labia mea. Dicitur premium eterne beatitudinis, unde in Apoc.: uincenti dabo manna absconditum, dabo ei calculum candidum. Dicitur sententia secundum quod soliti sumus dicere, nondum uentum est ad diffinitiuum calculum.

 Caligo, proprie, dicitur diabolus qui in se caliginosus est, et per obstinationem est obcecatus et alios per prauam suggestionem excecat; unde in Psalmo: Et caligo sub pedibus eius, id est diabolus Deo submissus. Dicuntur mali homines per infidelitatem excecati secundum aliam expositionem, et est sensus: Caligo sub pedibus, id est damnati erunt Deo subiecti. Dicitur stupor, unde Sophonias propheta de die iudicii dicit: Dies illa, dies erroris et caliginis. Dicitur obtenebratio uisus, unde in Gen.: Genuit Isaac, et caligauerunt oculi eius. Dicitur erroris confusio, unde Iob de diabolo sub figura diei in qua natus est dicit: Occupet eum caligo, quia dum diabolus a lucis intime ordine cecidit, semetipsum intrinsecus erroris caligine confudit. Dicitur  mentis confusio ex penitentia nascens, unde sic potest exponi predicta auctoritas de penitenti: Occupet eum caligo, id est penitens pro peccato confundatur.

Calix proprie dicitur uas quo mensurate potus distribuitur. Dicitur passio sanctorum, unde Christus in Euangelio: Calicem quidem meum bibetis, id est passionem pro me sustinebitis. Recte calix dicitur passio, quia sicut calice potus mensuratur bibentis, ita mensurate cuique patienti, iuxta quod sustinere potest, passio datur. Dicitur sanguis Christi, unde Paulus: Probet se unusquisque homo et de calice bibat; et alibi: Hic est calix noui testamenti; et item: Calix meus inebrians quam preclarus est. Dicitur species uini sub qua latet sanguis Christi,  unde in Euangelio de Christo dicitur: Accepit calicem et dedit discipulis suis. Dicitur sacra Scriptura, unde in Psalmo: Calix in manu Domini uini meri plenus misto; per merum intelligitur spiritualis intelligentia, per mistum litteralis obseruantia, unde ibidem: uerumtamen fex eius non est exinanita, id est litteralis intelligentia quam adhuc Iudei obseruant. Dicitur eterna beatitudo, unde Dauid: Calicem salutaris accipiam, id est fruar eterna beatitudine. Dicitur terrena uoluptas, unde in Apoc. dicitur de calice aureo Babylonis quo inebriauit Deus omnes gentes, quia terrena uoluptate omnes inebriantur. Dicitur etiam uas in quo sacramentum celebratur Eucaristie in altari.

 Callis dicitur uia. Calles dicuntur sanctorum exempla, unde in Prouerbiis: Et calles iustorum custodiat.

Calor, proprie, dicitur Spiritus sanctus, unde Psalmista: Nec est qui se abscondat a calore eius, id est non sunt in corde alicuius cogitationes quas ipse non uideat. Dicitur concupiscentia, unde in Paralip.: Hi sunt qui descenderunt de calore Rechab, quia concupiscentia celebratur, calore mediante. Dicitur etiam caritas secundum aliam expositionem, et melius in predicto exemplo, ut sit sensus: Qui imitatur Rechab qui uouerat se non bibiturum aliquid quo posset inebriari, et semper sub dio habitabat, quod posteritas eius tota sic faciebat, et est sensus historicus: Qui descenderunt  de calore Rechab, id est qui obseruant religionem uel caritatem Rechab.

Camelus, proprie, dicitur peccator pondere peccatorum oneratus, unde in Marco: Facilius est camelum per foramen acus transire. Dicitur etiam Christus, unde Dominus ait quod Iudei colant culicem et deglutiunt camelum. Culex susurrando uulnerat, camelus sponte se ad onera inclinat. Colauerunt ergo Iudei culicem qui seditiosum Barrabam petierunt; camelum uero glutierunt, quia eum qui nostre immortalitatis onera sponte suscepit exstinguere clamando conati sunt, dicentes: Crucifige, crucifige.

Caminus, proprie, unde in Daniele dicitur quod Nabuchodonosor misit tres pueros in caminum ignis.  Dicitur tribulatio, unde in lib. Sapientie: Quoniam in igne probatur aurum et argentum, homines uero reptibiles in camino humiliationis. Dicitur humiliationis tribulatio, quia in ea humiliatur homo. Dicitur caritas, unde in Isaia de ipsa legitur quod nunc Est ignis in Sion et erit caminus in Ierusalem. Dicitur infernus, unde in Euangelio legitur quod mali detrudentur in caminum ignis.

Campus proprie, unde in Gen.: Egressus est Abel cum Cain fratre suo in campum. Dicitur mundus propter sui amenitatem, unde a Grecis dicitur cosmos, id est ornatus, unde in Psalmo: Omnia subiecisti sub pedibus eius: oues, id est innocentes; boues, id est uirtuosos; et pecora campi, id est mundanos homines. Dicitur etiam Ecclesia Dei, quia sicut in  campo uarii sunt flores, sic in Ecclesia Dei; est enim ibi rosa martyrii, uiola humilitatis, lilium uirginitatis, uua castitatis, unde in Cant.: Ego flos campi et lilium conuallium, etc. Dicitur amplitudo uel latitudo uitiorum, unde in Psalmo: Inuenimus eam in campis silue, id est uagantem in uitiis. Dicitur gentilitas, ad quam expositionem potest referri predicta auctoritas; inuenimus eam in campis silue, id est Ecclesiam in gentilitate, id est in siluestribus hominibus, et loquitur in persona apostolorum. Dicitur aliquis a tumore superbie in humilitate descendens, unde in Psalmo: Ascendunt montes et descendunt campi. Dicuntur sancti, unde Dauid: Et campi tui replebuntur ubertate, id est sancti replebuntur ubertate uirtutum et bonorum operum, etc.

 Canalis, proprie, dicitur cor humanum, quia sicut per canalem decurrit aqua, ita per cor compunctio et passionis Christi recordatio; unde in laudibus sponse: Come capitis tui, sicut purpura regis iuncta canalibus. Purpura regis iungitur canalibus quando passio Christi intimatur nostris cordibus, ita ut uera caritate Christo compatiamur. Dicitur etiam predicator per quem descendit spiritualis aqua in areolas aromatum, id est in mentes sanctorum; unde dicitur quod per canales descendit aqua ad areolas, secundum quam significationem potest exponi illa auctoritas: Purpura regis canalibus iungitur, quando predicatores Christi passionem exponunt.

 Cancellus, fenestra interius lata, exterius stricta. Dicitur deambulatorium, unde in lib. Reg. [dicitur] quod rex Isrel cecidit per cancellos. Dicitur obscura doctrina, unde in Cant.: En ipse stat post parietem nostrum, aspiciens per fenestras et cancellos. Fenestre ampliores sunt, cancelli strictiores; per fenestras ergo intelligitur manifesta doctrina, que minoribus a Christo est proposita; per cancellos altior et obscurior doctrina, que maioribus est oblata. Dicitur etiam cor humanum, unde in Prouerbiis: De fenestra domus prospexi per cancellos; uerba sunt prospicientis Dei de altitudine celi per meritorum intuitum corda hominum.

Candelabrum, proprie. Quandoque etiam significat crucem, ut in Euangelio: Nemo lucernam accendit  et in abscondito ponit eam, sed super candelabrum. Dicitur etiam Christus, ad quam significationem potest referri predicta auctoritas, quia in fide Christi debet aliquis lucernam accendere. Dicitur caro, quia homo predicationem uerbi Dei amori carnis debet preponere. Quandoque significat donum Spiritus sancti, unde in Apoc. septem candelabra significant septem dona Spiritus sancti.

Canere, proprie, manifestare, unde in Euangelio: Cum facis eleemosynam, noli tuba canere ante te, id est noli opus tuum manifestare intuitu fauoris humani uel terreni emolumenti. Nota quod eleemosyna quandoque fit in occulto, quandoque in aperto; in occulto, ut in predicto exemplo, scilicet cum facis, in aperto, ut in Euangelio: Luceant opera uestra coram  hominibus ut glorificetur Pater uester qui in celis est. Signat prophetizare, unde in prosa: Isaias cecinit, id est prophetizauit, Synagoga meminit, nunquam tamen desinit esse ceca; et alibi de Sibylla: Diua, cane et uaticinare, etc. Signat metrice describere, unde: Cecinit Moyses carmen Domino, id est proposuit carmen Domino metrice scriptum. Et uirgilius:

Arma uirumque cano.
Signat laudare, unde uirgilius

. . . . . . Regemque canebant,
id est laudabant.

Canis, proprie, dicitur predicator uel bonus prelatus. Canis insignes habet proprietates: bonos significat pastores; secundum deiectos mercenarios  et fures. Canis autem he sunt insignes proprietates. Canis est animal exhibens homini familiaritatem, domini custodiens edem, furem arcens, latrans contra lupum uenientem, fugans latronem, linguam medicinalem habens: secundum has proprietates signat bonum pastorem qui tenetur subditis exhibere compassionis familiaritatem, iudicare subditorum infirmitatem, congaudere sanis, compati egris, regere uiantes, corrigere deuiantes; hic etiam tenetur custodire domum Domini, id est Ecclesiam Dei ne fur, id est hereticus, aliquem subripiat de Ecclesia per suggestionem; ne lupus, id est diabolus, aliquem deuoret per tentationem; ne latro, id est tyrannus, in Ecclesia irruat per uiolentam tyrannidem, unde Psalmista: Famem patientur ut canes, et alibi:  Lingua canum tuorum. Sed nostris temporibus canis lupum induit, latroni consentit, furi obedit; in furem uertitur, et si non per sensum, saltem per consensum; quia uel negligentia ductus non arguit, uel ignorantia obtenebratus arguere nescit, uel pecunia tactus in Ecclesia esse permittit; contra lupum uenientem non latrat, quia diaboli insidias non denudat, quia negligit uel denudare nescit, uel demonis insidias sequendo eius tentationi succumbit; et latronem, id est tyrannum, fugit, non fugat, quia negligentia laborat, uel ignorantia errat, uel prece uel pretio remissus, uel cupiditate illectus; de quibus dicitur in Isaia: ue uobis canes muti non ualentes latrare, quia contemnitis. Canis dicitur etiam prauus prelatus secundum  deiectas proprietates. Canis est animal lunaticum, immundum, reuertens ad uomitum. Sic prelati nostri temporis indiscrete in subditos seuiunt, et tanquam lunatici canes, legitimum ordinem pretermittunt et indiscrete latrant, quia quos deberent arguere mulcent, et quos deberent mulcere latratu inordinate apprehensionis mordent. Canis est animal immundum natura, sic prelati immundi sunt multiplici causa: effluunt enim luxuria, defluunt gula, incandescunt ira, ardent auaritia; de istis dicitur: ue uobis canes muti non ualentes latrare. Dicitur etiam hereticus propter immunditiam, unde Christus apostolis dixit in Euangelio: Nolite sanctum dare canibus. Dicitur gentilis populus,  unde Christus in Euangelio Chananee dixit: Non est bonum sumere panem filiorum, id est Iudeorum, et mittere canibus, id est gentilibus; panem, id est predicationem diuinam tam Iudeis quam gentilibus. Dicitur apostata, unde dicit Petrus: Tanquam canis reuertitur ad uomitum. Dicitur uilis, unde in lib. Reg. Abner dicit Isboseth: Reputasti me quasi caput canis, unde in eodem dicit Dauid de Saul: Melior est canis uiuus leone mortuo, id est melior est aliquis uiuens in presenti quam aliquis mortuus, quantum ad possibilitatem merendi, quia iste potest mereri maiorem beatitudinem quam aliquis habeat in eterna beatitudine. Ille uero qui est in patria non potest, econtra aliquis qui est in patria dicitur melior ratione certitudinis et beatitudinis.  Ad hoc potest assignari quod dicitur de Ioanne Baptista: Inter natos mulierum non surrexit maior Ioanne Baptista, et statim quasi contrarium sequitur: Qui minor est in regno celorum maior est illo; hoc ita exponitur: Ille qui est in patria dicitur minor in possibilitate merendi, et ideo dicitur mortuus, sed maior est ratione huius dignitatis; uocat eum leonem; ille qui est in uia est minor possibilitate peccandi, maior potestate merendi, et dicitur canis propter immunditiam, quia quandiu sumus in hac uita immundi sumus.

Canticum dicitur mentis exsultatio proprie habita de eternis in uocem prorumpens. Dicitur predicatio Noui Testamenti, unde Psalmista: Immisit in  os meum canticum nouum. Dicitur oratio exprimens Dei laudem, unde in cantico Moysi: Cantemus Domino gloriose. Dicitur exsultatio eterne beatitudinis, unde in Apoc.: Cantabunt sancti canticum nouum in conspectu Agni. Quandoque, antonomastice, Cantica canticorum, scilicet epithalamium Salomonis quod canit de ineffabili coniunctione Christi et Ecclesie, scilicet: Osculetur me, et hoc ratione dignitatis; et nota quod Cantica canticorum dicuntur duobus modis: aut temporis antiquitate, ut illud Moysi, quia ante non legitur aliquod fuisse editum; aut mysterii dignitate, ut illud Salomonis quod dicitur Sir Hasirim, id est Cantica canticorum, Cantilena Sponsi uel Sponse, Carmen dilecti, Canticum amoris, Canticum dilectissimi, uel amantissimi,  uel desiderantissimi, uel laudes Sponsi uel Sponse, etc.

Capere proprie, unde: Capite nobis uulpeculas paruas que demoliuntur uineam meam, id est hereticos qui demoliuntur Ecclesiam meam. Signat contingere, et capitur impersonaliter, unde Christus discipulis sibi dicentibus ne rediret in Galileam propter Herodem qui sibi insidiabatur, ait: Dicite uulpi illi, id est Herodi qui dicitur uulpis propter dolositatem et fraudulentiam, quoniam non capit, id est contingit, prophetam, id est me, qui antonomastice dicor propheta, perire extra Ierusalem, id est Ierusalem patiar et non alibi. Signat fructum facere, unde in Ioanne Christus ad incredulos: Sermo meus non capit in uobis, id est non proficit  uel fructum non facit, etc. Signat aliquem in exemplum habere, unde Apostolus in II Epist. ad Cor.: Capite me, exemplum signat, etc.

Capillus proprie. Dicuntur sancti uel fideles, qui attenuant corpus suum per abstinentiam ad exornationem capitis sui, id est Christi; unde in Canticis: Capilli tui sicut grex caprarum. Sicut enim capilli in ornamentum capitis, sic sancti in ornamentum Christi; dicuntur peccata uenialia, unde in Psalmo: Multiplicati sunt super capillos capitis mei, id est peccata et iniquitates; unde clericis preceptum est ut remoueant capillos , ad hoc significandum quod ipsi tenentur deponere peccata  mortalia et quedam uenialia. Capilli dicuntur mali, unde in Psalmo secundum aliam expositionem: Multiplicate sunt super capillos capitis mei. Capillis capitis comparat inimicos, qui a Christo rasi sunt, per ipsorum infidelitatem. Dicitur cogitationum sublimitas, unde in Canticis: Capilli tui sicut grex caprarum, que ascenderunt de lauacro. Est enim sensus: Capilli tui, cogitationes tue, sunt sicut greges caprarum, id est comparabiles sunt motibus contemplationum, quia ad contemplationes tales cogitationes pertinent, que eleganter per capreas significantur. Sicut enim capree in montibus pascuntur et subtiliter intuentur, ita et tales motus in celestibus delectantur et celestia speculantur; que  ascenderunt de lauacro; quia, mente purgata ab amore terrenorum, procedunt diuersi motus contemplationum.

Capparis proprie est herba in cuius uertice oritur lanugo que flatu uenti spargitur. Dicitur etiam Synagoga, unde in Eccle.: Florebit amygdalus, impinguabitur locusta, dissipabitur capparis, id est Synagoga in infidelitate uiuendi ordinem amisit.

Caprea proprie, unde in lib. Reg.: Erat Azel quasi unus de capreis, etc. Dicitur Christus qui capree similatur secundum diuinitatem; asserunt namque hi quibus peritia medicine est, inesse animali huic inter uiscera humorem quemdam, qui caliginem depellit oculorum, et obtusiones uisus acuit. Merito ergo Christus capree assimilatur,  quia non solum ipse uidet Patrem, sed uideri ab his facit quorum uisus ipse curauit, unde in casu [Cant.]: Similis est dilectus meus capree hinnuloque ceruorum. Prophete comparantur capree propter propheticam reuelationem; quia sicut caprea subtilem habet uisum, ita propheta in preuidendis futuris subtilem habet intellectum.

Caput, proprie, dicitur Dei iudicium. Dicitur principium, unde Dauid in persona Christi: In capite libri scriptum est de me, id est in principio Psalterii, ubi dicitur: Beatus uir, etc. Dicitur mens humana uel ratio: Conuertetur dolor eius in caput eius, id est pena peccati hominis; conuertetur in caput eius, id est ratio obtenebrabitur. Dicitur prima suggestio a diabolo, unde in Gen. dixit Deus diabolo,  qui erat in serpente: Ponam inimicitias inter te et mulierem, id est Ecclesiam; et ipsa conteret caput tuum, id est suggestionem primam; et tu insidiaberis calcaneo eius, id est finali operi. Dicitur maritus uxoris, unde Apostolus: uir est caput mulieris, caput uiri Christus, caput Christi Deus. Dicitur terminus rei, unde in Threnis: In capite omnium platearum, id est in termino. Dicitur Synagoga respectu cuius gentilitas dicitur cauda, unde: Caput mutatur in caudam et cauda in caput, id est Synagoga, que erat caput ante Christi aduentum, facta est cauda gentilitate ad fidem conuersa, iuxta illud Euangelii: Erunt primi nouissimi.

Carbo, proprie, est caritas; unde Iacobus [Paulus]:  Hoc faciens, carbones ignis congeres super caput eius, id est patientia tua accendens eum in caritate diuina. Dicitur mens in peccatis frigida, unde in Threnis: Denigrata est super carbones facies eorum. Mentes peccatorum nigre post candorem fiunt, quia, amissa Dei iustitia, cum peccatores de se presumunt, in ea etiam que non intelligunt peccata dilabuntur. Dicitur illuminatio fidei, unde in Psalmo: Pre fulgore in conspectu eius nubes transierunt, grando et carbones ignis, id est prefulgidi predicatores, scilicet apostoli transierunt per uniuersum orbem comminando, quod significatur cum dicit grando; et post grandinem comminantem secuti sunt carbones ignis, id est illuminatio fidei que significatur per carbones; apostoli dicuntur prefulgidi et  respectu prophetarum, quia in dictis suis fuerunt obscuri, unde Dauid: Tenebrosa aqua in nubibus eris, id est obscura intelligentia in prophetis. Dicitur predicator qui sua predicatione alios accendit in amorem Dei, unde Psalmista: Sagitte potentis acute cum carbonibus desolatoriis, id est predicatoribus Dei, qui desolantur peccatores ab amore terrenorum, predicatione sua consolantur ad celestia capessenda. Carbones dicuntur predicatores prius uiui per fidem et gratiam, et postea mortui per infidelitatem, unde Dauid: Carbones succensi sunt ab eo, id est diu mortui per gratiam Dei illuminati a Christo Saluatore nostro.

Carcer, proprie, quandoque significat carnem, unde in Psal.: Educ de carcere animam meam. Quandoque  significat peccatum uel infernum ut: Educ uinctos de domo carceris et umbra mortis, id est de carcere peccati uel inferni. Dicitur tribulatio, unde Apoc.: Ecce missurus est diabolus ex uobis in carcerem.

Cardo proprie materia que circa cardinem uertitur ostii, et circa materiam opus uertitur, unde. Cardo disputationis externe res erat publica. Dicitur oriens, unde in hymno: A solis ortus cardine, id est ab oriente ubi oritur sol.

Carmelus est mons Christus, qui uera circumcisione ab omnibus uitiis fideles suos circumcidere nouit. Carmelus enim interpretatur cognitio circumcisionis, unde in Cant. amantissimi: Caput tuum  sicut Carmelus.

Carmen dicitur oratio metrice scripta, unde Betius [De consol. Philos.]:

Carmina qui quondam studio florente peregi,
   Flebilis, heu! miseros cogor inire modos.
Dicitur sacra Scriptura, unde in libro Sapientie: Requirentes modos musicos et narrantes carmina Scripturarum. Dicitur laus diuina, unde in Psalmo: Immisit in os meum canticum nouum, carmen Deo nostro. Dicitur uerbum incantationis, unde dicitur quod incantatores carminibus suis decipiunt homines.

Caro, proprie, dicitur reprobus, unde in Iob de Behemoth dicitur: Membra carnium eius coherentia  sibi. Carnes enim diaboli sunt omnes reprobi qui in praua operatione sunt ei coniuncti. Dicuntur discipuli Domini, unde in persona Christi Iob ait: Pelli mee, consumptis carnibus, adhesit os meum, quasi dicat: Discipuli mei in passione mea per infidelitatem consumpti sunt. Dicitur pena carnis, unde Iob amicis ait: Quare persequimini me, sicut Deus, et carnibus meis saturamini, id est penis carnis mee. Dicitur carnalis delectatio, unde in Iob: Tabescet caro illius, et ossa, que tecta fuerant, nudabuntur. Tabescit caro et ossa nudantur, quando per flagella carnalis delectatio extenuatur, et ea que sub carne latuerant, uirtutum forma patefiunt. Dicitur uita carnalis, unde Iob: Induta est caro mea putredine et sordibus pulueris,  ac si aperte diceret: Carnalem uitam quam patior aut tabes lubrice operationis polluit, aut ex uitiorum memoria caligo misere cogitationis premit. Dicitur substantia, unde Apostolus: Alia caro hominum, alia uolucrum, alia piscium, alia quadrupedum, id est substantia. Dicitur homo, unde in Ioanne: uerbum caro factum est; et propheta: Omnis caro fenum. Dicitur infirmus, unde in Genesi: Non permanebit spiritus meus in homine in eternum, quia caro est, id est infirmus; spiritus meus, id est ira mea, quia fragilis nature est et peccauit per infirmitatem; diabolus uero ex adipe iniquitatis. Dicitur homo carnalis, unde Paulus: Caro et sanguis regnum Dei non possidebunt, id est carnales homines. Dicitur carnalitas uel sensualitas, unde Apostolus: Caro  pugnat aduersus spiritum, spiritus autem aduersus carnem; et Psalmista: Non est sanitas in carne mea. Dicitur corruptio carnis, unde secundum aliam expositionem: Caro et sanguis regnum Dei non possidebunt, quia ibi non erit corruptio. Dicitur carnalis scientia, unde in Mattheo: Beatus es, Simon Bariona, quia caro et sanguis non reuelauit tibi, id est carnalis scientia. Dicitur legalis obseruantia, unde Apostolus: Renuntiauit carni et sanguini, id est legali obseruationi. Dicitur forma panis, in qua latet corpus Christi Iesu. Dicitur opus carnale, unde in Genesi: Et erunt duo in carne una, id est in uno opere carnali. Dicitur etiam homo iustus, unde in Psalmo: Ad te omnis caro ueniet, id est  homo uincens carnem. Dicitur cognatus, unde in Isaia. Cum uideris nudum, operi eum, et carnem tuam ne despexeris. Dicitur frater, unde in Genesi Ruben uolens liberare Ioseph, dixit: Caro enim et frater noster est. Dicitur mulier, unde in Ioanne: Qui non ex sanguinibus, neque ex uoluntate carnis, id est mulieris in qua maior est uoluptas quam in uiro, unde in emissione partus duplici dolore cruciatur.

Cartilago, proprie. Dicitur simulatio, quia sunt quidam qui ostendunt in se rectitudinis speciem sub qua uitia uelant, unde in Iob: Cartilago eius quasi lamine ferree. Dicuntur minores Antichristi, unde Greg.: Cartilago ossis speciem habet, sed ossis fortitudinem non habet; et sunt nonnulli Antichristi tempore non dignitatibus clari, sed tamen  uideri quales non sunt ambiunt, et ideo contra bonorum uitam nequiores fiunt.

Cassia est species aromatica. Est que datur in aquis fides baptismi uel nutritur, eo quod cassia nutritur in aquis, unde in Psalmo: Myrrha et gutta, et cassia.

Castra, proprie. Dicitur Ecclesia Dei, unde in Cant.: Terribilis ut castrorum acies ordinata. Dicitur demon, unde dicitur quod demones sunt castra militantia Deo. Dicitur exercitus angelorum, unde in Genesi legitur quod exercitus angelorum apparuit Iacob reuertenti a Mesopotamia, unde locus ille ubi apparuerunt angeli dicitur Manaim, id est castra, etc.

 Casus, proprie, fortune a prosperitate in aduersitate, de quo Betius in lib. De cons. Philos.:

Qui cecidit, stabili non erat ille gradu.
Casus nature de uita in mortem, de quo legitur in libro Reg.: Quomodo ceciderunt fortes in Isrel? Casus gratie de uirtutibus in uitia, unde Apostolus: Qui stat, uideat ne cadat. Casus glorie, unde Isaias: Quomodo de celo, Lucifer, cecidisti qui mane oriebaris? Casus in ruinam gehenne, unde in Psalmo: Cadet cum dominatus fuerit pauperum.

Cataclysmus, dicitur diluuium a cata quod fluxus; unde in lib. Sapientie: Cataclysmus aridam inebriauit. Dicitur infernus, unde in lib. Philonis qui et Salomon dicitur: Super iniquos creata sunt omnia hec, et propter illos est cataclysmus, id est infernus,  quia propter malos puniendos creatus est, etc.

Cataracte dicuntur brachia Nili; septem enim riuuli in quibus diuisus est Nilus ab Alexandro, dicuntur proprie cataracte et cataduple a cata, quod est fluxus, etc. Sunt etiam meatus terre subterranei per quos defluit aqua, siue dracones uel scaturigines dicuntur. Cataracte dicuntur etiam nubes que aperte sunt, id est resolute in pluuiam, tempore diluuii, unde in Genesi: Cataracte celi aperte sunt. Signant predicatores, quia per predicatores descendit pluuia celestis doctrine in subiectos, unde in Psalmo: Abyssus abyssum inuocat, in uose cataractarum. Sunt etiam duo Testamenta que nos irrigant celesti doctrina, ut sit sensus: Abyssus  abyssum inuocat, id est grauis pena que inflicta est Ade pro uno peccato, significat quanta pena infligenda sit peccatoribus pro multis grauioribus peccatis, et hoc attestantur duo Testamenta, etc.

Catena, proprie, dicitur infirmatio potestatis demonis, unde: uidi angelum descendentem de celo, habentem clauem abyssi, et catenam magnam in manu sua, etc.

Cathedra, proprie, dicitur doctrina uel amor dominandi, unde in Psalmo: In cathedra pestilentie non sedit, id est doctrinam pestiferam non dedit uel amorem dominandi non habuit, qui amor pestilentie nomine dicitur; quia, sicut morbus qui pestilentia dicitur quasi pestilenti lacte uagatur et totum gregem corrumpit, sic amor dominandi  plures inficit. Dicitur etiam regnum, unde in Psalmo: In cathedra seniorum laudent eum, id est regimine pastorali.

Catulus proprie leonis. Dicitur etiam Christus, quia sicut leo tertia die a natiuitate catulos suos suscitat, ita Deus Pater Filium suum Iesum die tertia suscitauit; unde in benedictionibus Iacob: Iuda, te laudabunt fratres tui, catulus leonis Iuda. Dicitur aliquis inspiratus a demone, unde in Psalmo: In medio catulorum leonum dormiui, conturbatus, et in pluribus aliis locis. Dicuntur etiam minores demones, unde Dauid: Catuli leonum rugientes, ut querant a Deo escam sibi. Dicuntur discipuli hereticorum, unde in Threnis: Lamie nudauerunt mammas et lactauerunt catulos suos. Lamia est quoddam  animal uultum uirgineum habens et pedes equinos, per quod figurantur qui in primis uera proponunt et in fine falsa concludunt, iuxta illud: Latent sepe uineam circumlita melle uerborum; et tandiu preceptor uera simulat quandiu uerba falsa dicit.

Cauda, proprie, dicitur Antichristus, unde legitur in Apoc. quod draco traxit cauda sua secum tertiam partem stellarum, quia maxime diabolus per Antichristum in fine mundi despiciet iustos. Dicitur potestas terrena, unde in Apoc. dicitur quod in caudis scorpionum erant aculei, quia heretici, qui maxime significantur per scorpiones, infestabunt sanctos per terrenam potestatem. Dicitur etiam gentilis populus, unde Isaias: Cauda uertetur in caput et caput in caudam; quia Iudei, qui fuerunt  primi sancti, sunt nouissimi: et gentiles, qui erant nouissimi, facti sunt primi.

Cauma dicitur feruor, unde in catalogo creaturarum: Benedicite cauma et frigus Domino. Dicitur etiam tribulatio, unde Iob: Cutis mea denigrata est super me, et ossa mea aruerunt pre caumate, etc.

Caupo, proprie. Dicitur falsus predicator qui admiscet falsa ueris, unde Isaias: Caupones tui miscent aquam uino, etc.

Cauerna, proprie. Dicitur uulnus Christi factum lancea, unde in Cant.: In foraminibus petre, in cauerna macerie. Per foramina intelliguntur uulnera Christi, que sunt facta clauorum perforatione; per cauernam, uulnus factum cum lancea intelligitur.  Est ergo sensus: In fide habita de uulneribus factis siue per clauos siue per lanceam iudicabunt, id est habitant per fidem. Dicuntur etiam imperfectiores qui minora de Deo sentiunt, ut in eadem auctoritate secundum aliam expositionem: per foramina enim intelliguntur magis perfecti, per cauernam non ita perfecti in fide Christi.

Dicitur prauum cor hominis quod inhabitat diabolus, unde in Isaia: Puer ablactatus, mittens manum in cauernam reguli; id est Christus, postquam ablactatus fuerit, extrahet hominem a demonis potestate, etc.; uel Christus eiiciens diabolum in cauerna reguli, id est ab homine prauo quem inhabitat Lucifer qui dicitur regulus; unde magister  Adamus  :

Anguem forat in maxilla,
Christus hamus et armilla.
In cauernam reguli
Manum mittit ablactatus,
Et sic fugit exturbatus
uetus hospes seculi.
Hamus; dicit, iuxta illud: Quis capiet Leuiathan hamo, ad idem dicit magister:

Manum mittit ablactatus, etc.

Cedrus, proprie, unde legitur in lib. Reg. quod Salomon fecit templum de cedris Libani. Dicitur  angelus, unde Isaias: Quid faciet uirgula deserti, cum mouebitur cedrus paradisi? id est: Quid faciet homo peccator in die iudicii quando sic tremebunt angeli; et alibi de Lucifero dicitur: Cedri non fuerunt altiores illo in paradiso, id est angeli. Dicitur etiam aliquis ex altatus in terrenis honoribus, unde in Psalmo: uidi impium superexaltatum et eleuatum sicut cedrus. Cedrus radicata ad modicum utilis est, eradicata uero magnam affert utilitatem; sicut aliquis potens in terrenis inutilis est, humiliatus uero per penitentiam magnam confert utilitatem, unde in Psalmo: uox Domini confringentis cedros. Dicitur aliquis habens potestatem super multos, unde in lib. Reg.: Carduus uenit ad cedrum Libani, dicens: Da filio meo filiam tuam in uxorem; hoc  dicit Ioas rex Isrel, qui ualde potens erat, Amasie regi Iuda minus se potenti et cum eo pugnare uolenti. Dicitur sanctus; quia sicut cedrus arbor procera et odorifera est et suo odore fugat serpentes: sic sanctus celsitudine uirtutum eminet, bone opinionis odorem mittit, uerbo, opere et exemplo fugat serpentes, id est demones; unde Cant.: Tigna domorum nostrarum sunt cedrina laquearia cupressina; et Psalmista: Iustus ut palma florebit, sicut cedrus Libani multiplicabitur. Dicitur uirtutes sanctorum, unde Ezechiel: Aquila magnarum alarum comedit medullam cedri, id est diabolus, qui dicitur aquila magnarum alarum propter subtilitatem suggestionum, comedit medullam cedri, id est  abundantiam uirtutum. Dicitur templum ex cedro coopertum, ut ponatur materia pro materiato, ut in predicto exemplo, quantum ad litteram, aquila magnarum alarum dicitur Nabuchodonosor, propter multitudinem potentie; qui comedit medullam cedri, id est templum destruxit de cedro coopertum et constructum, mediante Nabuzardan principe suo, etc.

Censere significat numerare, unde legitur quod multa millia filiorum Isrel recensita sunt, id est numerata. Secundum hoc census dicitur a censio, quia antiquitus pecunia tradebatur numero uel pondere, unde dicitur appropensa. Signat repetere, unde in oratione Natalis Domini dicitur: Recensita natiuitas. Nota quod dicitur, recensita per i  productum, et secundum hoc descendit a recensio, is, quod est quarte coniugationis; alii dicunt quod corripitur, et est supinum huius uerbi recenseo, es, quod est secunde coniugationis, et facit preteritum recensui et supinum recensitum; alii dicunt recensetum et uenit a recenseo, es, recensui, et secundum hoc potest dici recensita natiuitas, i producto uel correpto.

Cera, proprie, dicitur cor uel mens hominis per penitentiam ad ignem caritatis emollita uel liquefacta, unde Dauid: Factum est cor meum tanquam cera liquescens. Dicuntur mali, unde in Psalmo: Sicut cera que fluit a facie ignis, sic pereant peccatores  a facie Dei, et fluent a facie ignis gehennalis, etc.

Ceruix, proprie, dicitur superbia; unde in Deut. dixit Moyses populo Isrel: Scio enim contentionem tuam et ceruicem tuam durissimam; et in Psalmo: Dominus concidet ceruices peccatorum. Dicitur potentia, unde in benedictionibus Iacob: Manus tua in ceruicibus inimicorum tuorum. Dicitur etiam libertatis erectio, unde Iob in persona Ecclesie ait: Tenuit ceruicem meam, confregit me, id est quam infirmus habui, discretio sue passionis inclinauit.

Ceruus, proprie, dicitur Christus, uel humana Christi natura, ut habetur in titulo: Deus, Deus meus, respice in me; dicitur ibi in fine psalmi Dauid  pro cerua matutina. Eleganter comparatur humana Christi natura cerue matutine; quia, sicut cerua matituna surgens in mane, cornibus suis penetrat et pertransit dumeta, et constituit se super montium excelsa; sic Christus, mane surgens, a somno mortis transiuit spineta penarum et mortalitatis, et constituit se in excelso montis; quia post resurrectionem transiit in celum, penetrauit etiam dumeta, id est humanos defectus cornibus imposita diuinitas euasit: ideo Christus comparatur cerue et non cerue, ut notetur quod humana natura inferior est diuina, etc.

Dicuntur etiam prophete, unde in Cant.: Adiuro uos, filie Ierusalem, per capras hinnulosque ceruorum. Dicuntur etiam sancti, unde in Psalmo: Montes  etiam excelsi ceruis, et petra refugium erinaceis. Montes ceruis sunt refugium, id est sancti qui tribulantur, recurrere debent ad montes excelsos, id est ad apostolos uel ad eorum exempla, petra, id est Christus, est refugium erinaceis, id est peccatoribus conuersis et penitentibus, qui sic hic figurantur per erinaceos propter ericii proprietatem. Dicitur neophytus uel perfectus secundum quod illud dupliciter exponitur: Quemadmodum desiderat ceruus ad fontes aquarum; hoc enim exponitur de neophytis, quantum ad baptismum, uel de perfectis quantum ad uitam eternam.

Chamus, proprie, dicitur minor tribulatio, quia chamus non ita constringit fauces equi sicut  frenum; unde per chamum minor tribulatio, per frenum maior tribulatio intelligitur; unde in Psalmo: In chamo et freno maxillas eorum constringe, id est in minori et maiori tribulatione. Dicitur minoratio potestatis, unde in lib. Reg. Dominus de Sennacherib ait: Ego ponam chamum in caput eius, id est potestatem eius diminuam, et hoc factum fuit cum angelus Domini in una nocte percussit Sennacherib, cum obsedisset Ierusalem, et occidit octoginta millia de exercitu ipsius regis.

Character, figura. Dicitur imitatio Antichristi, unde in Apoc.: Et factum est uulnus seuum in homines ac pessimum qui habent characterem, id est qui imitantur bestiam, id est Antichristum. Dicitur susceptio  sacramentorum, unde fideles dicuntur habere Christiane religionis uel fidei characterem

Charitas uirtus, unde Apostolus: Charitas non agit perperam. Dicitur etiam Deus, unde in Epistola canonica: Deus caritas est et qui, etc. Dicitur etiam signum caritatis, unde in Euangelio: Maiorem caritatem nemo habet, id est maius signum caritatis.

Cherubin, ordo angelorum; dicitur etiam plenitudo scientie, unde Dauid: Ascendit super cherubin, et uolauit super pennas uentorum, quia quantacunque scientia sit preditus aliquis, Deum comprehendere non potest; dicitur scientia diuina referti, quia super illos ascendit Deus, id est ascendere dicitur super cherubin. Dicitur caritas, quia est plenitudo scientie sine qua meritoria non  est scientia uel perfecta, unde in Psalmo: Qui sedes super cherubin, manifestare coram Ephraim, etc. Dicitur imago angeli, unde in Exod.: Fecit Moyses duos cherubin ex auro ductili.

Chorda, proprie, preceptum Decalogi, unde in Psalmo: In psalterio decem chordarum psallite illi, id est adimplete Decalogum, qui designatur nomine decem chordarum, quia docet obseruantiam decem preceptorum. Dicitur consonantia uocis et operis, unde in Psalmo: In chordis et organo. Dicitur uirtus, unde super illum locum Isaias: uenter meus de Moab sicut cithara clamabit. Sicut cithara sonum compositum non emittit si una chordarum rupta fuerit, sic spiritualis uenter prophete dulce melos non resonabit si una chorda uirtutum defuerit.  Philosophorum quoque sententie confirmant uirtutes coherere, ut, si una defuerit, omnes deessent.

Chorus proprie conuentus aliquorum, unde Augustinus et Ambrosius: Te gloriosus apostolorum chorus. Dicitur chorea, unde legitur quod puelle ducebant choros. Dicitur organicum instrumentum, unde in Psalmo: In tympano et choro. Dicitur ordo, unde dicitur: Chorus angelorum eam suscipiat. Est nomen mensure, unde in Luca: Quantum debes domino meo? qui ait: Centum choros [coros] tritici. Dicitur uentus, unde in Act. apostolorum ubi describitur Pauli naufragium, legitur quod illi qui erant cum Paulo in naui uolebant . . . hiemare, portum Crete respicientem ad Africum et Corum. Est etiam nomen loci, unde: Usus dedit ei stallum in choro et uocem  in capitulo.

Christus est nomen notum et exortum a Greco Christus, quod interpretatur unctus; Christus enim Grece, unctus Latine, Messias Hebraice, et secundum hoc generaliter quilibet unctus oleo potest dici christus. In distincta uero significatione et specialiter sic appellantur in ueteri Testamento reges et sacerdotes quorum capita ungebantur; unde Dauid ait nuntianti sibi mortem Saulis in lib. Reg.: Nunquid ausus fuisti manum mittere in christum Domini; item in Psalmo: Faciens misericordiam in christo suo Dauid. Isti dicebantur christi in signum honoris et spiritualis gratie, in unctione collate. Christus restringitur quandoque ut soli sancti dicantur christi, non a materiali oleo  inuncti, sed a spirituali, unde in Psalmo: Nolitetangere christos meos. Quandoque Christus dicitur antonomastice Filius Dei, Christus qui inunctus plenitudine gratiarum, unde Petrus in Mattheo: Tu es Christus Filius Dei uiui, et notauit in nomine Christi trinitatem, scilicet inungentem Filium inunctum quantum ad humanitatem, Spiritum sanctum quo est inunctus. Nota quod iehsu fuit proprium nomen persone et fuit ab eterno iehsu, quia persona fuit ab eterno: hoc nomen Christus fuit agnomen, quia ab euentu habuit hoc nomen, quia ex tempore incepit esse inunctus plenitudine gratiarum, de qua inunctione dicit Psalmista: Unxit te Deus, Deus tuus, oleo letitie, et ita non fuit ab eterno Christus: cognomen fuit filius hominis uel  filius uirginis. Humana Christi natura dicitur Christus, unde Hieronymus: Qui negauerit Filium Dei assumpsisse Dominum nostrum Iesum Christum, anathema sit. Certe Dominus noster iehsu Christus non fuit assumptus sed assumens. Est sensus: Quicunque negauerit Filium Dei assumpsisse humanam naturam, secundum quam Dominus noster iehsu, id est Saluator et Christus, quia humana natura inuncta, diuina inungens  non enim credibile est quod assumpserit personam hominis hominem, scilicet unum, scilicet humanam naturam, id est corpus et animam, anathema sit.

Chrysolithus resplendet quasi aurum et emittit de se scintillas argenteas. Signat sapientes et caritatiuos  et qui quod sciunt et intelligunt aliis in opere et sermone demonstrant, et hoc est scintillas emittere: chrysos enim aurum, et per aurum sapientia et caritas intelligitur que est maior omnibus uirtutibus; de quo etiam in Apoc. legitur, etc.

Chrysoprasus est purpurei coloris et interguttatus guttulis aureis, etc. Signat eos qui semper in tribulatione et labore passionum uitam suam ducunt manendo semper in caritate. Signat illos qui puri sunt, quod per aurum demonstratur. Chrysos aurum, prasus marrubium; per aurum puritas, per marrubium colorem uiriditas fidei et candidatio castitatis denotantur; marrubium enim candidum est et uiride: de hoc legitur in Apoc.

Cibare, proprie, ut in Euangelio: Si esurierit  frater tuus, ciba illum. Notat spiritualem refectionem, unde in libro Eccli.: Cibauit illum Dominus pane uite et intellectus.

Cibus, proprie, dicitur spiritualis Christi refectio, unde in Euangelio: Hic est cibus meus ut faciam uoluntatem Patris mei; et: Alium cibum habeo manducare quem uos nescitis. Dicitur caro Christi, tam spiritualis quam materialis; unde in Euangelio: Caro mea uere est cibus. Dicitur spiritualis sapientie refectio, unde in lib. Eccli.: Cibauit illum pane uite et intellectus. Dicitur uita eterna, Tobie dixit angelus: Ego cibo inuisibili; et in Euangelio: Ut edatis et bibatis.

 Cilicium, proprie, humana Christi natura propter pene asperitatem, unde in Psalmo: Ego autem, cum mihi molesti essent, induebar cilicio; et alibi: Posui testamentum cilicium.

Cincinnus uel cirrus dicitur proprie capillorum congeries uel intricatio quam solent deferre puelle. Dicuntur sancti sibi inuicem conglutinati, unde in Cant.: Cincinni mei pleni sunt guttis noctium, quia sancti quandoque trahuntur amore terrenorum que oculos rationis obtenebrant, et ideo dicuntur gutte noctium. Dicuntur etiam mali magnis inter se uitiis implicati, et qui sunt capilli specietenus, sed distorti ad illicita, unde sic potest exponi predicta auctoritas.

Cingulum, proprie, castitas; quia, sicut cingulum  restringit fluxus uestium, nec sinit uagari huc uel illuc, sic castitas fluxum et motum concupiscentiarum stringit et refrenat, unde Salomon: Mulierem fortem quis inueniet? Per mulierem figuratur Ecclesia Dei que uenit audire sapientiam Salomonis, id est Christi pacifici, de finibus terre. Et cingulum tradidit Chananeo, id est Ecclesia Christo obtulit castitatem, et de hac dicitur in Luca: Sint lumbi precincti. Dicitur etiam iustitia; quia, sicut cingulum uestes ordinate tenet, sic iustitia restringit superflua, tribuens unicuique quod suum est; unde Psalmista: Erit iustitia cingulum.

Cinis, proprie, homo ratione materie, unde in Gen.: Memento quia cinis es. Dicitur homo ratione  humilitatis, unde in Gen.: Dixit ad Deum Abraham: Quia semel cepi, loquar ad Dominum, cum sim puluis et cinis. Dicitur penitentia, unde dicitur: Cinis et cilicium sunt arma penitentium; et Iob in persona penitentis dicit: Saccum consui super cutem meam, et operui cinere carnem meam. Dicitur miseria, unde in Psalmo: Quia cinerem tanquam panem manducabam. Nimis subtiles et inutiles inquisitiones de humana Christi natura dicuntur cinis, unde Amos: Ne ossa regis Idumee redigantur in cineres. Legitur in lib. Reg. quod rex Ierusalem cum rege Idumeorum, qui erat ei tributarius, uoluerunt obsidere ciuitatem Moabitarum eo quod Moabite uolebant a tributo resilire; rex uero Moab, non potens sufferre insultus obsidentium, uoluit  egredi per portam cum familia sua; rex autem Idumee, qui deputatus fuerat ad custodiam illius, uiriliter restitit ei, nec permisit eum egredi, imo cegit eum in ciuitatem redire. Rex uero pre timore, ira succensus, summitatem muri ascendit, et ibi in conspectu totius obsidentis exercitus, proprium filium immolauit, quia sperauit Hebreos pietate moueri, quod uidentes filii Isrel ab obsidione recesserunt. Post multum uero temporis mortuus est rex Idumee. Moabite uero, in uindictam illius facti, extraxerunt eum e sepulcro, et ossa ipsius combusserunt, et cineres disperserunt. Per regem Idumeorum intelligitur Christus, quia ipse  dixit ad Idumeam: Extendam calceamentum in Idumea; Idumea enim interpretatur terra; per regem Moabitarum intelliguntur heretici et eorum fautores; et est sensus: Ne ossa regis Idumeorum redigerentur in cineres, id est in nimis subtiles et inutiles sententias de humana Christi natura excogitatas: hoc enim esset ossa regis Idumei in cineres et in uanitates redigere. Per ossa enim subtiles et uane questiones et inutiles et occulte sententie intelliguntur, que sparguntur a Moabitis, id est ab hereticis.

Cinnamomum est species aromatica, interna contemplatio; quia cinnamomum est dulcissimi corticis, ideo significat interne contemplationis dulcedinem, unde in Cant.: Nardus, crocus, fistula, cinnamomum.  Dicitur etiam bona fama siue opinio, unde: Sicut cinnamomum et balsamum.

Circuire, proprie, omnia bona uel beneficia diuina memorie commendare, unde in Psalmo: Circuiui et immolaui, id est omnia beneficia diuina memorie dando pertractaui. Signat mente exquirere, ut: Omnes uoluntates Dei homo adimpleat, secundum quam significationem potest exponi predicta auctoritas: Circuiui, id est mentem meam exquisiui, ut omnes uoluntates eius adimplerem. Signat exempla precedentium sanctorum circumspicere ut quilibet homo informet uitam suam, et hoc est: Circuiui et immolaui. Aliquando significat circumuentionem uel demonis suggestionem, unde dicit apostolus de diabolo: Circuit querens quem deuoret, id  est decipiat per suggestionem quos sibi incorporet; Et in Iob Dominus ad Satan: Unde uenis? et respondit: Circuiui terram, id est terrenos circumueni. Signat custodire, unde dicitur de predicatoribus in Psalmo: Et famem patientur ut canes, id est famem patientur seminandi uerbum Dei et conuertendi subditos ad fidem; et circuibunt ciuitatem, id est custodiunt Ecclesiam. Signat considerare, unde in Cant.: Surgam et circuibo ciuitatem. Signat inherere terrenis rebus uolubilibus, unde in Psalmo: In circuitu impii ambulabant. Signat uagari, unde Apostolus. Circuierunt in melotis, in pellibus caprinis, id est uagabantur de loco in locum.

 Circuitus, proprie, mutabilitas temporalium, unde in Psalmo: In circuitu impii ambulabant. Dicitur etiam humana Christi natura que fuit mutabilis, in qua latuit diuinitas quasi punctum immobile, unde Dauid: Factus sum tanquam uas perditum, quoniam audiui uituperationem multorum commorantium in circuitu, id est Iudeorum qui in me tantum considerauerunt humanam naturam humanis defectibus mutabilem, nec peruenerunt ad punctum diuinitatis. Dicitur etiam fallacia, unde in Psalmo: In circuitu impii ambulabant.

Circulus proprie cum quelibet pars equaliter distat a centro. Dicitur nitor eloquii quo utitur hereticus qui, ut falsitatem suam uelet, utitur splendore uerborum ut decipiat corda simplicium, unde  Salomon: Circulus aureus in naribus suis, mulier pulchra et fatua; heretica prauitas uelat fatuitatem colore uerborum. Dicitur refrenatio, unde Dominus loquens ad Iob ait: Nunquid pones circulum in naribus eius, id est nunquid potes refrenare diabolum sicut et ego. Dicitur circumuolutio, unde solet dici: Istud cantatur per circulum anni. Dicitur terminus uel rotunditas, unde: Euangelium hoc predicatur per circulum orbis, id est per circulares partes uel terminos orbis.

Cithara, proprie, significat Filium Dei qui fuit cithara moriendo; quia cithara resonat ab inferiori; psalterium resurgendo, quia psalterium resonat a superiori; gloria ascendendo, unde in Psalmo: Exsurge, gloria mea, exsurge, psalterium et cithara.  Dicitur tempus tribulationis, unde Dauid: Confitebor tibi in cithara, Deus. Deus meus, id est in tempore tribulationis. Dicitur etiam seruitium pro terrenis, psalterium seruitium pro eternis, unde Psalterium iucundum cum cithara. Dicitur carnis mortificatio, unde in Psalmo: Laudate eum in psalterio et cithara, id est in mentis deuotione et carnis mortificatione. Dicitur carnis exsultatio, unde Iob: uersa est in luctum cithara mea. Dicitur passio, unde Isaias: uenter meus ad Moab et cithara clamabat.

Cito notat imminentiam temporis. Aliquando notat totum tempus usque ad diem iudicii, unde in Apoc.: Que oportet fieri cito, id est in presenti  tempore. Omne enim tempus presentis uite comparatum eternitati, quasi unius hore paruissimum est momentum.

Ciuitas, proprie, Ecclesia militans, unde in Psalmo: Gloriosa dicta sunt de te, ciuitas Dei; et alibi: Latera aquilonis ciuitas Regis magni, et iterum: Magnus Dominus noster et laudabilis nimis in ciuitate, etc. Dicitur mundus iste, unde ibidem: In ciuitate munita.

Dicitur conuentus malorum, unde in Apoc.: Cecidit Babylon, ciuitas illa magna. Dicitur uita eterna, unde in Psalmo: Ierusalem que edificatur ut ciuitas, etc. Dicitur anima cuiuslibet fidelis, ut in Psalmo: Ut disperderem de ciuitate Domini, id est de anima fideli, omnes operantes iniquitatem, id est omnes malas cogitationes, que sunt mali ciues.  Dicitur infernus, unde in Psalmo: Quis deducet me in ciuitatem munitam? Infernus ciuitas munita dicitur, quia ante passionem Christi nullus egrediebatur. Dicitur congregatio infidelium; unde Isaias: Ego Dominus et ciuitatem non ingredior, id est congregationem infidelium.

Clamare, proprie, quandoque significat mentis deuotionem, unde dixit Dominus ad Moysen, in Exod.: Quid clamas ad me? et in Dan. legitur quod Susanna clamauit ad Dominum. Quandoque rei euidentiam, unde dixit Dominus ad Cain, in Gen.: uox sanguinis fratris tui clamauit ad me de terra, id est euidens est factum facinus tuum nec indiget clamore accusatoris, unde Augustinus:  Euidentia patrati sceleris non indiget clamore accusatoris. Quandoque significat orationem, unde in Psalmo: Clamaui ad te, Domine, et exaudi. Quandoque auxilii inuocationem, unde in Psalmo: De finibus terre ad te clamaui. Quandoque mentis perfectionem, unde in Psalmo: Clamaui in corde meo. Quandoque audaciam uel animositatem, unde Dominus ad Isaiam: Clama, ne cesses, id est audacter predica; et alibi: uox clamantis. Et dixi: Quid clamabo? Omnis caro fenum.

Clamor, proprie, signum euidens et manifestum ad quod resurgent omnes qui mortui sunt ante diem iudicii, unde in Euangelio: Media nocte clamor factus. Dicitur etiam illa uox que profertur in die iudicii, unde Sophon.: A prima porta erit clamor  et ululatus a secunda; [a prima] scilicet a uisu, quando uidebunt se detrudendos in abyssum inferni; erit clamor a secunda, scilicet ab auditu erit ululatus, quando audient illud uerbum horribile: Ite, maledicti. Dicitur etiam religio, unde Dauid: Clamor meus in conspectu eius; et alibi: Intellige clamorem meum. Dicitur manifestatio siue euidentia peccati, unde Dominus ad Abraham, in Gen.: Clamor Sodomorum uenit ad me; et alibi: Publicauerunt peccata sua ut Sodoma, etc.

Claritas, proprie, dicitur diuina natura, unde in Ioanne: Pater, clarifica Filium tuum claritate quam habui antequam mundus fieret. Dicitur nobilitas, unde in quadam prosa: Clara ex stirpe Dauid.

 Clauus, proprie, dicitur uerbum Dei, unde: uerba sapientium sunt quasi stimuli in altum defixi. Dicitur amor huius seculi, unde Salomon: Clauus clauo retunditur, id est amor huius seculi amore Domini excluditur.

Clerus proprie conuentus clericorum, et est nomen collectiuum, et dicitur clerus a cleros Grece, quod sors Latine, unde dicuntur clerici, id est sorte Dei electi; et secundum aliam translationem, quia clerus interpretatur sors, ponitur hoc nomen cleri pro hac dictione sortes, unde: In manibus tuis cleri mei, ubi nos dicimus sortes mei. Dicitur Nouum uel uetus Testamentum quasi per sortem datum, quia per gratiam Dei, que sorti comparatur, unde in Psalmo: Si dormiatis inter medios cleros, penne columbe  deargentate, et posteriora dorsi eius in pallore auri, uel uirore auri; construe sic: O uos predicatores, si dormiatis, id est per contemplationem quiescatis, inter medios cleros, id est in consideratione et intelligentia utriusque Testamenti, Noui scilicet et ueteris, uos eritis penne columbe spiritualis, id est Ecclesie, quibus ipsa sustentatur, que dicitur columba propter multiplices proprietates columbe quibus pennis mediantibus ad superiora progreditur; penne dico deargentate, id est propter eloquentiam argento comparate; argentum enim sonorum metallum est. Et posteriora dorsi eius, id est perfecti qui sunt in Ecclesia, scilicet actiui qui sustinent pondus diei et estus pro subditis suis, sunt posteriora dorsi eius, id est Ecclesie, et isti sunt  in pallore auri uel uirore auri, in caritate perseuerantes.

Clibanus, proprie, ardens conscientia, unde in Psalmo: Pones eos ut clibanum ignis in tempore uultus tui, id est facies eos ardentes in conscientiis, et hoc in tempore uultus tui, id est uultuositatis tue, cum apparebis in iudicio uel in die iudicii. Dicitur cumulus feni, unde in Euangelio: Si fenum quod hodie uiret, cras in clibanum mittitur, Deus sic uestit . . . . Signat etiam quamlibet grauem penam ut Hec dies iudicii erit clibanus. Signat diabolum, unde in Thren.: Pellis nostra est uelut clibanus a facie tempestatum, id est carnalitas nostra, id est diabolus.

Clypeus, proprie, diaboli repugnatio, unde de  sancto predicatore sub equi nomine dicitur: Super ipsum sonabit pharetra, uibrabit hasta et clypeus; pharetra, occulta prauorum imaginatio contra equum Dei, id est contra predicatorem disputatio. Ergo super predicatorem pharetra uibrat, hasta et clypeus, quia prauorum consilia perstrepunt aperte, unde exoritur disputatio [qua] quasi clypeo predicatori resistitur.

Celum er dicitur, unde in Psalmo: Aues celi comederunt illud. Dicitur firmamentum, unde in Gen.: uocauit Deus firmamentum celum, id est firmamentum quod est celum. Dicitur celeste iudicium, unde in Iob, Domino interrogante, scriptum est: Nunquid nosti ordinem celi? Celi ordinem nosse est  supernarum dispositionum occultas predestinationes uidere. Dicitur immensitas diuina, unde in Isaia de diabolo dicitur: Ascendam in celum, id est immensitatem diuinam, et similis ero Altissimo. Dicitur celestis uita, unde in Iob de hypocrita dicitur: Si ascenderit usque ad celum superbia eius, quasi sterquilinium in fine perdetur. Superbia hypocrite usque ad celum ascendere dicitur, quia eius elatio uitam celestem agere uidetur, sed quasi sterquilinium in fine perdetur, quia de morte in tormenta deducetur. Dicitur sacra Scriptura, unde in Isaia dicitur: Celum sicut liber plicabitur, et hoc tempore Antichristi, quia tunc nullus erit expositor sacre Scripture; et in Psalmo: Extendens celum sicut pellem; per celum sacra Scriptura signatur nobis, et sol sapientie,  et luna scientie, et antiquis Patribus stelle exemplorum atque uirtutum lucent. Istud celum sicut pellis extenditur, quia per scriptores suos carnis lingua formatum, ante oculos nostros per uerba doctorum exponendo displicatur; per aquas angeli designantur, unde in Psalmo: Qui tegis aquis superiora eius; huius celi superiora Dominus tegit aquis, quia ea que de natura diuinitatis uel de eternis gaudiis narrat, nobis adhuc nescientibus, solis angelis in secreto sunt cognita. Celum ergo et coram nobis extenditur, et tamen aquis superiora eius teguntur, quia quedam sacri eloquii iam nobis per apertionem spiritus patent, et quedam, que solis angelis possunt esse manifesta, nobis adhuc seruantur. Dicitur etiam Deus, unde in Psalmo:  Posuerunt in celum os suum. Dicitur sanctus, unde in Psalmo: Qui habitat in celis irridebit eos; et alibi: Dominus de celo sedes eius. Dicuntur celi apostoli, unde in Psalmo: Celi enarrant gloriam Dei. Dicitur Ecclesia, unde in Apoc.: Factum est silentium in celo. Dicitur uita eterna, unde in quadam antiph.: Gaudent in celis anime sanctorum. Dicitur empireum celum, unde in Gen.: Creauit Deus celum et terram, id est mundanam machinam. Dicitur ratio, unde in Euangelio: Fiat uoluntas tua sicut in celo et in terra, id est fac ut sicut ratio nostra est tibi obediens, ita sensualitas, quod erit in futuro. Dicitur incorporea substantia, unde in Pentateucho: In principio creauit Deus celum et terram; celum, id est spiritualia, scilicet et angelicam  naturam; et corporalia, scilicet materiam omnium corporum. Dicitur mens humana, unde in Psalmo: ueritas de terra orta est, et iustitia de celo prospexit, id est confessio de mente. Moraliter dicitur Christus, unde Dauid: Dominus de celo prospexit super filios hominum, etc. Celi dicuntur angeli, unde in Psalmo: Eleuata est magnificentia tua super celos, id est super angelos. Dicitur Spiritus sanctus uel operatio Spiritus sancti, unde Apostolus in secunda Epistola ad Cor.: Primus homo de terra est terrenus, secundus homo de celo celestis ad regnandum, id est operatione celesti uel Spiritus sancti; uel de celo, id est celestis nature, quia diuine et humane.

Cena, proprie, euangelica doctrina; unde in Euangelio de patrefamilias legitur qui fecit cenam magnam  et uocauit multos. Dicitur communicatio corporis et sanguinis Domini uel ipsum sacramentum Eucaristie, unde Paulus: Conuenientibus uobis in unum, iam non est Dominicam cenam manducare, etc.

Cognoscere dicitur Deus per scientiam, unde Dauid: Tu cognouisti omnia nouissima et antiqua. Dicitur Deus per approbationem, unde in Psalmo: Domine, probasti me et cognouisti me, id est approbasti sessionem meam, id est humiliationem in passione, et resurrectionem meam, id est glorificationem in resurrectione. Dicitur Deus per causam, unde in Gen. dixit Dominus ad Abraham: Nunc cognoui quod times Dominum, id est cognoscere feci; et alibi: Cognoui te ex nomine. Dicitur  Deus per eternam beatitudinem, unde Apostolus: Tunc cognoscam sicut cognitus sum. Dicitur homo cognoscere per carnale commercium, unde in Gen.: Cognouit Adam uxorem suam. Dicitur animal cognoscere per imaginem, unde in Ier.: Miluus et hirundo cognouerunt tempus aduentus sui: Isrel autem me non cognouit.

Colare, proprie, unde quidam uersificator ait:

Scit bene colare culicem, glutire camelum,
Qui de iustitiis precipit tollere uelum.
Notat reprobare uel purgare, unde in Euangelio dicitur de Scribis et Phariseis: Colant culicem et deglutiunt camelum, id est minora peccata reprobant et confitentur et purgant; maiora uero retinent et faciunt.

 Colere, proprie, frequentare, unde dicitur: Colo domum, id est frequento. Notat celebrare, unde: Festum tale colitur, id est celebratur. Notat debitum cultum Deo exhibere, unde Apostolus: Creaturam potius coluerunt quam Deum. Nota quod apud grammaticos hec eadem distinctio habetur, unde uersus:

Agros, rus, formam, superos colit atque parentes,
   Hos arat, hoc habitat, ornat, honorat, amat.

Colligere, proprie, remouere, unde in Euangelio: Mittet Dominus angelos suos messores, et colligent de regno eius omnia scandala, id est de Ecclesia remouebunt omnia nociua. Signat ecclesiasticam unionem ducere, unde in Euangelio: Qui non colligit mecum, dispergit. Notat acquirere, unde in Euangelio:  De fructu colligent uitam eternam, id est acquirent. Notat probare, unde: In decretis hinc colligitur, id est probatur; et Betius: Omnis logica aut diffinit, aut diuidit, aut colligit, id est probat.

Collis, proprie, dicitur superbus, unde in Luc.: Omnis uallis implebitur, et omnis mons et collis humiliabitur; per uallem humiles, per montes et colles superbos habemus, etc. Dicuntur minus perfecti in Ecclesia, unde in Euangelio, de die iudicii: Tunc dicent montibus: Cadite super nos; et collibus: Cooperite nos; per montes intelliguntur hic magis perfecti, per colles minus perfecti. Dicuntur apostoli et uicarii eorum propter eminentiam uirtutum, unde in Psalmo: Montes exsultauerunt ut arietes, et colles sicut agni ouium. Dicitur sacre Scripture excellentia,  unde in Iele: In illa die: stillabunt montes dulcedinem, et omnes colles fluent lac, id est sacra Scriptura diuersa pocula propinat. Dicitur uita eterna propter eminentiam glorie, unde inter benedictiones Iacob, in illa scilicet quam fecit Ioseph, dicitur: Benedictiones patris tui confortate sunt benedictionibus patrum eius, donec ueniret desiderium collium eternorum, id est eterna uita desiderata a sanctis, que per colles significatur et dicitur multipliciter propter diuersitatem beatitudinum, etc.

Collum, proprie, dicitur predicator, quia sicut per materiale collum traiicitur cibus, ita predicatio in stomachum mentis auditorum; unde de Ecclesia in Cant. dicitur: Collum tuum sicut turris eburnea  propter candorem castitatis; in collo guttur, in gutture uox est; per collum ergo sancte Ecclesie sacra eloquia designantur. Dicitur superbia, unde in Prou.: Sublimium colla propria uirtute calcaui, id est humiliaui. Dicitur discretio humana, unde in Dan.: Dabitur torques collo eius, id est humane discretioni remuneratio dabitur.

Coluber, proprie, Antichristus, unde in Gen.: Dan coluber in uia, cerastes in semita. Dicitur diabolus, unde in Iob: Et obstetricante manu eius, eductus est coluber tortuosus. Dicitur autem draco, unde deuorat negligentes, aspis cum occulte percutit, auis cum per superbiam decipit, basiliscus cum palam uenenat, leo cum persequitur uiolenter. Dicitur etiam Achab pater Ezechie, unde legitur quod de radice  colubri nascetur regulus, id est de rege Achab Ezechias qui subiugabit sibi hostes.

Columba, proprie, dicitur Ecclesia; unde in Cant.: Columba mea, dilecta mea in foraminibus petre, in cauerna macerie; et alibi: Oculi tui columbarum; et in Psalmo: Si dormiatis inter medios cleros, penne columbe, quia Ecclesia dicitur columba propter multiplices columbe proprietates. Dicitur aliquis sanctus propter simplicitatem, unde in Psalmo: Quis dabit mihi pennas sicut columbe? et alibi: Et quasi columbe ad fenestras suas. Dicitur Deus, unde in Ier.: Deserta facta est terra a facie ire columbe, id est a presentia ire Domini. Columba namque ualde simplex animal est, et quia in nullo  Domini furoris inequalitas serpit, furorem Domini iram nominauit, ut diei discretionis uim imperturbabilem demonstraret, etc

Columna, proprie. Dicitur donum Spiritus sancti; quia, sicut materiale edificium sustentatur materialibus columnis, ita spirituale edificium donis Spiritus sancti tanquam spiritualibus columnis; unde: Sapientia edificauit sibi domum, excidit columnas septem, id est humanam naturam edificauit sibi Filius Dei domum, et in ea excidit dona Spiritus sancti, quod insinuat Isaias, dicens: Egredietur uirgo de radice Iesse, etc., et requiescet super eum Spiritus Domini. Dicitur etiam quilibet contra diaboli tentamenta fortis, unde in Domino dicitur: Qui uicerit, faciam illum columnam in templo Dei. Nam quisquis  in Dei opere recta intentione firmatur, columna in structura fabrice spiritualis erigitur; uel in hoc templo, quod est Ecclesia, positus sit, et utilitati et decori, etc. Columne dicuntur quatuor euangeliste, unde Dominus ad Moysem in Exod.: Facies columnas quatuor et bases earum, uestitas argento: in argento claritas diuini sermonis accipitur, per bases doctores sancte Ecclesie intelligimus, per quatuor columnas quatuor euangelistarum dicta intelligi oportet; dicuntur summi Ecclesie predicatores super quos in celestibus crescens uniuersa spiritualis fabrice structura surgit, unde in Iob: Columne celi contreniscunt; sed iste tremor non est penalis, nec timoris, sed admirationis. Dicuntur apostoli, quia primitiua  Ecclesia innitebatur in apostolis tanquam in columnis, unde in Psalmo: Confirmauit columnas eius, id est apostolos. Dicuntur specialiter Petrus et Ioannes, unde dicitur in Act. quod Apostolus ueniens Ierusalem neminem inuenit nisi Petrum et Ioannem qui erant columne Ecclesie. Dicuntur angeli, unde Iob: Columne celi contremiscunt ante Deum, id est angeli. Dicitur sanctus, unde: Ego in altissimis habitabo, Sapientia dixit, et thronus meus in columna nubis, id est in sancto, qui est columna Ecclesie; quem obumbrat nubes, id est gratia Spiritus sancti. Dicitur prophetia: est enim lex Mosaica tanquam basis supposita, prophetia uero statuitur uel columna uel super basim, Euangelium uero tanquam epistylium: unde post legem addita est prophetia  tanquam columna, post prophetiam Euangelium capitellum.

Coma, proprie. Dicuntur coma fideles Christo adherentes et in eius ornatum credentes, unde in Cant.: Come eius sicut elate palmarum, etc.

Comedere, proprie, delere uel destruere; unde in Psalmo de Chaldeis dicitur: Comederunt Iacob, id est destruxerunt Iudeos descendentes a Iacob. Significat occidere, unde Dauid: Zelus domus tue comedit me, id est inuidia Iudeorum Synagoge occidit me. Significat pati uel compati, unde in eodem exemplo secundum aliam expositionem ut sit sensus: Amor Synagoge inuitauit me passioni uel incendit me amore caritatis ad passionem Synagoge. Quandoque notat spiritualem incorporationem, unde  in glossa de Christo legitur quod non comedit nisi unum latronem tempore passionis, id est Ecclesie incorporauit. Quandoque notat ecclesiasticam unionem, unde in Ioanne: Nisi comederitis carnem, id est nisi fueritis de unione ecclesiastica, non habebitis uitam in uobis. Quandoque notat spiritualem cibum, unde Sap.: Qui edunt me, adhuc esurient, etc.

Compes, proprie, miseria seculi uel culpa; unde in Psalmo: Ut audiret gemitus compeditorum. Dicitur etiam diuinum preceptum, unde in Psalmo: Ad alligandos reges eorum in compedibus, id est in preceptis Dei; et Salomon ait: Iniice pedes tuos in compedes, id est in precepta Dei, etc.

Con, inseparabilis prepositio; semper notat completionem, quod patet in his nominibus: contritio,  confessio, contristatus. Potest etiam concomitantiam notare, ut sit sensus contristatus, id est cum alio tristatus. Notat pluralitatem, unde contristatus, id est pluribus tristatus; conturbatus, id est pluribus turbatus.

Concubina, proprie, anima que non caste, id est uera dilectione Deo seruit, sed pro terrena commoditate aut humana laude, unde: Sexaginta sunt regine et octoginta concubine, in Cant.

Concupiscere, quandoque notat feruentissimum motum caliditatis, unde in Psalmo: Concupiscit et deficit. Quandoque notat primum motum concupiscentie, unde Apostolus: Quod nolo hoc concupisco, id est primis motibus moueor ad concupiscentiam, non ad actum uel consensum. Quandoque consensum et actum,  unde in lege: Non concupisces rem proximi tui; et Apostolus: Nesciebam concupiscentiam esse peccatum, nisi lex diceret: Non concupisces, id est primos motus concupiscentie non produces ad actum uel ad consensum. Quandoque primum motum rationis, unde in Psalmo: Concupiuit anima mea desiderare iustificationes tuas. Nota quod primus motus rationis in existente in peccato mortali non exstinguitur, uult enim homo existens in mortali peccato malum: facit etenim, sed uellet facere bonum uel uelle bonum; uult uelle esse bonum sed non uult esse bonus, quod prouenit primo motu rationis qui ad effectum non producitur propter mortale peccatum; unde in predicto exemplo: Concupiuit anima mea, etc.; non dicit desiderat, sed concupiuit desiderare;  loquitur enim in persona peccatoris. Et ad illud idem facit illud Pauli: uelle bonum adiacet mihi, ex primo motu rationis qui in me exstingui non potuit, perficere autem non inuenio ex uelle nature, nisi adsit uelle gratie.

Conferre, id est dare uel ligare, unde in quibusdam orationibus dicitur: Deus dignetur nobis conferre gratiam suam. Notat prodesse, unde dicitur: Nihil mihi contulit hec medicina, id est profuit. Notat colloqui, unde legitur in Euangelio de euntibus in Emmaus: Qui sunt hi sermones quos confertis ad inuicem? Notat ponere, unde in Iure: Contulerunt se ad arbitros, id est posuerunt. Notat symbolizare, id est portionem ponere; unde ponentes in duodena dicuntur conferre, et Credo in Deum dicitur Symbolum,  id est collectio apostolorum, a sin quod est simul, et bolus quod est portio, quia unusquisque apposuit in eo partem suam. Signat etiam congregare, unde in Bucolic.:

Contuleruntque greges Corydon.

Confessio exactionis est que ex coactione prouenit, ut illa qua demones confessi sunt Filium Dei, dicentes: Iesu, Fili Dei uiui, utquid uenisti ante tempus torquere nos? Dicitur desperationis que ex desperatione prouenit, ut illa qua confessus est Iudas: Peccaui tradens sanguinem iustum, etc.; et Cain ait: Maior est iniquitas mea quam ut ueniam merear. Dicitur penitudinis que ex penitudine, id est penitentia procedit, de qua Iacobus in sua canonica Epistola: Confitemini alterutrum peccata. Dicitur  confessio laudis qua confitemur Dei bonitatem, unde in Psalmo: Confitemini Domino quoniam bonus.

Confiteri, aliquid fateri uel profiteri et non negare, unde dicitur de Ioanne in Euangelio: Confessus est et non negauit, id est professus est. Notat uniuersaliter omnia peccata confiteri; nullus enim confiteri dicitur, nisi omnia peccata confiteatur; unde Iacobus: Confitemini alterutrum peccata uestra. Notat materiam laudis diuine prestare, unde Dauid: Confiteantur tibi, Domine, omnia opera tua. Notat laudare, unde in Psalmo: Confitebor tibi, Domine, in todo corde meo; et alibi: Confitemini Domino quoniam bonus. Notat etiam gratiarum actionem, ut inquit Ioannes episcopus super homiliam Matth.,  Confitebor tibi, Domine Deus.

Confundere notat confusionem nature uel aliquarum rerum commistionem ubi utraque corrumpitur, ut fit in hydromelite quod fit ex aqua et melle. Quandoque notat permistionem persone, unde Athanasius: Neque confundentes personas, ut Sabellius, neque substantiam separantes, ut Arius. Quandoque notat confusionem erubescentie, unde Paulus: Spes autem non confundit, id est spes humana de Christo nullum facit erubescere. Quandoque confusionem penitentie quando aliquis de peccato confunditur, unde Dauid: Confundantur et erubescant. Quandoque confusionem damnationis, unde in Psalmo: In te, Domine, speraui, non confundar.

Considerare significat intelligere, unde Abdias  Considera opera tua; et in Cant. amoris: Nolite me considerare, quod fusca sum, etc. Dicitur uidere, unde: Qui finxit oculum, non considerat. Dicitur insidiari, unde Dauid: Ipsi considerauerunt me; et alibi: Considerat peccator iustum.

Consilium, proprie, dicitur suggestio; unde in Psalmo: Beatus uir, qui non abiit in consilio impiorum. Dicitur consensus, unde in benedictionibus Iacob dicitur Simeon et Leui: In consilium uestrum non ueniat anima mea. Dicitur iudicium, unde in Psalmo: Ideo non resurgent impii in iudicio, neque peccatores in consilio iustorum; quia iudicium non debet fieri sine consilio, iudicium consilium dicitur. Dicitur humilis Christi aduentus ab ipso Dei Filio cum summa dispensatione factus, unde in Psalmo: Consilium  inopis confudistis. Dicitur preceptum arctius, unde Apostolus: De uirginibus preceptum Domini non habeo: consilium autem do. Dicitur deliberatio, unde Dauid: Quandiu ponam consilia in anima mea. Dicitur donum Spiritus sancti, unde Isaias: Spiritus consilii et fortitudinis. Dicitur etiam illud quod subiacet consilio, unde Psalmista: Comprehenduntur in consiliis quibus cogitant.

Constare, proprie. Quandoque notat compositionem, unde Augustinus: Sicut homo constat ex anima et corpore, ita Christus ex Deo et homine. Quandoque notat constantiam, unde in Paralip.: Constantes estote, uidebitis. Quandoque immobilitatem, unde in lib. Reg.: Constat ex agro lentis. Quandoque comparationem, unde communiter dicitur:  Quantum constitit hoc uas? Quandoque manifestationem uel certitudinem, unde dicitur: Hoc constat, id est certum et manifestum est.

Consul, proprie. Dicitur angelus; unde Iob: Nunc dormiens silerem, et somno meo quiescerem, cum regibus et consulibus terre, quia nisi homo peccasset cum angelis quiesceret; angeli recte consules uocantur qui spirituali reipublice consulunt, dum nos sibi ad regnum eternum socios iungunt, quia, ipsis nuntiantibus, uoluntatem Conditoris agnoscimus, et in eis procul dubio consultum ab hac angustia nostre tribulationis inuenimus.

Conterere, proprie, damnare; unde Ieremias: Duplici contritione conteres eos, Domine, id est damnabis  in corpore et anima; et alibi: Super quem ceciderit lapis, conteret. Signat penitere, unde Dauid: Cor contritum et humiliatum.

Contingere, id est euenire: Contigit autem ut moreretur mendicus. Notat pertinere, unde in Luca de filio prodigo: Da mihi portionem substantie que me contingit, id est que ad me pertinet. Significat tangere, unde in Leuit.: Contingebant se parietes templi, id est tangebant. Quandoque notat habitudinem cognationis, unde dicitur: Isti contingunt se in primo gradu.

Contra proprie notat contrarietatem, unde in Iob: In omnibus his non peccauit Iob labiis suis neque stultum quid contra Deum locutus est. Notat etiam rei presentiam, unde Dauid: Peccatum meum contra  me est semper, id est coram me in facie, quia peccatum debeo semper in memoria habere, etc. Quandoque notat materiam, unde Iob: Contra folium quod a uento rapitur, id est in folio. Quandoque proprietatis rei inherentiam, unde Iob: Scribis enim contra me amaritudines, id est penas amaras infligis. Quandoque notat coram, unde in Psalmo: Tota die uerecundia mea contra me est, id est coram me est uerecundia mea.

Contritio. Est contritio penitentium, unde in Psalmo: Cor contritum et humiliatum Deus. Est contritio perfectorum, unde in Cant.: Que est ista que ascendit . . . . et uniuersi pulueris; per puluerem contritio figuratur. Dicitur contritio malorum in presenti, unde in Psalmo: Contritio et infelicitas in  uiis eorum, etc. Dicitur contritio malorum in futuro, unde Ieremias: Duplici contritione contere eos, etc.

Conuenire, proprie, consentire, unde Dauid: Astiterunt reges terre, et principes conuenerunt in unum. Signat pactum facere, unde Mattheus: Serue nequam, nonne ex denario conuenisti mecum? Signat in causam trahere, unde Augustinus: uos, inquam, conuenio, o Iudei. Signat competere uel aptari, unde a uulgo: Hec uestis conuenit isti, etc.

Cophinus proprie uas contextum ex foliis palmarum et iunco, unde in Euang.: et impleuerunt duodecim cophinos fragmentorum. Dicitur immunditia uite, unde in Psalmo: Manus eius in cophino seruierunt et in operibus peccati Pharaoni, id est diabolo, etc.

 Cor proprie. Dicitur anima humana, unde in Psalmo: Qui finxit sigillatim corda eorum, id est qui singulis creat animas, et est contra eos qui dicunt animas per traducem infundi, imo quotidie creat animas, et creando infundit et infundendo creat. Dicitur ratio, unde Dauid: Cor meum conturbatum est in me. Dicitur uoluntas, unde in Euangelio: De corde exeunt adulteria, furta. Dicitur cogitatio, unde Psalmista: Scrutans corda et renes Deus. Dicitur intellectus, unde in Exod.: Diliges Dominum Deum tuum ex toto corde tuo. Dicitur etiam cor Ierusalem, unde in Euangelio: Sicut fuit Ionas in uentre ceti, sic erit Filius hominis in corde terre, id est intra Ierusalem sepultus, que dicitur cor terre, quia est in medio terre, scilicet  inter occidentem et orientem, non inter plagam septentrionalem et australem. Dicitur etiam superior animi potentia qua contemplatur Deum et celestia que uariis censentur nominibus. Dicitur intellectus, intelligentia, intellectualitas, unde: Intellectus solius Dei est et admodum paucorum hominum.---Accedet homo ad cor altum, et ad illud fuit raptus Paulus. Dicitur Filius Dei ut in eodem exemplo secundum aliam expositionem, et erit alia littera: Accedet homo ad cor altum, id est diuina et humana natura simul accedunt in Christo. Dicitur profunditas uitiorum, unde in Psalmo: Transferentur montes in cor maris; uel cor maris dicuntur minores in gentibus ad quos conuertendos transferentur montes, id est predicatores, etc.

 Coram, quandoque notat presentiam rei, unde in lib. Sapientie: Et si coram hominibus. Notat rei contrarietatem, unde legitur de filio prodigo: Pater peccaui in celum, id est contra celum, et coram te, id est contra te. Quandoque approbationem, unde Apostolus: Prouidemus enim bona non solum coram Deo, id est ut Deus approbet, sed etiam coram omnibus hominibus, id est ut homines approbent.

Cornu, proprie. Dicitur humana Christi natura; sicut enim cornu in eminentiori parte corporis habet locum, et est durius carne et mollius osse, et cum eo animal uentilat animalia sibi nociua; sic Christus de eminentiori genere nature humane assumpsit sibi carnem, et est dignior omni humana  natura, et inferior diuina secundum humanitatem. Et Christus cornu, id est humana natura, uentilauit omnes inimicos suos, tam uisibiles quam inuisibiles, unde in Cant. Zacarie: Erexit cornu salutis nobis in domo Dauid pueri sui, id est familia Dauid. Dicitur brachium crucis, unde Habac.: Cornua in manibus eius, et est hypallage, id est manus Christi in cornibus, id est in brachiis crucis. Cornua uel superbia potestas terrena, unde in Psalmo: Cornua peccatorum confringam. Dicuntur bona opera iusti, scilicet uirtutes, unde Dauid: Et exaltabuntur cornua iusti, id est uirtutes Christi, quibus tanquam cornibus uentilat inimicos. Dicitur repugnatio uel insultus inimicorum, unde in Psalmo: Erue animam  a cornibus inimicorum, id est Iudeorum. Dicitur eminentia, unde in Psalmo: Constituite diem solemnem . . . , usque ad cornu altaris. Dicitur abundantia, unde Isaias: Plantaui uineam meam, id est Ecclesiam uel Synagogam, dicit Pater dilecto meo, id est Iesu Christo, in cornu filio olei, id est in abundantia plenitudinis gratiarum quam habuit Christus, qui dicitur filius olei, id est caritatis, que per oleum significatur. Dicitur regnum, unde in Apoc.: uidi de mari bestiam . . . , habentem capita septem et cornua decem, id est Antichristum qui subiugabit sibi decem regna mundi. Dicitur Spiritus sanctus uel donum Spiritus sancti, unde legitur quod Ioannes uidit anum habentem septem cornua, id est septiformem Spiritum sanctum uel septem  dona Spiritus sancti.

Corona, proprie, unde in lib. Mach.: Ornauerunt faciem templi coronis aureis. Dicitur uita eterna, unde Iacobus: Beatus uir, qui suffert tentationem, etc.; quia sicut uictori datur corona, ita triumphantibus in Christo datur uita eterna. Dicitur elatio superbie, unde Isaias: ue corone superbie ebriis Ephraim. Dicitur sublimitas glorie, unde Isaias: In die illa erit Dominus exercituum corona glorie. Dicitur ordo sanctorum, unde in Psalmo: Posuisti, Domine, super caput eius coronam de lapide pretioso, quia sancti sunt quasi lapides in corona Christi. Dicitur tempus gratie, unde Dauid: Benedices corone anni benignitatis tue, etc.

Corpus, proprie. Dicitur corpus Christi; unde in  Euangelio: Ubi fuerit corpus, et congregabuntur aquile, id est in empireo cum Christo erunt sancti renouati sicut aquile. Dicitur Ecclesia, unde Apostolus: Nos sumus unum corpus. Dicitur bonum opus, unde in Euangelio: Si oculus tuus, id est intentio, simplex fuerit, totum corpus tuum lucidum erit. Dicitur uniuersitas peccati, unde Paulus: Destruatur corpus peccati. Signat perfectionem et plenitudinem propter soliditatem, unde Apostolus: In quo habitat plenitudo diuinitatis corporaliter, id est solide, plene et perfecte. Signat coniugem, unde in Apostolo: Qui fornicatur, in corpus suum peccat, id est contra honorem coniugis.

Corruptio proprie putredo, unde in Psalmo: Nec dabis sanctum tuum uidere corruptionem. Dicitur  uulneratio, unde Dauid: Que utilitas in sanguine meo, dum descendo in corruptionem? Dicitur peccatum, unde in Psalmo: Corrupti sunt et abominabiles facti sunt. Dicitur defloratio, unde in passione Nerei et Achillei: Cum Deus omnia potest, non potest de corrupta facere uirginem.

Cortex, proprie, sanctus qui non erubescit passionem Christi, unde in Sir hasirim: Gene tue sunt cortex mali punici, quia doctores sancte Ecclesie qui sacram Scripturam exponunt, memoriam habent passionis Christi, non solum credendo sed etiam imitando. Dicitur litteralis sensus, unde in Iob: Qui mandebant herbas et arborum cortices: cortices arborum comedunt, qui in sacris uoluminibus solam littere superficiem uenerantur, nec  quidquid de spirituali intellectu custodiunt, cum nichil in uerbis Dei amplius, ubi hoc quod exterius audierunt, esse suspicantur. Dicitur bene inchoantis opus, unde secundum aliam expositionem: Et mandebant herbas et arborum cortices; herbas comedere est minima precepta uel opera non seruare; cortices arborum mandere est maiora precepta uel bona opera contemnere.

Cortina, proprie, fidelis, unde in Apoc.: Qui audit, dicat: ueni, et cortina cortinam trahat, id est fidelis fidelem edificat, quod significabatur per cortinas in ueteri Testamento ansulis hyacinthinis connexas quod una tracta alie sequebantur.

Coruus, proprie. Dicitur gentilitas; unde in Iob, Domino  Iob interrogante, dicitur: Quis preparauit coruo escam suam, quando pulli eius clamant ad Deum? per coruos pullosque eorum gentilitas in gratia ex peccatorum fuligine designatur; pullis coruorum esca datur, cum desideria eorum nostra conuersatione reficiuntur. Isti coruo  esca fuit preparata, quando ipsum Ecclesia ad fidem suam conuertit. Dicitur predicator sanctus, unde Salomon: Oculum qui subsannat patrem, et qui despicit partum matris sue, effodiant illum corui de torrentibus. Qui Dei iudicia contemnunt, subsannant Patrem; qui sancte Ecclesie predicationem derident, partum matris despiciunt; sancti uero predicatores, dum fluentis sacre Scripture istos impugnant, qui corui de torrentibus oculos eorum,  id est rationes exstinguunt, qui corui ideo dicuntur, quia per gratiam humilitatis se peccatores esse cognoscunt. Dicitur predicator mercenarius. Coruus tria habet: raucam emittit uocem, est niger, utitur cadaueribus; sic predicator mercenarius raucus efficitur, uel quia non ualet uel quia non uult, quia predicat fauore terreni emolumenti. Niger est fuligine peccatorum, utitur terrenis honoribus qui cadaueribus comparantur; unde Psalmista: Et pullis coruorum inuocantibus eum; pulli coruorum dicuntur prelatorum mercenariorum subditi. Dicitur etiam coruus aliquis extenuans carnem suam per abstinentiam et in seruitutem redigens, unde in Cant.: Come tue sicut elate palmarum, nigre sicut coruus, id est sicut illi macerantes  carnem fuligine tribulationum sunt denigrati; de simili nigredine legitur in Sir hasirim: Nigra sum, sed formosa, filie.

Costa, proprie. Dicitur animi sensus, unde: Attenuet fames robur eius, et inedia inuadat costas eius; inuadit inedia costas quando, omni spirituali refectione subtracta, sensus mentis deficiunt et cogitationes suas regere uel tueri non possunt: coste uniuscuiusque sunt sensus anime qui latentes cogitationes muniunt; inedia inuadit iniqui costas, quia fames interna sensus mentis extenuat ut cogitationes suas nullatenus regat. Nam, dum sensus mentis obtusi fuerunt, cogitationes ad exteriora prodeunt, et quasi costis infirmantibus, ea que in occulto sana latere poterant, foras uiscera funduntur.

 Cras aliquando notat futurum, unde in Genesi: Cras respondebit mihi, id est in futuro. Aliquando ponitur pro incerto, unde curare de crastino, id est de incerto. Aliquando notat sequentem annum, unde Christus in Euangelio ait: Ego hodie et cras demonia eiicio et sanitates perficio, id est primo et secundo anno mee predicationis faciam miracula, tertia die consumor, id est tertio anno moriar et resurgam.

Crassitudo, proprie, pinguedo. Dicitur etiam caritas, unde Isaias: Audite audientes me, et delectabitur in crassitudine anima uestra. Dicitur mors martyris, que ideo dicitur crassitudo, quia, sicut crassitudo fecundat terram, ita mors unius sancti fecundat Ecclesiam, et per mortem unius multi conuertebantur  ad uitam; unde in Psalmo: Sicut crassitudo terre erupta est super terram. Dicitur superbia, unde Iob: Operuit faciem eius crassitudo, id est superbia excecat mentem humanam.

Crater, proprie. Dicitur predicator qui aliis propinat poculum salutis; unde in Cant.: Umbilicus tuus sicut crater tornatilis, etc.

Creare proprie ex nichilo aliquid facere, quando scilicet materia et forma creantur insimul, unde potest dici Deus creator, opus eius creatio. Dicitur res creata creatura, quasi concreatura, quia simul materia et forma creantur, unde in Genesi: In principio creauit Deus celum et terram. Dicitur plasmare uel procreare, unde in Genesi: Creauit Deus cete grandia. Dicitur recreare, unde  in Psalmo: Dixit et facta sunt; ipse mandauit, et creata sunt, id est recreata. Signat innouare, unde Isaias: Creo celum nouum et terram nouam, id est innouo. Signat permittere, unde Isaias: Faciens pacem et creans malum, id est permittens. Signat exaltare, unde in lib. Reg. de Dauid: Creaui te de nichilo, id est exaltaui te, etc. Signat gignere, unde dicit Sapientia: Ab initio et ante secula creata sum; et alibi: Primo omnium creata est sapientia, id est genita; et sic exponit Hilarius: Hinc sumpsit fomentum erroris sui Arius, qui dicit Filium Dei non esse ab eterno, sed creatum ante omnia temporalia.

Creatura, proprie, homo, quia habet similitudinem cum omni creatura esse cum lapidibus, uiuere cum herbis et arboribus, sentire cum brutis, ratiocinari  cum angelis; unde in Euangelio: Ite, predicate Euangelium omni creature. Dicitur sanctus propter quem facta est creatura, unde in Apoc.: uanitati creatura subiecta est.

Credere quandoque notat informem qualitatem, unde Iacobus in Epistola canonica: Demones credunt, et contremiscunt, et secundum hoc fides est perceptio rerum cum assentatione sine causarum cognitione. Quandoque notat uirtutem fidei, id est fidem operantem per dilectionem, unde in Euangelio: Qui crediderit et baptizatus fuerit, saluus erit. Quandoque notat sponsionem certi uoti, unde patrinus respondet pro paruulo: Credo, id est istum crediturum spondeo. Quandoque notat certitudinem rei, unde Paulus: Scio cui credidi et certus sum;  et in Psalmo: Credidi, propter quod locutus sum; hic credidi non notat fidem, sed certitudinem.

Cribrare, proprie. Quandoque significat deiectionem in amorem terrenorum, unde Christus Petro dixit in Euangelio: Simon, ecce Satanas expetiuit uos ut cribraret sicut triticum, et ut cogeret te descendere in amorem terrenorum uel inclinaret in appetitum terrenorum. Sicut triticum in cribro descendit dum cribratur uel residiat , ita contigit de Petro, quia deiectus fuit in amorem terrenorum dum Christum negauit.

Crocus, proprie. Dicitur diuina Sapientia, unde in Epithalamio Christi et Ecclesie: Nardus et crocus, fistula et cinnamomum. Crocus est aurei coloris,  ideo significat diuinam Sapientiam.

Crus, proprie. Dicitur ille qui portat nomen Christi; unde in Cant.: Crura illius columne marmoree.

Crux dicitur patibulum, dicitur carnis mortificatio; unde in Euangelio: Qui uult uenire post me, abneget semetipsum, et tollat crucem suam. Dicitur fides uel predicatio crucis, unde Apostolus: Absit mihi gloriari nisi in cruce Domini; dicitur etiam signum crucis.

Crystallus, proprie. Dicitur obstinatus quem Deus aliquando conuertit ad fidem; unde in Psalmo: Mittit crystallum sicut buccellas, quia obstinatum frequenter per gratiam sibi incorporat.

Cubile, dicitur conscientia, unde in Psalmo: Exsultabunt sancti in gloria, letabuntur in cubilibus suis. Dicitur luxuria uel torpor, unde Apostolus:  Non in cubilibus et impudicitiis. Dicuntur malorum corda in quibus habitant demones, unde in Cant.: A cubilibus leonum et a montibus pardorum, etc.

Culmus, proprie, dicitur hypocrita; unde Osee: Culmus stans non est in eis germen, et non faciet farinam: culmus quippe germen non habet, cum hypocrite uita uirtutibus caret; farinam culmus non facit, cum eis, qui in presenti seculo proficiunt nullum boni operis, fructum reddit.

Cum, prepositio, quandoque notat rerum pluralitatem uel diuersitatem, et tenetur copulatiue, ut ibi in catalogo creaturarum: Benedicamus Patrem et Filium cum sancto Spiritu, id est Spiritum sanctum. Quandoque notat auctoritatem uel dignitatem illius rei cui adiungitur, ut ibi: Qui tecum uiuit et regnat,  auctoritas intelligatur penes Patrem et ne minor intelligatur Filius; non euenit econtrario, unde in Psalmo: Tecum principium, ut sit sensus: O Fili, tecum est mecum principium cum Spiritu sancto qui est splendor sanctorum. Quandoque notat contrarietatem, unde in Apoc.: Factum est silentium in celo, dum committeret draco bellum cum Michele, id est contra Michelem. Quandoque notat identitatem rei, unde in lib. Sap.: Qui cum tranquillitate omnia iudicas, id est in iudicio es tranquillus. Quandoque notat abundantiam proprietatis, unde in Psalmo: uenient cum exsultatione. Quandoque notat habitum, unde in Iosepho legitur quod uxor Agrippe uenit cum magna ambitione, id est cum magno apparatu. Quandoque concomitantiam loci, unde in Euangelio:  Ancilla dixit Petro: Nunquid et tu cum illo eras? Quandoque temporis concomitantiam, unde in Luca legitur quod Anna uixit cum uiro suo a uirginitate sua septem annos. Quandoque notat temporis instantiam. Quandoque notat in compositione personarum diuersitatem et substantie identitatem, ut Filius est consubstantialis Patri, id est eiusdem nature cum Patre. Similiter cum dico Filius est ceternus Patri, id est cum eo eternus. Quandoque notat conformitatem nature, unde dicitur: Filius est consubstantialis Patri. Quandoque notat utilitatem uel profectum rei, unde in cant. Zacarie: Ad faciendam misericordiam cum patribus nostris. Quandoque auctoritatem, ut ibi: Filius est ceternus Patri. Raro  enim dicitur: Pater est ceternus Filio. Similiter: Hec statua similis est Hectori, non tamen dicitur: Hector est similis huic statue; et uere hec dictio cum easdem habet significationes in compositione quas habet in appositione.

Cum, aduerbium, aliquando notat tempus, unde in Ioanne: Cum uenerit Paracletus, etc. Quandoque notat causam et tempus simul, unde in Psalmo: Confitebuntur tibi cum benefeceris ei. Quandoque tenetur aduersatiue, unde in Euangelio dicit centurio: Cum ego homo sum sub potestate constitutus. Similiter: Cum esset Deus, factus est homo. Et nota quod sequente hac dictione tamen, cum semper ponitur aduersatiue. Quandoque coniunctiue uel consecutiue, unde in Ioanne: Cum gustasset, noluit bibere. Quandoque  tenetur copulatiue, ut: Cum Socrates currit, Plato disputat; igitur Socrates currit et Plato disputat.

Cuneus, proprie, prophetarum, unde in lib. Reg.: Cuneus prophetarum uenit obuiam Eliseo. Dicitur acies in bello, unde in uita sancti Martini: Disposuit cuneos, in acie; et alibi: Hostium cuneos penetrabo securus. Et dicitur cuneus ratione similitudinis; est enim cuneus latus a superiori parte, acutus ab inferiori, et sic in cuneis acierum, nam in persona  parte ponitur.

Cur notat aliquando finalem causam uel ratiocinatiuam, unde gloriosa uirgo mater Filio suo: Fili, cur uel quid fecisti nobis sic? et in Iob: Cur faciem tuam abscondis? Quandoque notat causam impulsiuam que alicui conuenit, unde Dominus: Mulier, quid  ploras? Causa impulsiua est qua aliud subitanee fit, ut uerecundia causa est ruboris, timoris, palloris; unde dicitur: Cur pallet iste? Quandoque notat auctoritatem, unde in Euangelio: Cur ergo baptizas, si non es Christus neque propheta, id est qua auctoritate uel presumptione.

Curare notat curam et sollicitudinem, unde in Euangelio: Nolite curare de crastino. Quandoque notat curationem et sanationem, unde Dominus per prophetam: Curaui Babylonem, et non est curata, id est de curantibus nichil omisi quantum ad me, nec tamen est curata. Et sic ibi notat curam et diligentiam medentis, ut sensus sit: Curam adhibui, non tamen curaui. Signat purgare, unde dicitur: Cura triticum, cura domum.

 Currere, proprie, unde in Euangelio: Ioannes cucurrit citius Petro. Significat transire stadium huius uite, unde Apostolus: Sic currite per stadium huius uite ut comprehendatis brauium eterne uite. Quandoque notat impetum et sollicitudinem male agendi, unde in Psalmo: Si uidebas furem, currebas cum eo.

Currus, proprie, uoluptas seculi, uel uana gloria, uel pompa secularis, unde in Psalmo: Hi in curribus et hi in equis. Dicitur exercitus bonorum, unde in Psalmo: Currus Dei decem millibus multiplex. Dicitur conuentus malorum, unde in Cant.: Equitatui meo in curribus Pharaonis. Dicitur similitudo currus, unde in lib. Reg.: uidit Eliseus currum igneum. Dicitur angelorum exercitus, unde: uidi  currus et equites eorum.

Cursus, proprie. Dicitur status presentis uite; unde Apostolus: Cursum consummaui, fidem seruaui. Dicitur fluxus nostre mortalitatis, unde in Psalmo: Et erit tanquam lignum quod plantatum est secus decursus aquarum. Dicitur spatium maius dieta, unde uegetius De re militari: Spatium diete exercitus sunt tantum duodecim milliaria; si autem una die amplius procedat exercitus, non est dieta sed cursus, et in hac significatione sumitur in Lucano, unde Lucanus:

. . Gelidas cursu superauerat Alpes,
cucurrerat per Alpes.

Custos, proprie. Dicitur Deus, unde Isaias: Quid de nocte est uox Idumeorum in captiuitate existentium et clamantium: Quid erit de nocte nostra, o  custos, id est de miseria nostra, o Deus. Cum Iudei sint a captiuitate liberati a Domino, qui custos est hominum. Quid disposuisti de nocte? id est de recta captiuitate. Quibus respondit custos: uenit mane, id est liberatio uestra, et nox captiuitatis recedit. Si queritis per clamorem, querite per deuotionem: conuertimini per fidem et uenite per bonam operationem. uel potest intelligi de patribus ueteris Testamenti qui erant in ora inferni clamantibus: Custos, quid de nocte? id est quid erit de nostra miseria? Respondit custos: uenit mane tempus liberationis, id est tempus gratie, fugit nox culpe, pene et ignorantie. Si queritis ore, querite corde: conuertimini et uenite. Dicitur etiam alibi Christus custos, unde in Euangelio dictum est ei: Samaritanus  es tu et demonium habes, unde consensit se esse Samaritanum, quod interpretatur custos. Dicitur prelatus Ecclesie, unde in Cant. amoris: Inuenerunt me custodes ciuitatis, id est Ecclesie, cum quererem dilectum meum. Dicitur angelus, unde Isaias: Super muros tuos constitui custodes. Preest angelus custos prouincie ciuitati hominum, et sic de similibus.

Cutis, proprie. Dicitur mollities infirmitatis, unde in Thren. per Ieremiam de Nazareis dicitur: Adhesit cutis eorum ossibus, aruit, et facta est quasi lignum: per ossa duritia fortitudinis, per cutem mollities carnis exprimitur. Cutis ergo adherere ossibus dicitur, quia ab eis praua sentientibus infirmitas uitii duritia uirtutis putatur. Infirma enim sunt que faciunt, secundum elationis fiduciam decepti, fortibus  ea suspicionibus iungunt. Et quo de se magna sentiunt ea, eo ab se nequitiam emendari contemnunt, unde sequitur: Aruit, et facta est quasi lignum, culpa quippe eorum tanto insensibilior redditur, quanto apud eos laudabilis habetur. Dicitur etiam peccatum carnis, unde Iob in persona penitentis: Saccum consui super cutem meam, et operui cinere carnem meam: per saccum et cinerem penitentia, per cutem et carnem peccatum carnis intelligitur. Cum ergo quidam post lapsum carnis ad penitentiam redeunt, quasi saccus super cutem consuitur, et cinere caro operitur, quia culpa carnis per penitentiam tegitur, ne indiscreti iudicii examine ad ultionem uideatur. Dicitur etiam de his qui in sancte  Ecclesie corpore exteriori cure deseruiunt, unde Iob: Cutis mea aruit et contracta est, in sancte Ecclesie corpore; quippe qui solis exterioribus curis deseruiunt congrue cutis uocantur, que nimirum cutis arescendo contrahitur; quia mentes carnalium cum presentia diligunt, que quasi iuxta posita concupiscunt, ad futura tendere, per pusillanimitatem nolunt, qui, dum interne spei pinguedine negligunt ut attrahantur, arefiunt; quia si eorum corda desperatio non siccaret, nequaquam estus hec pusillanimitatis attraheret. Cutis ergo arescens contrahitur cum cor, rebus exterioribus deditum atque ex desperatione siccatum, in auctoris sui amorem non tendit sed in semetipso, ut ita dixerim, rugosa cogitatione replicatur.

 Cymbala proprie dicuntur parue campane que acutum reddunt sonum. Dicuntur etiam illi qui predicant ore et dissonant opere a predicatione, unde de talibus dicit Apostolus quod ipsi sunt es sonans et cymbalum tinniens. Dicuntur etiam spirituales  fidelium concordie, unde Dauid: Laudate eum in cymbalis bene sonantibus. Dicuntur laudes ineffabiles que ore plenarie exprimi non possunt, unde: Laudate eum in cymbalis iubilationis.



D


 Demonium proprie significat unum demonem, unde Iudei de Christo in Ioanne: Nonne benedicimus nos, quia demonium habes. Nota quod demon interpretatur sciens, et a demone uenit demonium, et secundum hoc tam boni angeli quam mali possunt demones dici, id est scientes. Ipse enim Deus dicitur demon, unde in Asclepia: Qui in presenti nolunt  credere uerbis, in futuro cogentur credere penis; transibunt enim ad summi iudicis potestatem, id est Dei, unde boni angeli dicuntur calodemones a calo, id est bonum, id est bona scientes, et bene, quia in bonos usus conuertunt scientiam suam; mali uero demones dicuntur cacodemones a caco quod est malum, quia male scientia sua utuntur. Dicitur etiam diabolus, quia, quamuis omnis sciens potest dici demon, restringitur tamen ad significandum malignos spiritus tantum, ut per antiphrasim demones dicantur, quia in prauos usus scientiam suam conuertunt. Quandoque demonium notat multitudinem demonum, unde in Luca: Erat iehsu eiiciens demonium et illud erat mutum, ab effectu, quia obsessum hominem reddebat mutum. A quo cum  Christus quereret quomodo uocaretur, respondit demonium: Legio mihi nomen est, quasi dicat: Multi sumus. Dicitur etiam peccatum mortale, unde legitur in Marco quod Christus eiecit a Maria Magdalena septem demonia, id est septem peccata mortalia, que proueniunt ex demonis suggestione, sine quibus raro est mulier delicati corporis. Dicitur manifesta et grauis tentatio, unde in Psalmo: A sagitta uolante, etc., et demonio meridiano. Hic notantur quatuor genera tentationum. Aperta et leuis cum dicitur: A sagitta uolante in die, id est ab aperta et leui tentatione a negotio perambulante in tenebris, id est ab occulta et leui tentatione; ab incursu, id est ab occulta et graui; et demonio meridiano, id est ab aperta et graui. Dicitur etiam luxuria, unde  in Euangelio: Hoc genus demonii non eiicitur nisi in oratione et ieiunio, et dicitur demon, quia difficile recedit, et quia frequenter per hanc diabolus decipit, et quia aliis uitiis materiam prestat.

Damnare, proprie, damnum inferre, unde: Iste damnatur pena pecuniaria. Notat etiam eterna pena punire, ut in hoc exemplo: Qui uenisti saluare perditos, noli damnare redemptos in corpore et anima.

Dare, proprie, proferre cum utilitate, unde Dauid: Dedit uocem suam, mota est terra. Dicitur gignere, unde Ioannes: Sicut Pater habet uitam in semetipso, sic dedit et Filio, id est genuit Filium uitam habentem in semetipso. Notat discernere uel diuidere, unde in Eccle.: Da partes septem, necnon  et octo, id est distingue inter uetus Testamentum et Nouum. In ueteri enim Testamento patres deseruierunt septenario, patres Noui Testamenti deseruierunt octonario. Notat datum manifestare, unde Apostolus: Propter quod Deus dedit illi nomen, id est manifestauit ei datum in resurrectione, quod nulli alii datum est; et alibi in Euangelio: Data est  mihi omnis potestas in celo et in terra, id est manifestatum est me habere potestatem in celo et in terra.

Dauid, dicitur Christus, unde in titulo huius psalmi: Deus, Deus meus, in fine psalmi Dauid pro susceptione et assumptione matutina, ibi enim hoc nomen Dauid, sumitur in designatione Christi; dicitur penitens, ut in titulo huius psalmi ubi dicitur in fine psalmi Dauid: pro octaua: hic enim hoc nomen sumitur in designatione penitentis. Dicitur populus sub lege Mosaica constitutus, ut in titulo illius psalmi: Usquequo, Domine, obliuisceris; in fine psalmi Dauid: hic enim per Dauid Iudaicus populus intelligitur, Christi aduentum exspectans.

De, quandoque notat locum, ut ibi in Psalmo: De post fetantes accepit me. Notat tempus, unde Dauid:  De die in diem salutare eius. Notat auctoritatem uel efficientiam, unde in Symbolo: Qui conceptus est de Spiritu sancto, id est auctoritate operis Spiritus sancti. Notat materiam, unde ibidem: Natus de Maria uirgine; et in Cant.: Fecit sibi ferculum de lignis Libani. Notat originem, unde in Symbolo: Deum de Deo, lumen de lumine. Notat decisionem, unde in Euangelio: Ramos cedebant de arboribus. Notat integritatem, unde Apostolus: Si dicat auris: Non sum de corpore, nunquid non est de corpore, id est de corporis integritate. Notat sermonem fieri de aliquo, unde Christus in Euangelio: Unus ex uobis me traditurus est; hoc autem dixit de Iuda. Notat causam finalem, unde Ioannes: Cum uenerit Paracletus, arguet mundum de peccato, id est pro peccato.  Notat causam quasi formalem, unde De adipe iniquitatis. Notat exinanitionem uel humiliationem, unde: Christus descendit de celis. Notat transitum de statu in statum, unde in Euangelio: Nemo ascendit in celum nisi qui descendit de celo.

Decor, proprie, dignitas immortalis, unde in Psalmo: Dominus regnauit, decorem indutus est, id est dignitatem immortalitatis. Dicitur species et pulchritudo uirtutum, unde in Psalmo: Domine, dilexi decorem domus tue, id est Ecclesie. Dicitur conuentus sanctorum qui sunt diadema Christi et corona, unde Isaias: Regem in decore suo uidebunt. Dicitur diuinitas, unde in Isaia: uidimus eum non habentem speciem neque decorem, id est diuinitatem.

 Dedicare, proprie rem alicui usui applicare, unde legitur in Deut. quod formidolosi non ibant ad bellum, et qui uineam de nouo plantauerat, et qui uxorem duxerat et non humiliauerit  eam, et qui domum edificauit et non dedicauit, id est communi habitationi non deputauit. Dicitur consecrare, unde ecclesia dicitur dedicari, id est consecrari, quasi communi usui populi deputari. Dicitur glorificare, unde in titulo Psalmi Exsultate, qui talis est: Psalmus cantici in dedicatione domus Dauid, quod intelligitur de glorificatione militantis Ecclesie quam in futuro in corpore, id est anima, habebit.

Deducere significat in altum ducere, unde in Psalmo: Deduc me in semita mandatorum tuorum; et alibi: Deduxit me super semitas iustitie, id est arctiora  precepta et perfectiora consilia quibus a [f. in quorum] semitis pauci ambulant. Notat per diuersa ducere, id est de bono in melius, scilicet de uirtute in uirtutem ducere, unde in lib. Sapientie: Iustum deduxit Dominus per uias rectas. Notat ducatum uel securitatem prestare, unde: Serui Pharaonis deduxerunt Abraham in exitu Aegypti, etc.

Deficere notat proprie defectum corporis, unde in Euangelio: Et si dimisero eos ieiunos, deficient in uia. Deficere ab amore terrenorum, unde in Psalmo: Concupiscit, et deficit anima mea, tendens scilicet in atria Domini, id est anima mea deficiens a terrenorum area, tendit in atria Domini. Et Dauid alibi: Deficit in salutare tuum anima mea; huiusmodi  concupiscentiam et defectum non intelligit nisi Spiritus sanctus, sicut nec illud: Liquefacta est anima mea propter quadrigas Aminadab, id est amore et furore caritatis anima iusti liquefacta est ita, sicut cera a facie ignis. Notat defectum in malo quo aliquis habet propositum faciendi malum, et non potest, in Psalmo: Defecerunt scrutantes scrutinio, id est Iudei defecerunt in consiliis et cogitationibus suis quibus Christum uoluerunt delere. Notat defectum a bono, unde in Psalmo: Defecerunt oculi mei pre inopia; uerba sunt Christi qui dicit oculi, id est apostoli, defecerunt in fide pre inopia animi.

Delere, proprie, in diuina pagina notat priuationem effectus predestinationis eterne, quando aliquis deletur de libro uite, unde in Exod. Moyses:  Aut dimitte eis hanc noxam, aut dele me de libro uite, etc. Nota quod liber uite dicitur eterna predestinatio, quia, sicut in libro multa continentur, ita multi in eterna predestinatione; et sicut scribitur manu alicuius, ita eterna predestinatio facta auctoritate diuina; in hoc libro scribitur quis duobus modis: quantum ad eternam predestinationem, et secundum hoc impossibile est aliquem deleri de libro uite; quantum ad iustitiam presentem uel hominum opinionem, et secundum hoc aliquem possibile est deleri. Iuxta duos modos scribendi duo dicuntur modi delendi, unus quantum ad eternam reprobationem, alter quantum ad presentem iustitiam. De primo habemus, ut dicit Moyses: Obsecro te. Domine, aut dimitte eis hanc noxam, aut dele me de  libro tuo quem scripsisti; quasi dicat: Sicut impossibile est me deleri de libro uite, quantum ad eternam predestinationem, ita impossibile quin dimittes eis hanc noxam; uidetur tamen quis posse deleri de libro uite licet fuerit scriptus, quantum ad eternam predestinationem, secundum quod dicit Propheta: Deleantur de libro uiuentium, quod sic intelligendum: Deleti sunt et cum iustis non scribantur, id est non sunt scripti. Secundo modo delendi multi delentur, quia, licet in presenti uideantur deleti, quantum ad presentem iustitiam et hominum opinionem sunt tamen predestinati, ut fuit Paulus et omnes saluandi, quia,

Exitus acta, finis non pugna coronat,
quod ex hoc patet quia, quamuis Iudas fuerit scriptus  in libro uite quantum ad presentem iustitiam, non tamen fuit scriptus quantum ad predestinationem eternam.

Delictum large peccata et delicta comprehendit, id est commissiones non committendorum, que proprie dicuntur peccata, unde in Psalmo: Delicta iuuentutis mee. Stricte uero dicitur delictum quando omittimus quod non debemus omittere, unde Dauid: Delicta quis intelligit? quasi dicat: Aut rarus aut nullus; unde dicuntur delicta quasi derelicta. Dicuntur peccatum proueniens ex ignorantia, unde distinguitur inter hostiam pro delicto, quod peccatum ignorantie appellatur, et hostiam pro peccato ex industria proueniente. Dicitur peccatum ex impotentia  et infirmitate proueniens, et secundum hoc restringitur ad peccatum proueniens ex adipe iniquitatis; unde distinguitur inter hostiam pro peccato impotentie, quod ibi delictum dicitur, et hostiam pro peccato iniquitatis. Dicitur etiam superbia, unde in Psalmo: Et emundabor a delicto

Denarius est genus nummi ualens decem nummos usuales uel cursales, unde in Euangelio: Utquid perditio hec? potuit enim uenundari trecentis denariis. Dicitur uita eterna, unde in Matth.: Nonne ex denario conuenisti mecum. Nota quod uita eterna dicitur a denario numero propter adimpletionem Decalogi; uel a denario nummo, quia in eo sunt duo, scilicet imago regis et nomen. Sic et sancti erunt in uita eterna imago Christi quantum  ad naturalia, et similitudo quantum ad gratuita, et habebunt sancti nomen Christi qui dicentur nomine Christi. Dicitur passio Christi uel Christus, unde in Apoc.: Bilibris tritici ex denario uno, id est sancti ueteris et Noui Testamenti, qui per triticum significantur, emuntur denario, id est per passionem Christi uel per Christum. Recte ergo sancti per frumentum significantur, quia sicut frumentum primo molitur, consequenter in pastam formatur, post in clibano coquitur, tandem ad mensam transfertur: sic sanctus in tribulatione molitur, in passione decoquitur, tandem ad mensam eterne beatitudinis transfertur. Signat peccatum, unde in Euangelio legitur quod unus debebat quingentos denarios, alius quinquaginta. Non habentibus illis unde redderent,  donauit utrisque, quod intelligendum est de peccato; unde diabolus dicitur exactor, qui primis parentibus mutuo dedit denarium et quotidie a nobis exigit.

Dens, dicuntur maledicta uerba uel detractiones, unde Psalmista: Dentes peccatorum, id est Iudeorum, o Christe, contriuisti, id est maledicta uerba Iudeorum per passionem, resurrectionem et ascensionem tuam contriuisti; quia tunc, scilicet in resurrectione, obstructum est os loquentium iniqua. Mali predicatores dicuntur dentes, etiam falsi predicatores, unde in Iob de Antichristo dicitur: Per gyrum dentium eius formido, id est formido euenit per falsos predicatores Antichristi qui circuibunt terram. Timebunt enim omnes predicationem quam facient predicatores Antichristi in gyro, id est circuitu,  scilicet per diuersas mundi partes. Dicitur persecutor, unde propheta: Infremuit contra me dentibus suis, id est persecutionibus; et loquitur Ecclesia de diabolo. Nota quod dicitur diabolus habere dentes quia comedit hominem per mortale peccatum, incorporat per prauam consuetudinem uel suggestionem dirigit in infernum per prauum finem. Dicitur praua suggestio, unde Iob: Rugitus leonis, id est diaboli, uox et leene, id est Synagoge, que aduersus Christum intonuit, et dentes catulorum leonum, id est praue suggestiones demonum, contriti sunt. Dicitur opus malum, unde Iob: Conterebam molam, id est peccatorem, et a dentibus eius, id est a prauis operibus eius, predam auferebam, id est impediebam  ne peccarent; uel a dentibus eius predam auferebam, id est mentem humanam liberabam quam homo per praua opera depredatur. Dicitur etiam predicator Ecclesie, unde in Cant.: Dentes tui sicut grex tonsarum que ascenderunt de lauacro, omnes gemellis fetibus; per dentes Ecclesie predicatores sanctos accipimus qui predicationibus suis peccantium duritiam conuertunt; qui non immerito detonsis ac lotis ouibus comparantur, quia innocuam uitam sumentes in lauacro baptismi, conuersationis pristine uellera uetusta deponunt. Dicitur apostolus, unde Iob in persona Christi loquens, ait: Derelicta sunt tantummodo labia circa dentes meos. Quid enim per labia nisi locutio, quid per dentes nisi apostoli designantur. In passione ergo circa  dentes labia derelicta sunt, quia adhuc quidem confabulari nouerant, sed predicare iam eum aut  infidelium uitia formidabant. Dicitur interius sensus sicut per Iob dicitur: Quare lacero carnes meas dentibus meis? ac si patenter dicat: Cur interius sensibus carnalia si qua feriunt in me facta discussio, si meis spectatoribus prodesse non possunt.

Deponere proprie a se aliud remouere, unde in Act.: Deposuerunt uestimenta sua secus. Notat ab honore remouere, unde beata uirgo Maria: Deposuit potentes. Notat ab onere carnis remouere uel priuare, unde dicitur sanctorum depositio, quia tunc remouentur ab onere carnis uel priuantur. Notat  aliquid alicui commendare, unde Apostolus: Potens est depositum meum seruare, id est animam. Notat cautionem dare, id est sponsionare, unde in Bucolicis:

De grege non ausim quidquam deponere tecum.
Notat deorsum ponere, unde in Euangelio: Deposuit Ioseph corpus de cruce; potest ita poni in litteris: Ego deponam tecum pro centum mancis quod ita sit.

Descendere dicitur Deus per assumptam humanitatem, unde in Euangelio: Nemo ascendit ad celum nisi qui descendit de celo. Dicitur descendere per angelorum apparitionem, unde in lege descendit Deus super tabernaculum Moysi. Notat punire per uindicte exsecutionem, unde in Gen.: Descendam et uidebo, utrum peccata opere compleuerint, id est  puniam et pena probabo, scilicet per uindictam cognoscere faciam quod tale commiserunt peccatum. Notat reuelare, unde in Gen.: Descendamus et confundamus linguas eorum, et reuelemus angelis ut descendant et confundant linguas eorum. Notat descendere per gratie collationem, unde in Act. descendit Spiritus sanctus super apostolos. Nota quod Spiritus sanctus dicitur descendere quia significat descendisse, unde: Spiritus sanctus descendit corporali specie sicut columba in ipsum, id est columba que apparuit in corporali specie signauit Spiritum sanctum descendisse in eum ab articulo Incarnationis, sed non tunc primum; et ideo dicitur descendisse corporali specie, quia columba fuit illius  descensus signum. Dicitur descendere homo per humilitatem, unde Isaias: Descende, filia Sion, sede in puluere, id est humiliare. Dicitur descendere homo de bono in malum, unde in Euangelio: Homo quidam descendebat a Ierusalem in Iericho, id est a uisione pacis in defectum culpe. Dicitur descendere homo a statu honoris in statum deiectionis, unde in Iona: Descendit rex Niniuitarum de throno suo et sedit in sacco et puluere.

Describere significat rem manifestare uel proprietatem rei declarare, et secundum quod dicitur apud logicos, descriptio. Notat professionem subiectionis Romano imperio per censum capitis factam et in scriptis redactam, unde in Euangelio: Exiit edictum a Cesare Augusto, ut describeretur uniuersus orbis.  Notat predestinationem eternam, unde Greg.: Iustum est ut uniuersus describeretur orbis a Cesare Augusto in natiuitate illius qui suos descripserat et predestinauerat in eternitate.

Desertum, proprie, ut in Euangelio: Ductus est iehsu in desertum a spiritu; et alibi: Erat Ioannes in deserto predicans. Dicitur Iudea uel Iudaicus populus a Deo desertus, unde in Euangelio: uox clamantis in deserto, id est in Iudea a rege et a Deo derelicta. Dicitur mundus, id est mundi homines a Deo deserti, ut in predicto exemplo; secundum aliam expositionem in Isaia: uox clamantis in deserto, id est in mundo, id est in mundanis hominibus.  Dicitur gentilis populus desertus a Deo, et a Dei cognitione et amore et cultu alienus, unde Isaias: Emitte Agnum, Domine, dominatorem terre de petra deserti. O Pater, dicunt sancti, emitte de sinu tuo in sinum uteri uirginalis Agnum, id est Filium tuum innocentem, dominatorem terre, de petra deserti, id est a gentilitate deserta, ad montem filie Sion, id est ad populum Iudaicum: hec ideo dicunt quia Christus descensurus erat ab utroque genere gentilium propter Rahab et Ruth, et Iudeorum; quod satis patet in Iob: Quis dedit inundanti aque cursum, et quis fecit uiam sonanti tonitruo ut ros plueret super terram absque humore in deserto? Aqua inundans est diuina gratia, sonans tonitruum, diuina comminatio. Est ergo sensus: Quis dedit  cursum diuine gratie ut per inundantiam perueniret ad populum gentilem, et quis fecit uiam ut diuina comminatio perueniret ad eumdem, ut ros diuine gratie plueret super terram absque humore aridam, scilicet sine humore diuine gratie, in deserto, id est in gentilitate, id est quis fecit ut gentiles conuerterentur ad fidem? Dicitur etiam paradisus, quia desertus fuit ab angelo et homine. Quis ex uobis homo habet centum oues, etc., in deserto? quis notat hic dignitatem: iste habens centum oues est diuina Sapientia, que habuit angelicam et humanam naturam per centum oues significatam; in centenario enim numero notatur perfectio, in ouibus primitiua utriusque Ecclesie innocentia. Amisit ergo unam ouem per primi hominis lapsum; nonaginta  nouem ouibus in deserto  , id est nouem ordinibus angelorum in celo; assumendo humanam naturam, uenit querere ouem perditam, id est genus humanum, et eam inuentam in humeris suis impositam reportauit ad caulam, id est Ecclesiam. Dicitur etiam mundana felicitas uel terrena uoluptas que facit homines a Deo desertos, unde Iob: In desertis torrentium, id est terrenis uoluptatibus. Comparatur autem infelicitas torrenti, quia modo superabundat et cum impetu mouetur, modo deficit ut torrens. Dicitur animus alicuius sancti a curis mundanorum et a tumultu prauarum cogitationum desertus, unde in Threnis: Sicut struthio in deserto.

Deus ponitur substantiue, unde in Exod.: Audi,  Isrel: Dominus Deus tuus unus est. Supponit diuinitatem, ut: Deus est trinitas. Supponit trinitatem, unde in Gen.: Deus dixit, scilicet, Faciamus hominem ad imaginem nostram. Supponit Patrem, unde in Gen.: In principio creauit Deus celum et terram. Supponit Filium, ut ibi: Deum de Deo. Supponit Spiritum sanctum, unde Apostolus: Templum Dei sanctum est, quod estis uos. Tenetur etiam adiectiue, unde: In principio creauit Deus celum et terram. In Hebreo habetur heloim, plurale huius nominis hel quod significat dii, et non notatur dii pluralitas diuinitatis, sed personarum, ut sit sensus:  Creauerunt dii, id est diuine tres persone, sicut dicitur diuus Adrianus, id est diuinus. Tenetur etiam adoptiue pro perfectis, unde Psalmista: Ego dixi: Dii estis, et alibi: Deus stetit in Synagoga deorum, et Apostolus: Siue plures, siue dii, siue in celo, siue in terra. Tenetur nuncupatiue pro demonibus nomine tantum et non significatione, unde: Dii gentium demonia. Sumitur pro idolis, unde in Gen.: Dixit Laban ad Iacob: Cur furatus es deos meos? id est idola. Sumitur potestatiue, unde in Exod.: Dominus ad Moysem: Constitui te deum Pharaonis, id est potentem super Pharaonem. Et Iacob ad Esau, in Gen.: uidi faciem Dei, id est alicuius potentissimi. Sumitur pro sacerdote, unde in Leuit.: Si seruus uoluerit manere cum domino suo, in perpetuum  uiuet, perforet auriculam suam subula et offerat eum dominus diis, id est sacerdotibus presentabit.

Dextera, proprie, propitiatio diuina; unde in Psalmo: Manus tua protexit me; et alibi: Cadent a latere tuo mille et decem millia a dexteris tuis. Dicitur uita eterna, unde in Cant.: Leua eius sub capite meo, in presenti scilicet, dum confert mihi temporalia, dicit Ecclesia; et dextera illius amplexabitur me, in eterna beatitudine. Dicitur potentia uel Filius Dei, unde in Psalmo: Et educet te mirabiliter dextera tua. Dicitur equalitas Filii cum Patre, unde in Psalmo: Sede a dextris meis; quos enim a dextris collocamus, nobis equales facimus uel reputamus. Dicitur prosperitas, unde: Non declines a uia regia, scilicet neque ad dexteram sequendo prospera, nec  ad sinistram timendo aduersa. Spiritualia dicuntur dextera, unde in Euangelio: Si quis te percusserit in dexteram, prebe ei et aliam, id est si quis hereticus uoluerit te uulnerare in spiritualibus, prepone temporalibus spiritualia ut ante uulnereris in temporalibus quam in spiritualibus. Dicitur uita contemplatiua secundum aliam expositionem, ut sit sensus: Si quis uoluerit te scandalizare in contemplatiua, transfer te ad actiuam, id est si non potes tollere contemplatiuam, transfer te ad actiuam, etc.

Diabolus interpretatur deorsum ruens. Dicitur Leuiathan, id est addimentum. Dicunt quidam quod Leuiathan est piscis qui uocatur cete, quia, sicut cetus adiicit sibi alios pisces per incorporationem,  sic diabolus malos sibi incorporat per suggestionem. Dicitur Satan, id est aduersarius, et Satanas quod idem est, quia nobis aduersatur. Dicitur etiam Sathel, id est contrarius Deo. Dicitur peccator qui a throno iustitie ruit in lutum culpe, unde: Nonne uos duodecim elegi de mundo, et unus uestrum diabolus est, scilicet Iudas qui cecidit a dignitate apostolatus in apostasiam.

Diadema proprie corona, et dicitur diadema quasi duo demens: principium et finem. Dicitur dietas uel eternitas quia caret principio et fine, unde Martianus  : Iupiter detraxit diadema a capite  primitiue filie Aeternitatis, et posuit illud in capite Siches Endelechie, filie Solis. Dicitur uita eterna, unde Isaias: Et diadema regni in manu Dei tui. Signat eternam beatitudinem, quia regnum est; in significatione habet duos circulos, et nos erimus in futuro beati in corpore et anima; unde dictum est de sanctis in libro Sapientie: Accipient diadema speciei, id est speciosam beatitudinem, de manu Domini. Dicitur humana Christi natura quasi duo demens, scilicet culpam incipiendo et mortem perseuerando, unde: Egredimini, filie Sion, et uidete regem Salomonem; et o uos fideles anime, egredimini a contuitu terrenorum ad amorem celestium, id est uidete regem Salomonem, id est uerum pacificum Iesum Christum, qui reformauit pacem inter  Deum et hominem, inter angelum et hominem, inter hominem et hominem, in diademate suo, id est humana natura, quo coronauit eum mater sua, uirgo gloriosa, in die desponsationis eius et in die letitie cordis eius, quia nunquam habuit tantum gaudium quantum in illa die quando dictum est ab angelo: Ecce concipies; uide textum, uel: In diademate, id est in carne quam assumpsit a matre sua uirgine; in die desponsationis sue, id est quando sibi desponsauit Ecclesiam. Dicitur etiam corona, ut in prefata auctoritate: Egredimini, filie Sion, id est o uos mulieres, que solebatis esse in comitatu Iesu Christi, egredimini a ciuitate et uidete regem Salomonem, id est Christum; in diademate, id est in spinea corona, qua coronauit eum mater sua, id est  Synagoga de qua secundum carnem natus est; in die desponsationis sue, id est conceptionis, quia reuolutis annis eo die quo conceptus fuit et passus est.

Dicere, proprie, promittere; unde in Psalmo: Dixit Dominus ad me: Dabo tibi gentes, id est promisit mihi. Dicitur preordinare, unde Dauid: Dixit et facta sunt. Significat aliud de facili facere, unde in Genesi: Dixit Deus: Fiat lux et facta est lux, id est ita fecit lucem de facili sicut quis profert uocem de facili. Notat Filium equalem sibi gignere, unde in Psalmo: Dixit Dominus Domino meo, id est Deus Pater genuit Deum Filium sibi in omnibus equalem. Significat etiam precipere, unde in  Euangelio: Dic uerbo et sanabitur puer meus. Notat inspirare, unde in prophetis: Et dixit Dominus ad me, id est inspirauit mihi. Notat manifestare, unde dicitur in Iob quod Dominus dixit ad Satan: Unde uenis, Satan, quod nichil aliud est quam peruersas uias diaboli omnibus reuelare. Notat posse dicere, unde in Euangelio Dominus ad Pilatum: Tu dicis, id est, breui facta permutatione modi pronuntiandi, dicere potes.

Dies, proprie, tempus presentis uite, unde in Psalmo: Quandiu ponam consilia, etc. Per diem dicitur tempus indeterminatum, unde Isaias: In illa die stillabunt montes dulcedinem. Dicitur tempus gratie ut in predicto exemplo secundum aliam expositionem; et alibi: Hec est dies quam fecit Dominus. Dicitur tempus  iudicii, unde Sophon.: Dies illa, dies ire, non quod certum sit quod de die fiat, quia scriptum est de eo: Dies Domini fur in nocte, ita ueniet, et de eo dicitur in Euangelio: Media autem nocte clamor factus est, sed ideo dicitur dies, quia tunc libri conscientiarum erunt aperti, clari, manifesti. Dicitur lux gratie, unde Apostolus: Nox precessit, scilicet ignorantie dies, lux, id est gratie, appropinquabit. Dicitur uita eterna, unde in Psalmo: Melior est dies una in atriis, et alibi: Et numerus dierum quis est, et dicuntur ibi dies pluraliter propter diuturnitatem, etc. Dicitur praua conscientia, unde Statius:

   . . . Assiduis circumuolat alis
Seua dies animi.
Dicitur prosperitas, unde in Psalmo: In die mandauit  Dominus misericordiam suam. Dicitur intellectus humanus, unde Apostolus: Mihi autem pro minimo est ut a uobis iudicer aut ab humano die, id est ab humano intellectu. Iudei ad fidem conuersi dicuntur dies, unde: Et nox sicut dies illuminabitur, sicut apostoli de Iudeis ad fidem conuersi. Dicitur spiritualis doctor, unde in Psalmo: Dies diei eructat uerbum, id est spiritualis spirituali de pleno profert uerbum quod erat in principio apud Deum. Dicuntur anime electorum, unde Iob de nocte conquestus ait: Non computetur in diebus anni, nec numeretur in mensibus; per annum predicationem superne gratie intelligimus, quia sicut in anno congestis diebus mensis, et tempus perficitur, ita in superna gratia multiplex uirtutum uita completur;  per dies ergo electorum mentes, per menses multiplicate eorum Ecclesie que unam Ecclesiam catholicam faciunt designantur. Illa ergo nox non computetur in diebus anni, nec numeretur in mensibus, quia antiquus hostis, qui per noctem intelligitur, superbie sue tenebris pressus, aduentum Saluatoris conspicit, sed nequaquam ad ueniam cum electis rediit. Dicitur eternitatis longitudo, unde Iob: Ab Omnipotente non sunt abscondita tempora; qui autem nouerunt eum ignorant dies illius, quia cum ipse sit eternitas, qualiter tamen sit ipsa eternitas ignoramus, quia, etsi Deum per fidem nouimus, qualiter sit eternitas, sine preterito ante secula, sine futuro post secula, sine mora longa, sine  prestolatione perpetua non uidemus. Dicitur miseria temporis uel peccati delectatio, unde Iob: Pereat dies in qua natus sum et nox in qua dictum est: Conceptus est homo. Per diem peccati delectatio designatur; per noctem cecitas mentis, per quam se homo patitur in culpe perpetratione positum. Dicitur etiam status angelice nature, unde Iob: Cum quadam die assisterent filii Dei, id est angeli, coram Domino, adfuit Satan inter eos non per essentiam, non per gratiam, sed naturam habendo angelicam sicut ipsi, etc.

Digitus, proprie. Dicitur Spiritus sanctus quia, sicut in digito sunt diuerse iuncture et uncie, ita diuersa sunt Spiritus sancti dona; et sicut digitus procedit a manu et corpore, manens eiusdem nature  cum utroque, ita Spiritus sanctus a Patre et Filio, manens eiusdem nature cum utroque; et sicut digitis operamur, ita Spiritu sancto operantur Pater et Filius; unde in Euangelio: Si in digito Dei eiicio demonia, id est uirtute Spiritus sancti, filii uestri in quo eiiciunt. Et magi Pharaonis in tertio signo deficientes, dixerunt: Digitus Dei est hic, id est opere Spiritus sancti fit hoc. Dicitur eternitas beata, quia sicut diuersi digiti sunt distincti in eadem manus substantia, ita diuerse persone in eadem natura; et sicut operamur digitis, ita omnia fiunt opere Trinitatis, unde Isaias: Quis appendit terre molem digitis tribus, id est quis creauit terram et reddidit eam immobilem? Trinitas. Dicitur opus bonum, unde per minimum digitum significatur  minimum opus bonum, unde diues in Euangelio ait ad Abraham: Mitte Lazarum ut intingat extremum digiti sui in aquam, ut refrigeret linguam meam, quia crucior in hac flamma, id est: Si ego haberem unum minimum bonorum suorum operum, haberem refrigerium cruciatus quem sustineo pro peccato lingue; et alibi Dominus iehsu Phariseis: Imponunt hominibus onera importabilia, digito autem suo nolunt ea mouere, id est nec minimum opus bonum facere uolunt. Dicitur discretio, unde in Iob: Attendite me et obstupescite, superponite digitum ori uestro, id est considerate que ego egi et admiramini; considerantes mala que patior, uosmet a uestra culpa considerate.

Diligere Deus dicitur, id est predestinare, unde  in Malach.: Iacob dilexi, id est predestinaui ab eterno; Esau autem odio habui, id est reprobaui ab eterno. Notat in suo esse conseruare, et secundum hoc Deus diligit uniuersa et etiam secundum hoc diligit diabolum, unde in lib. Sap.: Nihil odisti eorum que fecisti, id est omnia in suo esse conseruasti. Notat approbare, unde in Psalmo: Dilexisti iustitiam, id est approbasti, et odisti iniquitatem, id est reprobasti. Notat spiritualia bona conferre, et secundum hoc dicitur Deus Iudam dilexisse, id est bona spiritualia ei contulit; unde in Gn : Exhibitio operis probatio est dilectionis. Notat signa dilectionis exhibere, unde in Ioanne: Hic est discipulus ille quem diligebat iehsu, id est cui signa dilectionis exhibuit;  et alibi de Maria Magdalena: Dimissa sunt ei peccata multa, quoniam dilexit multum. Nota quod hic potest preponi talis questio: Hic sunt duo quorum alter sit predestinatus ad gloriam maiorem, et sit minus bonus quantum ad presentem iustitiam; alter predestinatus ad minorem gloriam, magis tamen bonus quantum ad presentem iustitiam, queritur utrum unum istorum magis diligat Deus. Solutio: Dicimus quod semper magis diligit illum quem ad maius bonum preparat.---Signat etiam specialem motum caritatis in aliquem dirigere, unde in Exodo: Diliges Dominum Deum tuum. Dicitur homini bona optare, unde in Euangelio: Diliges proximum tuum sicut te ipsum, id est ad tantum, non ex tanto, id est tantum bonum debes optare  proximo tuo quantum et tibi, sed non ex tanto motu caritatis. Si enim maius bonum uelles proximo tuo quam tibi, stultitia esset, si non tantum inuidia. Et est sensus: Diliges proximum tuum sicut te ipsum, scilicet ad uitam eternam. Signat appetere, unde dicitur: Iste diligit uitam eternam, id est appetit; et alibi dicitur: Diligentium bona, id est appetentium. Dicitur laudare, et secundum hoc tenemur diligere omnem creaturam, id est ex omni creatura tenemur sumere materiam laudis diuine; unde in catalogo creaturarum: Benedicite, omnia opera Domini, Domino. Sensus est: uos omnes creature ex omnibus materiam laudis diuine prebete. Notat gratias Deo exhibere, unde in Euangelio: Cui plus committitur, magis Deum diligere tenetur,  id est magis gratus debet esse Deo et maiores gratias ei exhibere tenetur quam ille cui minus committitur, sed maiori motu caritatis eum non tenetur diligere. Notat approbare, unde dicitur quod quilibet tenetur magis bonum extraneum diligere quam patrem malum; unde dicitur quod cariora membra maiori caritate sunt amplectenda; sed hoc dicimus quod Linus magis debet diligere Petrum quam se, id est approbare, quia Deus magis approbat Petrum quam Linum, etc. Signat bona conferre uel exhibere, et secundum hoc potest dici quod magis tenemur diligere iniustum notum quam extraneum iustum, id est maiora bona ei conferre uel exhibere. Hic queritur in qua acceptione hic teneatur uel accipiatur, cum dicitur: Homo diligit Deum.  Dicimus quod sic exponi approbant: Appetit gratias, exhibet, laudat: ideo dicitur aliquis diligere Deum, scilicet maiorem caritatis motum meum dirigendo, ipsum appetendo, approbando, laudando, ei gratias exhibendo. Item queritur in qua acceptione hic accipiatur, cum dicitur: Ego teneor diligere Deum magis quam me. Dicimus quod sic potest exponi: Debeo diligere, id est maiorem motum caritatis in Deum quam in me dirigere.

Diluculum proprie significat idem quod aurora. Dicitur lux diuine cognitionis, unde in Iob: uisitas eum diluculo, id est luce diuine cognitionis uisitas aliquem iustum illuminando eum, scilicet iustum iustificans et subito probans illum. Primo homo  iustificatur, postea probatur. Dicitur initium diuine gratie, unde in Psalmo: Adiuuabit eum Dominus mane diluculo. Dicitur Christi resurrectio, unde Iob: Orietur tanquam diluculum; dicitur enim resurrectio diluculum, quia diluculo facta est. Dicitur Ecclesia Dei quantum ad primitiuum statum, quia, sicut diluculum est initium diei, ita primitiua Ecclesia est initium triumphantis Ecclesie, unde Iob: Nunquid post ortum suum prouidisti diluculo, id est primitiue Ecclesie de Iudeis assumpte, id est apostolis locum suum, id est statum; et hoc post ortum, id est post assumptionem humanitatis, quasi dicat; imo post ortum meum, id est post assumptam humanitatem.

Diluuium, proprie, fluxus carnalium concupiscentiarum,  unde in Psalmo: uerumtamen in diluuio aquarum multarum, id est qui manent in carnalibus concupiscentiis ad Deum non approximabunt. Dicitur error diuersarum sectarum in quibus confidebant Pharisei, unde sic potest exponi predicta auctoritas: uerumtamen in diluuio aquarum multarum, id est tales qui confidunt in erroribus diuersarum sectarum non approximabunt ad Deum. Dicitur aliquis fluens per carnales concupiscentias, unde Dauid: Dominus diluuium inhabitare facit, id est sanctos inhabitare illesos facit inter fluentes submersores, id est arcam Ne seruauit inter fluctus et aquarum inundationes. Dicitur baptismus, unde secundum aliam litteram: Dominus diluuium inhabitare facit, id est aquas baptismi; per gratiam  que crimina mundi purgant, sicut per diluuium mundatus est mundus.

Dimittere, proprie, petitioni satisfacere; unde in Euangelio: Dimitte eam, quia clamat post nos. Significat penitentiam suam subtrahere, unde in Exodo legitur de angelo qui dimisit Moysem, id est ei apparere desiit. Notat remittere, unde: Dimitte nobis debita nostra. Notat aliquem sibi relinquere uel consilium suum ei subtrahere, iuxta quod solet dici: Ille dimisit illum sibi, etc.

Diplois, duplex uestis, quasi duplex plica. Plois enim Grece, plica Latine, qualis est mantellus cum serico uel cum pellibus. Dicitur duplex confusio damnatorum, scilicet confusio corporis et anime; unde in Psalmo: Operientur sicut diploide confusione  sua. Dicitur fraus hypocritarum qui aliud habent in corde et aliud in ore, unde dicitur: Induti diploide, id est duplicitate; in corde enim aliud cogitant et aliud ore loquuntur.

Discus proprie dicitur scutella magna. Dicitur mensa, unde legitur in Euangelio: Da mihi in disco caput Ioannis Baptiste, id est mensa uel scutella. Dicitur mantile uel mappa, unde legitur quod Dominus ostendit Petro omnia genera animalium in disco quatuor initiis dependenti, id est quatuor angelis uel funiculis subtilissimis. Dicitur plumbatum corpus, scilicet rotundum ex plumbo factum quo ludebant antiqui, unde legitur quod ludebant in disco Greci.

 Dispergere proprie in diuersa spargere, iuxta quod dicitur: Iste dispersit semina. Significat in diuersa partiri, unde in Psalmo: Dispersit, dedit pauperibus, id est diuersis partitus est; non enim omnia debent uni dari, iuxta illud Isaie: Frange esurienti panem tuum. Notat schisma facere, unde in Euangelio: Qui non colligit mecum, dispergit, id est qui non manet mecum in unitate Ecclesie, schisma facit. Nota quod triplex est uinculum Ecclesie, unde Salomon: Funiculus triplex difficile rumpitur. Primum est fidei quod heresis dissoluit, secundum caritatis quod schisma rumpit, tertium obedientie quod contumacia diuidit. Notat destruere, unde in Psalmo: In uirtute tua disperge illos. Notat diuidere, unde in Genesi: Diuidam eos in Iacob et  dispergam eos in Isrel, id est non habebunt sortem propriam in terra promissionis, et loquitur ibi Iacob in persona Christi uel in propria persona, ut sit sensus: Diuidam eos, id est predices eos diuidendos, et intelligitur hoc de tribu Simeon et Leui; quoniam ideo quod fraudulenter interfecerunt Sichimitas, proprias non habuerunt sortes, sed dispersi sunt inter alias sortes; unde in benedictionibus Iacob: Simeon et Leui, in consilium uestrum non ueniat anima mea; uel hoc intelligitur de Scribis et Phariseis qui descenderunt de Simeon et Leui, qui, quia machinati sunt in mortem Christi, dispersi sunt.

Dissipare, proprie, dilaniare uel in diuersa diuidere, et componitur ex dis et seps, sepis, quia sepes in diuersas partes de facili diuiduntur, Signat destruere,  unde in Psalmo: Dissipata sunt ossa mea, id est fortitudo destructa. Signat diuersis modis et inutiliter expendere, unde in Euangelio de filio prodigo qui dissipauit substantiam, etc., id est diuersis modis et inutiliter.

Diues proprie amans diuitias, unde in Euangelio: Facilius est camelum per foramen, etc. Dicitur habens et amans diuitias, unde in Luca: Erat quidam diues, ut notetur habitus ibi et amor. Dicitur superbus, quia ex diuitiis nascitur superbia, unde beata uirgo Maria: Esurientes impleuit bonis et diuites dimisit inanes. Dicitur aliquis habens spirituales diuitias, unde in Psalmo: uultum tuum deprecabuntur omnes diuites plebis, id est qui amant diuitias spirituales. Dicitur Deus propter totius  boni plenitudinem et abundantiam, propter scientiam et potentiam; unde dicit Apostolus: Deus autem qui diues est in misericordia. Dicitur etiam diuina natura, unde in Psalmo: Simul in unum diues et pauper, id est diuina natura secundum quam Christus dicitur diues et pauper, id est humana Christi natura secundum quam fuit pauper.

Diuitie, proprie, unde in Psalmo: Diuitie si affluant, nolite cor apponere; unde Iob: Si letatus fuero super multis diuitiis, quasi dicat: Et si multa cognoui que facere debui, intelligentia cor non extulit meum. Sancti enim minime exsultant cum cognoscunt que faciunt, sed cum bona faciunt que cognouerunt. Dicuntur diuitie diuinum eloquium,  unde Iob: Et bibent scientes diuitias eius; Iudeorum namque diuitias gentiles scientes bibunt, quia fluentis sacre locutionis que prius habuerunt Iudei conuerse gentilium mentes irrigantur. Dicitur abundantia, unde Apostolus: O altitudo diuitiarum sapientie et scientie! et alibi: An diuitias bonitatis eius et patientie et longanimitatis contemnitis?

Dolare proprie lignum rude non perfecte nec plenarie, sed semiplene exspoliare, inde dolabrum; unde legitur in Legenda Dionysii: Hebetatis dolabris. Notat preparare, unde Osee: Propter hoc dolaui in prophetis, dicit Dominus, id est intelligentia diuinarum Scripturarum que rudis erat in prophetis fuit dolata, id est sacra Scriptura in prophetis ad intelligendum preparata, que antea rudis fuerat,  adhuc tamen mansit occulta et quasi inexspoliata usque ad apostolorum tempora per quos fuit exspoliata, id est manifestata et aperte declarata, et per alios sacre Scripture doctores.

Doma, tis, proprie tectum planum, unde, Ioab cepit ciuitatem Ierusalem per domata saliens. Dicitur tropologia uel mortalitas, unde in scholastica Historia legitur quod tropologia est doma culmini superpositum; historia est fundamentum, allegoria parietes erigit. Tropologia est doma quod tectum consummat et perficit.

Domus, proprie, corpus humanum; unde Iob: Qui habitat domos luteas. Dicitur homo peccator, unde in Luca: Diabolus dicit: Reuertar in domum meam unde exiui. Dicitur Ecclesia militans, unde Psalmista:  Letatus sum in his, etc. Dicitur ecclesia materialis uel templum Dei, unde in Euangelio: Domus mea, domus orationis. Dicitur anima, unde in Psalmo: A domibus eburneis; eadem est templum Dei, unde: Dominus in templo sancto suo. Dicitur conscientia, unde Salomon de anima perfecta: Considerauit semitas domus sue, etc., semitas domus sue considerat, quia omnes conscientie cogitationes subtiliter inuestigat; panem otiosa non comedit, quia hoc quod de sacro eloquio intelligendo per preceptum, foras in opere ostendit. Dicitur celi habitaculum, unde in Psalmo: Passer inuenit sibi domum, et turtur nidum. Per passerem Redemptor noster, per turturem sancta Ecclesia exprimitur: Passer inuenit sibi domum, quia celi habitaculum  noster Redemptor intrauit; et turtur nidum, quia sancta Ecclesia, amore Conditoris affecta, crebris gemitibus utitur et uelut nidum pacatissimum fidei quietem construit, in qua crescentes filios quasi pullos, quoadusque ad superiora euolent, caritatis gremio calefactos fouet. Dicitur uirtutum fabrica, unde Salomon: Diligenter exerce agrum tuum, ut postea edifices domum tuam, id est castiga carnem tuam ut postea edifices uirtutum structuram. Dicitur corpus Christi, unde in Parabolis: Sapientia edificauit sibi domum: Sapientia sibi domum condidit cum unigenitus Dei Filius in utero uirginis, mediante anima, humanum sibi corpus creauit. Dicitur Ecclesia triumphans, unde in Psalmo: Introibo  in domum tuam, et hoc secundum unam expositionem, secundum aliam intelligitur de militante. Et alibi in Ioanne: In domo Patris mei, et hoc de triumphanti. Dicitur sacra Scriptura, unde in Psalmo: In domo Dei ambulauimus cum consensu, id est uno modo exponentes. Dicitur sepulcrum mortuorum, unde Dauid: Sepulcra eorum domus in eternum. Dicitur infernus, unde Iob: Infernus domus mea est. Domus etiam significat corpus et celum, unde Apostolus: Scimus quod si domus nostra terrestris dissoluatur, habemus domum non manufactam in celis.

 Donec aliquando ponitur exclusiue, unde de Ioanne in Euangelio: Sic eum uolo manere donec ueniam, quasi dicat: Christus non morietur nisi in aduentu meo. Ponitur etiam inclusiue et tunc notat finis carentiam uel eternitatem, unde in Psalmo: Donec ponam inimicos tuos, id est eternaliter. Ponitur etiam negatiue et tunc notat impossibilitatem, unde in Euangelio dicitur: Donec celum et terram ceant non faciam istud, id est nunquam. Similiter habetur ibi: Antequam conuenirent, id est nunquam conuenerunt. Ponitur aliquando copulatiue, unde in Genesi: Det tibi Deus et de rore celi et de pinguedine terre abundantiam, donec ueniat desiderium collium eternorum, id est desiderium uite eterne per colles significatum.

  Donum uel datum dicitur large quidquid datur. Sunt dona naturalia, scilicet memoria, intellectus, ratio, intelligentia; unde in Epistola canonica Iacobus: Omne datum optimum, omne donum perfectum; ibi uocat dona gratuita, scilicet uirtutes. Notat quandoque usum gratie Spiritus sancti, unde Spiritus sanctus ab eterno fuit donum, id est donabile, ut notetur aptitudo donationis, sed ipse fuit datum ut notetur usus donationis.---Donum proprie dicitur, ut omne quod datur dicatur donum. Spiritualia dona ut uirtutes Spiritus sancti, unde Iacobus: Omne datum optimum et omne donum perfectum desursum est, scilicet gratuita. Dicitur Spiritus sanctus qui est donum Patris et Filii, et notat aptitudinem et non actum, quia ab eterno  fuit donabile, unde Filius dat donum equale sibi. Restringitur tamen ad designandum septem dona Spiritus sancti antonomastice.

Dormire, proprie mori, unde in Psalmo: Ego dormiui et soporatus sum. Notat carnale commercium celebrare, unde in Genesi ait Rachel ad Liam: Dormiat tecum hac nocte pro mandragoris filii tui. Notat iacere in uitiis, unde Apostolus: Surge, qui dormis. Notat etiam sanctos tribulationibus exponere, unde in Psalmo: Exsurge, quare obdormis? Notat in proximo a morte suscitare, unde ait Christus in Euangelio: Non est mortua puella, sed dormit. Notat a curis secularibus uacare, unde in Cant.: Ego dormio et cor meum uigilat, quasi dicat:  A curis secularibus uaco et ita diuinis intendo. Notat quiescere, unde in Psalmo: In pace in idipsum dormiam. Notat delectari, unde Salomon: Caue ab ea que dormit in sinu tuo, id est carnalitate que delectatur in te et per quam delectaris.

Dorsum, proprie, fortiores qui sunt in Ecclesia; unde dicit Christus uel Ecclesia in Psalmo: Supra dorsum meum fabricauerunt peccatores, id est infideles persecuti sunt fortiores in Ecclesia, quia sicut dorsum fortius est membrorum in animali et expositum oneribus ferendis, ita prelati Ecclesie fortes esse debent et sustinere onera tribulationum  et aduersitatum ceterorum. Dicitur libertas arbitrii, unde in Psalmo: Et dorsum eorum semper incurua, id est permitte semper incuruari libertatem arbitrii Iudeorum, cui tam bona opera quam mala innituntur, id est tanquam dorsum incurua in appetitu. Dicuntur aliqui a Deo postpositi, quos scilicet non respicit oculo misericordie, unde: Pono eos deorsum, id est postpono eos. Dicuntur actiui, unde in Psalmo: Posteriora dorsi eius.

Draco proprie, unde: Laudate Dominum de terra, dracones, nec est ibi dracones  . Dicit enim Augustinus: A draconibus incepit, quia non maiora animantia super terram. Dicitur etiam malitia, unde: Erit cubile draconum et pascua struthionum. Per dracones malitia, per struthiones hypocrisis cunctis  intuentibus imaginem designat. Struthio enim speciem uolandi habet, usum non habet, quia hypocrisis cunctis intuentibus de se imaginem sanctitatis insinuat, sed tenere uitam sanctitatis ignorat. In peruersa igitur mente draco cubat et struthio pascitur, quia latens malitia callide tegitur et intuentium oculis simulatio bonitatis antefertur. Dicitur etiam diabolus, unde in Psalmo: Super aspidem et basiliscum ambulabis, et conculcabis leonem et draconem; et in Apoc.: Factum est silentium in celo, etc.; et in Isaia: In cubilibus, in quibus prius habitabant dracones, orietur, etc.; per calamum predicator, per iuncum, qui iuxta aque humorem semper pascitur uel nascitur, pusilli ac teneri designantur  auditores sacri eloquii, per dracones demonum malitia exprimitur. In draconum ergo cubilibus calami et iunci uiror oritur, quia in his populis quos antiqui hostis malitia possidebat, et doctorum scientia et auditorum obedientia coaceruatur. Dicitur gentilis populus, unde: Glorificabunt te bestie agri, dracones et struthiones, et Iudaicus populus et gentilis ad fidem conuersi. Per dracones mentes malitiose in aperto exprimuntur, que per terram in infimis cogitationibus reputantur. Per struthiones hi qui se bonos simulant designantur, qui sanctitatis uitam quasi uolatus pennam per speciem retinent, sed per opera non exercent. Glorificari itaque Dominus se a dracone uel struthione asserit, id est aperte malos et ficte bonos plerumque  ad sua obsequia ex intima cogitatione conuertit. Dicitur etiam Antichristus, unde in Apoc.: Draco mouit caudam et traxit secum tertiam partem stellarum, id est maximam partem sanctorum, quia tunc uix iustus saluabitur. Et nisi Deus abbreuiasset dies non fieret salua caro. Dicitur enim draco, quia quosdam alliciet per miracula occulte, quosdam manifeste minis et muneribus. Per draconem intelligitur Antichristus, per caudam extrema eius persuasio, per stellas hypocritarum fictio designatur, qui bona que faciunt ad percipiendas laudes hominibus ostendunt. Per caudam ergo draconis tertia pars stellarum trahitur in terram, quia extrema  persuasione Antichristi quidam qui uidebuntur lucere rapientur in terram. Stellas namque in terram trahere est eos qui uidentur studio celestis uite inherere, ex amore terreno iniquitate aperti erroris inuoluere. Nequissimi Iudeorum principes dicuntur dracones, unde in Ierem.: Onagri steterunt in rupibus, traxerunt uentos quasi dracones. Per onagros uel dracones superbi Iudei intelliguntur, ipsi onagri pro mentis elatione, ipsi dracones pro lutulenta contagione uocati sunt; hi steterunt in rupibus, quia non in Deo sed in summis potestatibus huius mundi confisi sunt, dicentes: Non habemus regem nisi Cesarem, etc.

Dragma, me, proprie nomen ponderis, unde in Machab.: uir fortissimus Iudas concionem fecit, etc.  Dragmatis est medietas dragme. Didragmatis est una dragma; didragma, me, est duplex dragma. Dicitur species cantus secundum quosdam, ut in antiph.: Ante torum huius uirginis frequentate nobis dulcia cantica dragmis, ablatiui casus, uel dragmatis genitiui casus. Sed uerius est ut significet ibi dragma ponderationem cantus uel uersuum, et dicitur ibi dragma componderatio metaphorice; quia sicut dragma ponderatur, ita uersus ibi ponderantur, cum unus dicit unum et alius dicit alium, et erit sensus: Offerte dulcia cantica dragmis, id est componderationibus cantus; uel potest ibi notare componderationem modulationis. Sunt enim in musica componderationes symphoniarum et proportionum  facte iuxta regulas musice que dicuntur axiomata. Dicitur interrogatio, unde dicitur dragmaticum loquendi genus. Sunt enim tria genera loquendi: didascalicon a didascalo, quod est magister, sic dictum quale in maiori Donato et Lucidario et dialogo inuenitur, ubi diabolus interrogat et magister respondet hermeneticum, id est interpretatiuum, ab Herme, id est Mercurio, qui dictus est Hermes, quod est interpres sic dictum quale est in Euangelio, Christo parabolice loquente. Est et dragmaticum genus loquendi, id est interrogatiuum, quale in Bucolicis ut ibi: Dic mihi, Dameta; sed melius, ut dicatur ibi dragma componderatio, cum unus dicit unum uersum et alius alium, ut patet in predicto exemplo uirgilii et in Theodolo,  ubi in persona Pseusti dicit quatuor uersus, Alathie quatuor. Dicitur etiam pensum, unde in Luca: Aut que mulier habens dragmas decem. Dicitur angelica uel humana natura metaphorice, ut in eodem exemplo secundum aliam expositionem. Et dicitur ibi mulier Sapientia Dei; que fecit IX pensa, id est nouem choros angelorum et humanam naturam que componderando fecit. Amisso uero uno penso, id est humana natura, accendit lucernam assumendo humanam naturam. Ante assumptionem enim Christus erat lux, post fuit lucerna, id est lux in testa, et euertit domum, id est potestatem diaboli uel Synagogam, uel quod melius est, id est Ecclesiam.

 Dromedarius proprie camelus cursarius, dictus a dromos Grece, quod Latine uelox dicitur. Sunt duo genera camelorum: unum quod deputatur oneribus ferendis, et aliud cursui faciendo, unde dicuntur dromones naues uelocissime, et hippodromus, id est circulus equorum; unde legitur quod beatus Sebastianus fuit positus in hippodromo, id est in lata platea ubi equi circuibant.

Dulcis, proprie. Dicitur utilis, unde Dauid: Qui mecum dulces capiebas cibos. Dicitur placens, unde Dauid: Quam dulcia faucibus meis eloquia tua. Dicitur misericors, unde Dauid: Dulcis et rectus Dominus. Dicitur prosperum, unde Isaias: Qui dicunt dulce amarum et amarum dulce.

Dulia large accepta dicitur cultus Creatori debitus  qui dicitur latria uel theosebia, id est pietas Christi; unde in Psalmo: Benedictus Dominus Deus.---Dominus, dicit Gloss., cui debetur dulia, Deus cui debetur latria. Et consistit in oratione, in corporis prostratione, in genuflexione, in oblatione, ut in decimis et primitiis, in speciali dilectione, in speciali timore. Theos enim dicitur timens uel uidens, et secundum hoc potest intelligi:

Primus in orbe deos fecit timor;
uidetur tamen uelle Augustinus: Latria debetur Christo, non tantum in eo quod est Deus, sed etiam in eo quod est homo, restringitur tamen ad significandum cultum Deo debitum secundum humanitatem qui similiter consistit in predictis. Stricte dicitur seruitus que tantum debetur rationabili creature, ut  episcopis, prelatis et aliis, et secundum hoc dicitur a doulon quod est seruitus. Et hec est quasi positiua quam maioribus debemus, que consistit in dilectione, in seruitio, in obedientia et huiusmodi. Media uel comparatiua est que debetur angelice nature. Maxima uel superlatiua est que debetur humane Christi nature.

Durus, proprie, dicitur horribilis, unde Isaias: De terra horribili uisio dura annuntiata est mihi. Dicitur grauiter percutiens, unde Isaias: In die illa uisitabit Dominus in gladio suo duro et grandi. Dicitur  obscurus uel non intelligibilis, unde in Euangelio: Durus est sermo ille, quis potest eum audire? Dicitur inflexibilis, unde in Exod.: uidi contentionem tuam et ceruicem tuam durissimam. Dicitur impossibile, unde in Act. apost.: Durum est tibi contra stimulum calcitrare.

Dux, proprie, apostolus; unde in Psalmo: Principes Iuda, duces eorum; per principes Iuda et Zabulon et Nephthalim intelliguntur apostoli, qui forsitan fuerunt ex his tribubus; et isti sunt duces eorum qui in ecclesiis benedicunt Deum. Dicitur auctor erroris, unde in persona Ecclesie ait Iob: uocem suam cohibebant duces, quia nimirum heretici qui post se errantes populos trahere conabantur, nec loqui nunc peruersa non audent, et auctoritatis  frenantur pondere et rationis uirtute. Dicitur principale uitium, unde Iob de sancto uiro sub equi appellatione dicit: Procul odoratur bellum, exhortationem ducum, et ululatum exercitus. Perpendit enim sanctus qua turba iniquitatum cor proruat, unde sequitur: Exhortationem ducum et ululatum exercitus. Tentantia quippe uitia que uisibili prelio contra nos militant, alia more ducum preeunt, alia more exercitus subsequuntur. Dicitur Christus, unde in Psalmo: Herodii domus dux est eorum, herodius auis est rapacissima, omnium uolatilium maior, que etiam uincit. Per quam intelliguntur rapaces; sed nec tales Dominus deserit; et est sensus: Quasi passeres nidificabunt in cedris, et eorum passerum dux est domus herodii, id est  Christus qui est domus rapacissimorum ad fidem conuersorum. Et nota ubi nos habemus domus herodii, alia littera habet domus fulice. Fulica est auis que in aquis habitat: hi sunt qui in gratia baptismi confidunt, quorum est domus baptismus; unde sic potest legi hec littera: Qui sunt cedri, qui sunt passeres, illi qui baptizantur, et horum est fulice domus, id est baptismus, qui est domus regeneratorum, dux est eorum, scilicet passerum, id est Christianorum, uidelicet ad celos ascendentium.



E


 Ebur, proprie, castus siue castitas, unde in Psalmo: Myrrha et gutta a domibus eburneis. Dicitur aliquis de modernis Patribus ad sustinendum martyrium paratus uel martyrio expositus, unde de predicatoribus Noui Testamenti legitur in Threnis: Rubicundiores ebore antiquo, quia magis parati ad martyrium uel expositi martyrio quam antiqui patres.

Ecce quandoque notat euidentiam, ut hic: Ecce enim ex hoc. Quandoque notat admirationem, ut in Euangelio: Ecce mulier Chananea a finibus regni. Ioannes Chrysostomus dicit euangelistam dixisse admirantem: Ecce quam mirum! Quandoque excitationem, unde Isaias: Ecce uirgo concipiet. Scriptura etiam, ut ait Ieremias, omnes excitat quasi a somno audire prodigium: Ecce uirgo concipiet.

Ecclesia est materialis locus in quem conueniunt  fideles, unde: Mulieres in ecclesiis taceant. Dicitur etiam conuentus fidelium, unde in Psalmo: In medio Ecclesie laudabo te; alibi: In ecclesiis benedicite Domino. Dicitur conuentus malorum, unde Dauid: Odiui ecclesiam malignantium. Dicitur prelatus ecclesie, unde in Euangelio: Et si sic non acquieuerit, dic ecclesie, id est prelato uel superiori, etc.

Effundere, proprie. Notat filium luxurie, unde in benedictionibus Iacob: Ruben, effusus es sicut aqua; sicut enim aqua uiliter effunditur, ita tu totus uili libidine effusus es, quia ascendisti cubile patris tui. Notat parturire, unde in Prefatione beate uirginis: Huic mundo lumen eternum effudit, id est parturiuit Iesum Christum. Notat diuine uindicte inundationem, unde Dauid: Effunde iram tuam in gentes, que te non nouerunt, etc. Notat ardorem caritatis  in animam ponere, unde Dauid: Et effudi in te animam meam.

Egredi, proprie. Notat etiam eternum egressum Filii a Patre, unde in Psalmo: A summo celo egressio eius, et alibi in Michea propheta: Egressus eius sicut a principio a diebus eternitatis. Dicitur nasci, id est temporalis Filii egressio, unde Isaias: Egredietur uirga de radice Iesse, etc. Notat prestationem auxilii, unde Dauid: Non egredieris, Deus, in uirtutibus nostris, quasi de prophetis auxilium prestabas in tribulatione, sed modo non egredieris in uirtutibus nostris, id est non prestabis nobis auxilium a martyribus nostris. Notat transitum a contemplatiua uita ad actiuam, unde Christus ad Ecclesiam, in Cant.: Egredere, egredere, ut intueamur  te, id est, tu uir contemplatiue, qui lates in contemplatione, ueni de sinu contemplationis ut appareat quomodo te exercebis in exercitio uite actiue, et hoc est ut intueamur te, et respondet in Cant.: Laui pedes meos, quomodo coinquinabo, id est mundaui mentis affectiones, quomodo coinquinabo temporalia exercendo.

Emissarius dicitur hircus, unde in ueteri Testamento duo hirci decima die mensis Septembris adducebantur sacerdoti; quorum unus pro peccato offerebatur, fronti uero alterius apponebatur charta continens populi peccata que populo credebantur esse dimissa. Per hircum emissarium diuina Christi natura significatur, que in nullo lesa fuit; per illum  qui immolabatur, humanitas intelligitur que passa fuit; unde in prosa magistri Ioannis [Adami]:

Zyma uetus expurgetur,
. . . . . . . .
Hircus emissarius,
Et passer effugiunt.
Per passerem qui emittebatur diuina Christi natura, per illum qui immolabatur natura humana intelligitur. Dicitur equus qui ponitur in equitio ad cognoscendas equas, unde de Iudeis dicit Ieremias, quod sunt uelut equi emissarii hinnientes in feminas. Dicuntur satellites uel etiam officiarii, qui etiam questionarii, quia in omnibus extorquent ueritatem et tormentis homines cruciant. Dicuntur etiam litores a lita, lite, quod est pena, uel dicuntur lictores,  a lito, litas; et apparitores, id est assistentes apparituris, id est penis, a paritura, re, quod est pena; uel quia faciunt reos in curia apparere, unde in Samuele: Precepit Saul emissariis ut interficerent sacerdotes, id est interfectores.

Emittere, proprie. Notat infusionem uel inspirationem Spiritus sancti, unde in Psalmo: Emitte spiritum tuum, et creabuntur. Notat Filii hominis incarnationem, unde Isaias: Emitte agnum, Domine. Notat bonum operari uel uirtutum redolentiam et bonorum operum diuersitatem; unde in Cant.: Ecce emissiones tue paradisus, dicit Christus, id est uirtutes tue uel opera sunt delectabiles ut paradisus.

Energia, furor, unde et energumenus dicitur arreptus  a demonio, quasi interius laborans ex mentis defectu. Epiphania dicitur illa intelligentia quam habent superiores ordines angelorum, unde Ioannes Scotus diuidit theophaniam in epiphaniam, hyperphaniam, hypophaniam. Est autem epiphania incalescentis affectionis altiorisque intellectus iudiciique libera resultatio distributa; per primam partem huius descriptionis intelligimus seraphim, quod interpretatur ardens; per secundam cherubin, per tertiam thronos; resultatio dicitur quia sicut radii solares retro saliunt a clypeo, ita intellectus istorum ordinum retro uidetur saltare cum notitiam de Deo plene habere non possit. Dicitur Antiochia, que primo dicta est Reblata, post Emath, unde Emathii campi, unde Lucanus: Bella per Emathios;  post Antiochia ab Antiocho Magno qui eam reparauit. Et dicitur Antiochia quasi contra ochis, ochis enim interpretatur mare uel uelox, et inde oceanus mare; post Epiphania ab Antiocho Epiphane, qui dictus Epiphanes quasi superillustris. Dicitur etiam solemnitas apparitionis stelle supra domum diuersorii.

Equus, proprie. Dicitur preparatio recte intentionis, unde Iob: Equus paratus est in die belli, sed Dominus salutem tribuit, quia contra tentationem se animus preparat, sed nisi adiuuetur desuper, salubriter non decertat. Dicitur predicator, unde Habac.: Misisti in mare equos tuos, quia in mare huius mundi missi sunt predicatores sancti per quorum predicationem  turbati sunt populi. Dicitur potentia terrena, unde in Psalmo: Fallax equus ad salutem; et alibi: Dormitauerunt qui ascenderunt equos, id est in mortem anime mentem a ueritatis luce clauserunt qui in presentis uite honore confisi sunt. Dicitur honor terrenorum, unde Dauid: Hi in curribus, et hi in equis. Dicitur peccator, unde Moyses: Equum et ascensorem proiecit, id est peccatorem et diabolum. Dicitur sanctus, unde dicitur quod Iudas aliquando fuit equus Christi dum bonus fuit. Dicitur etiam humanitas Christi, unde in Gen.: Dan coluber in uia, cerastes in semita, mordens ungulas equi, id est humanam Christi naturam, ut cadat ascensor eius retro, id est anima Christi separetur a corpore; et secundum  per Dan intelligitur Iudas; Iudas tamen  legitur fuisse de Issachar. Dicitur etiam corpus sancti, unde in Apoc. dicitur quod Agnum sequebantur sancti in equis albis; et certe in equis albis sancti sedere referuntur, quia eorum corpora luce iustitie et castimonie candore claruerunt. Dicitur superbus, unde in Psalmo: Nolite fieri sicut equus et mulus, id est superbi et stolidi.

Ericius uel erinacius dicitur cuniculus secundum quosdam, qui alio nomine dicitur cyrogrillus. Dicitur etiam cuniculus, quia uadit per cuniculos, id est per meatus subterraneos. Sed uerius est ut dicatur ericius. Est enim ericius animal spinosum, unde legitur in Passione beati Sebastiani quod beatus Sebastianus coopertus erat sagittis sicut ericius spinis.  Dicitur peccator spinis peccatorum obsitus, unde Psalmista: Petra refugium erinaciis, id est Christus malis, etc.

Eruca, uermis, ab eruo, is, quia flores herbarum eruit. Dicitur radix cuiusdam herbe esibilis. Dicitur luxuria, unde in Iele: Residuum eruce comedit locusta. Et dicitur eruca luxuria, quia sicut eruca terre insidet, ita luxuria carni adheret.

Esca, proprie. Dicuntur sancti esca, unde in Iob de Behemoth legitur, id est de diabolo, quod delicatas querit, id est sanctos uult sibi incorporari; et alibi Dauid: Qui deuorant plebem meam sicut escam panis. Dicuntur necessaria, unde in Psalmo: Qui dat escam omni carni. Dicitur uerbum diuinum, unde in Psalmo: Qui dat iumentis escam ipsorum, id est  simplicibus pabulum uerbi diuini. Dicitur benignitas diuina quam exhibet Deus omnibus, unde Dauid: Oculi omnium in te sperant, et tu das escam ipsorum.

Et quandoque copulat sine distributione, ut: Et Pater et Filius et Spiritus sanctus. Quandoque cum distributione, ut Socrates, et Plato currit. Est enim et terminorum copulatio et rei distributio. Quandoque ponitur causaliter, unde in Psalmo: Comparatus est iumentis insipientibus, quia factus est similis illis. Quandoque copulat naturas, unde: Christus Deus est et homo, et Socrates est iustus et bonus. Quandoque tenetur expositiue, unde Marcus et Tullius; et in Psalmo: Iudica me, Deus, et, id est, discerne. Quandoque copulat prolatum cogitationi,  ut in principio Ezechielis: Et factum est; et in Psalmo: Et scitote quoniam mirificauit Dominus sanctum suum. Cum ibi sit diapsalma, non continuatur premisso, sed potius ei quod Psalmista reuelauerat in mente de Christo. Quandoque notat diuersitatem personarum, ut in Euangelio: Qui uidet me uidet et Patrem; quod ponitur ad signandum unitatem essentie et ad probandum pluralitatem persone, quia si diceretur: Qui uidet me uidet Patrem meum, uideretur eadem persona Patris et Filii, sicut de Deo: Qui uidet me uidet Filium; quandoque effectum rei, ut: Deus est iustus et bonus, id est efficiens causa iustitie et bonitatis, etc. Quandoque causam cum effectu, ut: Misericors natura et miserator effectu, uel potest teneri distributiue et repetetur  sic: Et misericors et miserator. Quandoque notat diuersos usus, unde Paulus: O altitudo diuitiarum sapientie et scientie Dei! Sapientia dicitur propter celestia que sunt eius notitie subiecta; scientia propter terrena. Sapientia et scientia idem de Deo predicantur. Quandoque notat uocabula et non uocabulorum significationes, unde Betius in lib. De Trinit.: Marcus et Tullius sunt idem numero, eadem ratione posset dici: Marcus est idem Tullio, uel est fortior Tullio, sed incongrue dicetur: Marcus est idem Marco, uel est fortior Marco.

Euge quandoque notat irrisionem, quandoque testatur adulationem, ut in hoc exemplo potest notari: Confundantur omnes qui dicunt mihi: Euge, euge; primum euge est irrisorium, secundum uero adulatorium.  Quandoque significat congratulationem, ut in Euangelio: Euge, serue bone et fidelis. Quandoque notat exhortationem ut: Euge quod facite.

Euellere proprie extrahere. Significat peccata destruere, unde Isaias: Ut euellas et destruas, et disperdas, et dissipes, et edifices, et plantes.

Ex quandoque notat causam materialem, unde: Quod natum est ex carne caro est; Paulus: Factum ex muliere; et in Symbolo: Natus ex Maria uirgine. Notat causam efficientem, unde: Ex quo omnia, per quem omnia, in quo omnia, ipse est efficiens causa. Notat originem, unde: O sapientia, que ex ore Altissimi prodisti! et in Symbolo: Qui ex Patre Filioque procedit. Notat causam formalem, unde Paulus: Iustus ex fide uiuit, id est iustificatus  ex fide uiuit, scilicet uita eterna; fides est causa formalis sue iustificationis. Notat causam instrumentalem, unde dicitur: Ex ueneno huic dato imminet huic mors. Notat causam occasionalem, unde Apostolus: Periculis ex genere; Iudei enim, ex quorum genere, fuerunt occasio periculorum. Notat remotionem uel separationem rei abs re, unde Dauid: Ex usuris et iniquitate redimet animas eorum. Notat transitum rei, unde: Inclinauit ex hoc in hoc. Notat statum immutationis alicuius rei, unde in Actibus apostolorum: Factus est ex Saulo Paulus. Notat partes constitutionis, unde in Symbolo Athanasii: Perfectus Deus, perfectus homo ex anima rationali, etc., id est diuina et humana natura constituit Christum. Notat conuenientiam uel exigentiam  aliquorum in unum, unde Christus constat ex tribus substantiis, id est diuina natura, corpore et anima, id est tres substantie conueniunt ad hoc ut sit Christus; diuina natura non erat pars Christi, sed Christus. Nullum enim totum est sua pars. Similiter nec humana natura. Alioquin, ut dicit Augustinus: Christus creuit cum ei accessit humana natura. Simile habemus in Porphyrio, ubi dicit quod statua constat ex materia et forma; non enim materia et forma sunt partes constitutiue statue, sed exiguntur ad eius esse; es enim est materia statue et ipsa statua.

Excludere, proprie, manifestare, unde Dauid: Excludas eos qui probati sunt argento, id est manifestes  doctores qui probati sunt eloquio sacre Scripture, quod fit tempore hereticorum, quia tunc manifestantur boni clerici; per argentum eloquium intelligitur, iuxta illud Psalmiste: Eloquia Domini, eloquia casta, argentum igne examinatum. Nota igitur quod ponitur excludere pro manifestare, quia per aliquarum rerum exclusionem manifestantur illa que prius in materia latebant, et inde dicuntur exclusores aurifabri, proprie illi qui imagines in lignis uel lapidibus per artificiosam subtractionem sculpant.

Excutere, proprie. Signat a ueniali peccato abstinere uel cauere, unde in Euangelio: Excutite puluerem de pedibus uestris, id est in predicatione uestra debetis cauere a uana gloria. Aliqui sunt qui  uanam gloriam non appetunt, sed nulli sunt qui oblatam respuant, ut ait Hieronymus; et alibi: Hoc solum gloriosum retinet sibi humana gloria ut appetitores suos contemnat et appetat contemptores; unde apostoli dicuntur excussores uel filii excussorum, id est prophetarum, qui erant pleni sacri frumenti, id est intelligentia spirituali, qui predicatione apostolorum aperti sunt et excussi: hi apostoli aperuerunt spiritualem intelligentiam prophetarum que in prophetis latebat.

Exire, proprie. Notat eternam Filii generationem, unde in Euangelio: Exiit, qui seminat, seminare semen suum, id est Filius Dei assumpsit humanam naturam ut seminaret diuinam doctrinam, unde in  Michea: Et tu Bethlehem, terra Iuda; ex te enim exiet dux. Notat diuulgationem uerbi, unde in Euangelio: Exiit sermo inter fratres, id est sermo diuulgatus est; et alibi; Exitum mortis; et in Prisciano: Exiuit hominem. Notat liberare, unde in Euangelio: Proiicite eum in tenebras exteriores et non exeat inde, id est non liberetur. Signat transire de quiete ad laborem, unde Psalmista: Exibit homo ad opus suum.

Expellere, proprie. Notat ducere siue inundantiam caritatis, unde in Marco: Tunc expulsus est iehsu in desertum a spiritu, id est nimio affectu caritatis se tentari permisit. Et notat ibi expulsus, id est a  consortio hominum, expulsionem et furorem proprie caritatis.

Exponere significat manifestare, unde in Euangelio: Expone nobis parabolam hanc. Notat publicare, unde dicitur: Meretrix exponebat se omnibus. Notat exhibere, unde dicitur: Iste exponit equum suum uenalem, id est exhibet uenalem.

Exsurgere, proprie. Dicitur Deus a mortuis resuscitari, unde in Psalmo: Ego dormiui, et somnum cepi, et exsurrexi; et alibi: Exsurrexi et Dominus suscepit me. Deus dicitur exsurgere quando fidem tepescentem in homine excitat. Deus dicitur dormire quando fides eius tepescit in nobis, unde in Psalmo: Exsurge, quare obdormis, Domine. Deus  dicitur exsurgere, patrocinium alicui conferendo, unde Dauid: Exsurge in adiutorium mihi. Dicitur Deus auxilium per uindictam ferre, unde Dauid: Exsurge, Deus, et dissipentur inimici eius.

Extra aliquando notat locum, aliquando notat immensitatem, ut cum dicitur de Deo: Inter cuncta non inclusus, extra cuncta non inclusus. Aliquando ponitur exclusiue, unde in Ioanne: Extra Synagogam facient uos. Aliquando notat separationem anime a corpore, ut cum dicitur: Anima extra suum corpus, id est a suo corpore separata est. Aliquando notat mentis alienationem, ut cum dicitur: Iste est extra se, id est Der ist nit pei im selber.



F


 Fabula, proprie, et dicitur ab olon, quod est totum, et for, faris, quia narratio falsorum tota est in uerbo et non in facto; unde dicit Apostolus ad Timotheum: Aniles fabulas deuita. Dicitur etiam historia, unde in Ioanne apostolo dicitur: Audi fabulam et non fabulam.

Facere dicitur Deus ratione predestinationis, unde Dauid: Qui fecit celos in intellectu. Dicitur facere ratione operationis, unde in Genes.: uidit Deus cuncta que fecerat. Dicitur ratione locutionis, unde: Et factum est uerbum Domini ad me, id est prophete locutus est, etc. Dicitur ratione permissionis, unde Amos: Non est malum in ciuitate quod Deus non faciat, etc. Homo dicitur facere ratione cogitationis, unde Dominus ad Iudam: Quod  facis, fac citius, id est quod facere intendis. Homo dicitur facere etiam ratione locutionis, unde: Noli facere uerbum super hoc, id est non loquaris super hoc. Ratione operationis, unde Psalmista: Hec fecisti et tacui, etc.

Facies, proprie. Dicitur mentis intentio; unde legitur in Iob: Operuit faciem eius crassitudo, quia facies honorabilior pars corporis est; per faciem mentis intentio significatur, per crassitudinem abundantia. Faciem ergo crassitudo operit cum desiderata terrenorum abundantia oculos mentis premit. Dicitur etiam sanctus prelatus, unde in persona Ecclesie ait: Facies mea intumuit a fletu.  Facies Ecclesie sunt hi qui aliis prelati peccata infirmorum plangunt, et hoc est: Facies mea intumuit a fletu. Dicitur etiam cogitatio diaboli, unde Iob: Faciem eius precedat egestas. Egestas dicitur carentia eterne beatitudinis uel uirtutum. Faciem ergo diaboli precedit egestas, quia nemo cogitatione diabolo per expergentiam iungitur nisi prius uirtutum diuitiis denudetur. Dicitur etiam Filius Dei, quia facies Patris siue uoluntas in Filio demonstratur; unde in Malachia: Ecce ego mittam angelum meum ante faciem meam, id est Ioannem Baptistam ante Filium meum. Dicitur familiaritas, unde in Exodo Deus locutus est ad Moysen facie ad faciem, id est familiariter cum eo loquebatur. Dicitur manifestatio, unde Apostolus: uidebimus eum facie ad faciem, id  est manifeste. Dicitur diuina propitiatio, unde Dauid: Quare auertis faciem tuam a me? Dicitur alias simillimus Deo, unde in Exodo Moyses ad Dominum dixit: Ostende mihi faciem tuam; et Dominus respondit: Non uidebit me homo et uiuet, etc.; et Moyses: Facies tua nos precedat, id est aliquis simillimus tibi, scilicet angelus. Dicitur presentia, unde diabolus de Iob: Nisi in facie tua benedixerit tibi; et alibi: Tunc uidebis quod in facie benedicat tibi, id est in presentia, etc. Dicitur cor humanum, unde in Gen.: Et inspirauit in faciem eius spiraculum uite; ibi enim per faciem totum corpus intelligitur, secundum figuram que dicitur synodoche  . Dicitur etiam animaduersio, unde in Psalmo. Auertit faciem suam ne uideat in finem; et alibi: Auerte faciem tuam a peccatis meis, etc.

Factum, proprie. Dicitur incarnatum, unde in Euangelio: uideamus hoc uerbum quod factum est; et in Ioanne: uerbum caro factum est, etc. Dicitur inspiratum, unde in Luca: Factum est uerbum Domini super Ioannem. Dicitur prefatum, unde Deus dicitur creare que facta, id est que ab eo predestinata uel ordinata sint, etc.

Facula, proprie. Dicitur diabolus; unde in Apoc.: Et cecidit de celo stella magna ardens tanquam facula. Diabolus dicitur stella propter sui originem et nature subtilitatem, que cecidit de celo per superbiam; et est ardens per inuidiam et malitiam  ut facula, quia alios incendit ad nequitiam et opera iniquitatis.

Fex proprie. Dicuntur fex cerimonialia legis, unde in Psalmo: Et inclinauit ex hoc in hoc, uerumtamen fex eius non est exinanita. Dicitur etiam mortale peccatum uel pena eterna que non est exinanita a Iudeis; unde Origenes super illum locum in Glos.: uerumtamen fex eius, id est pena pro peccato. Dicitur carnalis concupiscentia, unde in Psalmo: De lacu miserie et de luto fecis.

Falx, proprie. Dicitur ligatio uel solutio; unde: Nemo debet dimittere falcem in manu alterius, id est non licet alicui ligare uel soluere alterius parochianum. Dicitur iudiciaria potestas, unde in  Apoc.: Et habebat in manu eius, in potestatem sue dispositionis, falcem, id est iudiciariam potestatem; acutam, id est amputare paratam, id est separare bonos a malis, etc. Dicitur dies mortis uel dies iudicii, unde Isaias: Conflabunt gladios suos in uomeres, et lanceas suas in falces; quia tunc cessabunt rebelliones ad hoc ut habeamus fructum in die iudicii, quando erit tempus messionis, quia secamus falce, etc.

Fama, proprie, laus; unde legitur: Crudelis est qui famam negligit. Dicitur omnis diuulgatio. Philosophus in libro septimo Ethic.: Fama quam omnes famant in toto non perditur.

Fames, proprie. Dicitur angelus famis, unde in propheta: Mittam famem in terram eorum, id est angelum  qui deputatur huic. Dicitur desiderium conuertendi aliquos, unde in Psalmo: Famem patientur ut canes, id est desiderium conuertendi habebunt.

Familia, proprie. Dicitur etiam fidelis populus suo prelato subiectus; unde in Euangelio: Quis, putas, est fidelis seruus, et prudens, quem constituit dominus suus super familiam suam? Dicitur gentilis populus, unde in Psalmo: Et adorabunt in conspectu eius uniuerse familie gentium.

Farina, proprie. Dicitur fides, uel anima, uel populus propter multitudinem; unde in Euangelio: Simile est regnum celorum fermento quod acceptum mulier abscondit in farine satis tribus. Satum est genus mensure modium unum et dimidium continens. Est ergo sensus: Similis est Ecclesia doctrine  quam ipsa abscondit in fide Patris et Filii et Spiritus sancti, uel in tribus satis farine, id est in tribus potentiis anime, uel in hominibus ex tribus filiis Ne, uel in tribus ordinibus Ecclesie, scilicet, uirginum, coniugatorum, continentium.

Fasciculus, proprie, congeries plurium. Dicitur Christus, unde: Fasciculus myrrhe dilectus meus mihi, id est dilectus meus, dicit Ecclesia, fasciculus myrrhe mihi fuit, id est ad utilitatem meam Christus sustinuit amaritudinem passionis. Dicuntur mali coadunati in pena, sicut coadunati fuerunt in culpa; unde in Euangelio legitur quod angeli colligent zizania per fasciculos ad comburendum, id est malos ad puniendum, etc. Dicitur conuentus bonorum in patria, unde Dauid, in lib. Regum, cum uellet  occidere Nabal, uirum stultum, occurrit uxor eius ei, scilicet Abigail, et procidens adorauit eum, dicens: Domine, parce uiro, ut sit anima tua custodita quasi in fasciculo uiuentium, id est sis in congregatione istorum qui uiuunt, id est semper uirent, sicut fasciculi uitium in aquam mittuntur ut perpetuum habeant uirorem.

Fascinare, proprie, uerbo uel uisu alicui nocere, unde uirgilius:

Nescio quis teneros oculus mihi fascinat agnos.
Dicitur decipere, unde Apostolus: O insensati Galate, quis uos fascinauit ueritati non obedire? id est decepit. Significat inuidere, unde secundum aliam expositionem: Quis uos fascinauit? id est quis pseudopropheta  uobis inuidit?

Fatum dicitur temporalium rerum series secundum diuinam Prouidentiam procedens, unde Betius, in lib. De consol. philos., distinguit inter prouidentiam et fatum. Dicitur diuina prouidentia, unde Statius:

Parcarum prenosce manus fatumque quod ultra est.
Solet etiam dici generatio essendi, continuatio, corruptio; unde apud auctores tria assignantur fata: Clotho, Lachesis, Atropos.

Fauces, proprie. Dicitur etiam mens humana siue cogitatio, unde in Psalmo: Quam dulcia faucibus meis eloquia tua! Dicuntur apostoli, quia per ipsos, tanquam per fauces, emittit Christus uocem suam in uniuersum mundum; unde in Psalmo:  Rauce facte sunt fauces mee, id est apostoli in passione in fide defecerunt. Dicitur mortis deuoratio, unde: Eripuit nos de faucibus mortis. Dicuntur etiam prerupta montium, unde: Ionathas descendebat per fauces montium, id est per prerupta montium, contra Philistheos.

Fauilla, proprie, fragile; ut: Et erit fortitudo uestra ut fauilla, id est fragilis. Dicitur uile, unde Iob: Et assimilatus sum fauille et cineri. Dicitur annichilatum uel annichilatio, unde: Fit radix eorum quasi fauilla, id est intentio eorum annichilabitur uel erit inutilis.

Fauus proprie mel in cera. Dicitur pagina ueteris Testamenti quod in se, quasi mel, doctrinam euangelicam continebat; unde in Cant.: Comedi fauum  meum cum melle meo, id est scientiam ueteris Testamenti, que per fauum; et scientiam Noui Testamenti, que per mel intelligitur, mente incorporaui. Dicitur aliquid desiderabilius in mundo, ut in Psalmo: Desiderabilia super aurum, etc., et dulciora super mel et fauum. Dicitur diuinum eloquium, unde in Cant.: Fauus distillans labia tua, quod de Ecclesia dicitur. Dicitur resurrectio Christi, propter illam ineffabilem delectationem et gaudium, quod habuit Christus in resurrectione; unde secundum aliam expositionem: Bibi uinum meum cum lacte meo, id est resurrectionem; unde etiam dicitur Christus comedisse fauum mellis post resurrectionem.

Fel, proprie. Dicitur amaritudo mentis uel malitia  quam obtulerunt Christo pro esca; unde Dauid: Et dederunt in escam meam fel. Dicitur tribulatio, unde Christus: Et circumdedit me felle et labore.

Femur, proprie. Dicitur carnis infirmitas; unde in Cant.: Lectulum Salomonis sexaginta fortes ambiunt, etc., super femur suum, id est super carnis infirmitatem. Dicitur etiam humana natura, unde in Psalmo: Accingere gladio tuo super femur tuum, potentissime, id est deitate super humanitatem. Dicitur Christus, unde in Genes.: Abraham dixit seruo suo: Pone manum tuam sub femore meo, id est iura super illum qui descensurus est de femore meo. Dicitur propagatio carnis, unde de Domino dicitur in Apoc.: Qui habet in uestimento et in femore suo scriptum: Rex regum et Dominus dominantium.  Quia ergo propagatio generis humani uenit in mundum ex uirgine, id est per incarnationis sue mysterium, quia rex esset et Dominus, cunctis gentibus indicauit; in uestimento, id est in carne, et in femore scriptum habuit: Rex regum et Dominus dominantium.

Fenestra, proprie. Dicuntur quinque sensus corporis; unde Ieremias: Mors intrauit per fenestras. Quinque enim sensus sunt occasio mortaliter peccandi. Dicuntur sententie aperte sacre Scripture, sicut cancelli dicuntur obscure; unde in Cant.: Dilectus meus stat post parietem, respiciens per fenestras, id est per loca manifesta sacre Scripture; prospiciens per cancellos, id est per obscura loca sacre Scripture, quia Deus respicit nos per apertas  et obscuras Scripturas. Dicuntur uirtutes, unde Isaias: Qui sunt hi qui ut nubes uolant, id est apostoli quorum predicatio ubique diffusa est; et quasi columbe ad fenestras suas, id est in uirtutibus perseuerantes. Notat prelatos sancte Ecclesie, unde Ezechiel, reuelatione ultima, templum uidens dixit: Terra usque ad fenestras et fenestre clause in hoc templo, scilicet in Ecclesia. Fenestre sunt sacerdotes qui in populo fidelium lumen predicationis fundunt; sed cum terra usque ad fenestras et fenestre clause sunt, quia cum terrena cogitatio sacerdotum cordibus excrescit, fenestre lumen non fundunt, quia sacerdotes ab officio predicationis obmutescunt. Dicitur mens contemplatiua, unde in Ezech.: Fenestras obliquas  in thalamis, per quas corda Dei amore feruentia intelligunt. In [fenestris] autem obliquis pars illa per quam lumen intrat angusta est, sed pars interior que lumen suscipit ampla; quia nimirum mentes contemplatiuorum quamuis aliquid tenue de uero lumine uideant in semetipsis, tamen in magna amplitudine dilatantur. Etiam dicitur beata uirgo, unde in hymno: Celi fenestra facta es.

Fenum, proprie. Dicitur etiam natura humana propter sui corruptionem; quia, sicut fenum modo floret, modo effloret, et nunc in clibanum mittitur: ita humana natura modo floret per iuuentutem, modo effloret per senectutem, modo eleuatur in prosperis, modo deprimitur in aduersis; unde Isaias: Omnis caro fenum. Dicitur ueniale peccatum,  unde: Quidam edificant lignum, fenum et stipulam. Aedificant fenum, id est faciunt ueniale peccatum minus; alii lignum, id est maius ueniale. Dicitur terrenum bonum, unde Dauid: Qui producit in montibus fenum, id est principibus bonum terrenum. Dicitur terrenus honor, unde in Psalmo: Fiant sicut fenum tectorum. Dicitur debilis, unde in Apoc.: Et precepit illis ne lederent fenum terre; hic per fenum sacre Scripture designantur debiles, qui non possunt cibum solidum capere.

Fera, proprie. Dicitur etiam hereticus; unde in Psalmo: Increpa feras arundinis. Etiam dicitur indomitus populus, id est gentilis; unde in Psalmo: Quoniam mee sunt omnes fere siluarum.

Ferculum proprie. Potest dici tribunal quod fertur  de loco ad locum, uel lectus, secundum quam significationem exponitur ad litteram quod legitur in Cant.: Ferculum fecit sibi Salomon de lignis Libani.

Fermentum, proprie. Etiam dicitur peccatum; unde Paulus: Non fermento ueteri. Etiam dicitur praua suggestio et modica, unde in Euangelio: Modicum fermentum totam massam corrumpit, modica et praua persuasio, uel suggestio, totum gregem fidelium corrumpit. Dicitur publicus fornicator, unde Apostolus: Expurgate uetus fermentum. Etiam dicitur hypocrisis, unde in Euangelio: Attendite a fermento Phariseorum, quod est hypocrisis. Dicitur caritas, unde legitur quod mulier miscuit fermentum in farine satis tribus, donec fermentaretur  totum. Sicut enim fermentum totam massam cui adiungitur sua ariditate in sui naturam conuertit, ita caritas sui feruore opera bona consolidat, et totum hominem accendit, et ad amorem Dei inuitat.

Ferramenta, proprie. Etiam dicuntur minora Domini flagella; unde legitur de edificatione templi Salomonis: Malleus et securis et omne ferramentum non sunt audita in domo Domini cum edificaretur. Per domum illam sancta Ecclesia designatur quam Dominus habitat in celestibus, ad cuius edificationem electorum anime, quasi quidam expoliti lapides, deferuntur; qui, cum edificantur in celis, nulli ictus audiuntur, quia in eterna patria omnes persecutionum strepitus conticescunt. Nequaquam ibi malleus percutit, quia nulla animaduersio affligitur;  non securis incidit, quia receptos interius nulla foris seueritatis sententia proiicit; non ferramenta perstrepunt, quia ultra quelibet minima flagella non sentiuntur.

Ferre proprie auferre, unde in Euangelio Maria Magdalena dixit: Tulerunt Dominum meum, id est abstulerunt. Dicitur conferre, unde Apostolus: Beatus uir cui Dominus accepto fert iustitiam, id est confert. Notatur dicere, unde dicitur: Istud ferebatur inter eos, id est dicebatur. Notat cupere, unde Ouidius in primo libro Metamorphoseos:

In noua fert animus mutatas dicere formas,
id est cupiebat uel cupit. Notat sustinere, unde Iacob.: Beatus uir qui suffert tentationem.

Ferrum, proprie. Dicitur bona consolatio; unde  Salomon in Parabolis: Ferrum ferro exacuitur, quia, dum se inuicem consolando fideles instruunt, ferrum ferro exacuitur. Dicitur ille qui non derelinquit malitiam suam, unde Isaias: Domus Isrel uersa est in scoriam; omnes hi quasi es, ferrum, stannum et plumbum in medio fornacis. Aes quippe, dum percutitur, amplius ceteris metallis sonitum reddit; qui ergo in percussione positus erumpit ad sonitum murmurationis, in es uersus est in medio fornacis. Stannum uero, cum ex arte componitur, argenti speciem mentitur; qui ergo simulationis uitio non caret in tribulatione, stannum factus est in fornace. Ferro autem utitur qui uite proximi insidiatur; itaque in fornace est, qui nocendi malitiam  non amittit in tribulatione. Plumbum quoque ceteris metallis est grauius; in fornace ergo illius plumbum inuenitur qui sic peccati sui pondere premitur, ut etiam in tribulatione positus a terrenis desideriis non leuetur, etc. Ferrum dicuntur etiam predicatores siue eloquium diuinum, unde in Iob: Reputabit ferrum quasi paleas et quasi lignum putridum es, id est, diabolus decipiens homines per Antichristum, reputabit ferrum, id est predicatores, quasi paleas et quasi lignum putridum es, id est perseuerantes. Dicitur etiam soliditas hominis conuersi ad fidem, unde Iob: Ferrum de terra tollitur, etc., scilicet quia infirmus et despectus prius fuerat per terrena negotia, fortis postmodum factus est ad celestia predicamenta. Dicitur mortale peccatum,  unde Apostolus: Quidam super fundamentum fundant aurum, alii argentum, alii lapides pretiosos, alii ferrum et plumbum, id est mortale peccatum. Dicitur inflexibilitas mentis uel bone intentionis, unde Ezechiel: Pone faciem tuam ferream et frontem tuam durissimam, id est bonam intentionem tuam inflexibilem.

Fescennie, cantus nutricum quibus inuitant paruulos ad somnum, et dicuntur fescennie a fascia, fascia enim dicitur ligamentum illud quo; ligatur puer in cunis. Dicuntur etiam illi cantus quos cantauerunt angeli in natiuitate Christi, dicentes: Gloria in excelsis Deo, unde Hieronymus ait, quod angeli pro fescenniis cantauerunt.

Feta proprie dicitur ouis. Dicitur etiam predicator,  qui alios parturit ad fidem sua predicatione; unde dicitur: Fetas ipse portabit.

Fetere proprie, unde de Lazaro dictum est Christo: Ecce iam fetet, quatriduanus est enim. Notat uilescere, unde in Exodo filii Isrel ad Moysen: Iudicet Dominus inter nos et uos, quia fetere nos fecisti, id est uilescere in conspectu Pharaonis. Dicitur manifestum esse, unde communiter peccatum quod est in consuetudine et manifestum dicitur fetere, etc.

Ficus, proprie. Dicitur hereticus siue mali Christiani; unde in Ieremia: Quid tu uides, Ieremia? Ficus malas ualde ego uideo. Dicitur humana natura, unde in Euangelio: Quidam plantauit arborem fici in uinea sua: hec arbor humanam naturam significat,  que plantata est sicut ficus; sed in culpa propria sponte lapsa fructum non seruat operationis; ad peccatum ex uoluntate corruendum, fructum obedientie ferre noluit que ad similitudinem Dei condita, dum in sua dignitate non perstitit, ad quod plantata fuerit seruare contempsit. Dicitur mens humana, unde propheta: Posuit uineam in desertum, et ficum decorticauit; insidiantibus spiritibus Dei uinea in desertum ponitur, cum plena fructibus anima humane laudis cupiditate dissipatur; ficum dirigens decorticauit, quia seductam mentem in fauoris appetitum rapiens tegmen humilitatis tollit. Dicitur bona operatio, unde in Euangelio: Nunquid colligetis in spinis uuas aut de tribulis ficus? id est creditis bona opera in malis inuenire, et econuerso.  Dicitur Synagoga, unde in Euangelio: Homo quidam plantauit ficum in uinea, nec fructum fecit; Synagoga sterilis fuit fructu bonorum operum, unde Christus maledixit ficui non habenti fructum. Dicitur primitiua Ecclesia, unde in Cant.: Ficus protulit grossos suos, id est Ecclesia primitiua apostolos.

Fidelis dicitur uerax in promissis, unde Apostolus: Fidelis Deus qui non permittit uos tentari. Dicitur etiam uerax in commissis, unde in Euangelio: Quis, putas, est fidelis seruus? Dicitur aliquis fidelis fide sacramenti, unde Christiani dicuntur esse fideles. Dicitur aliquis fidelis a sacramento fidei, ut puer baptizatus dicitur fidelis.

Fides, proprie. Dicitur etiam uirtus operans per  dilectionem, unde Paulus: Tria sunt: Fides, spes et caritas. Dicitur gratia, unde in Habac.: Iustus ex fide uiuit, ex gratia Dei iustificabitur, et sic eternaliter uiuet. Dicitur informis qualitas quam habent falsi Christiani, unde Apostolus: Si habuero omnem fidem ita ut montes transferam, caritatem autem non habuero, nichil sum. Dicitur motus fidei, unde Theologus: Fides est credere quod non uides. Dicitur subiectum fidei, unde Apostolus: Christus est fides nostra. Dicitur collectio articulorum fidei, unde Athanasius: Quicunque uult, etc., teneat catholicam fidem. Dicitur scientia, unde Cor.: Fides, id est scientia, non habet meritum cui humana ratio prebet experimentum. Dicitur fidelitas, unde: Sedecias fidem, id est fidelitatem,  fregit Nabuchodonosor. Dicitur sponsio certi uoti, unde in sacramentis paruulus baptizatur in fide paternorum, quia ipsi spondent pro eo quod ipse credet cum uenerit ad annos discretionis, et paterni tenentur ipsum instruere. Dicitur certitudo, unde: Fac mihi fidem, id est certitudinem.

Fieri dicitur aliud apud Deum ratione intelligentie; unde in Gen.: Fiat firmamentum, id est in mente diuina fuit preordinatum ab eterno de firmamento creando; et alibi: Fiat lux, id est Deus ab eterno preordinauit de luce futura. Dicitur fieri ratione materie, in Gen.: Fiat firmamentum et factum est firmamentum. Dicitur fieri ratione essentie, unde in Gen.: Et facta est lux, scilicet in essentia. Fieri etiam dicitur Deus dupliciter ratione humane nature,  unde Paulus: Qui factus est ei ex semine Dauid. Dicitur fieri ratione misericordie, unde in Psalmo: Domine, refugium factus es; et tunc potius notatur aliud fieri in creatura quam in Creatore.

Figulus proprie dicitur, ut in Ierem.: uade in domum figuli. Dicitur etiam Christus, quia, sicut figulus suo labore facit ollam de limo, ita Christus sua passione nos redemit a peccato; unde in Psalmo: Reges eos in uirga ferrea, tanquam uas figuli confringes eos; et alibi: Nunquid olla poterit conqueri aduersus manum figuli? etc.

Figura, proprie qualitas que attenditur ex lineamentorum dispositione; unde in Daniele legitur  quod reddita est figura Nabuchodonosor; non quod prius habuerit formam bouis, consequenter hominis, secundum ipsius opinionem. Hoc dictum est quia tempore sue mutationis credebat se esse bouem in parte leonem. Dicitur etiam signum, unde dicitur de filiis Isrel, quod omnia in figura contingebant eis. Figura dicitur Filius Dei, unde Apostolus: Qui cum sit splendor glorie et figura substantie eius.

Filius, proprie. Dicitur etiam putationis uel opinionis, unde in Luca: iehsu erat incipiens quasi annorum triginta, et putabatur filius Ioseph. Dicitur cognationis, unde in Euangelio: Inuenimus Iesum filium Ioseph a Nazareth, id est de cognatione. Dicitur legalis, unde in Euangelio Iacob est  filius Mathan. Etiam dicitur filius legitimus, ut in ueteri Testamento Ioseph, et dicitur legitimus quasi de legitimo matrimonio natus. Etiam dicitur adoptionis, unde in Euangelio Nathan filius dictus est Dauid. Dicitur filius naturalis, unde in Gen. Phares et Zara dicuntur filii Iude. Dicitur filius educationis, ut Abraham qui dictus est filius Aram patris uxoris sue, quia eum educauit; unde in Gen. Abraham dixit: Soror mea et filia patris mei. Dicitur filius ratione praue operationis, unde in Psalmo: Saturati sunt filiis suis, id est prauis operibus. Dicitur filius mutationis, unde Apostolus: Estote filii Dei, id est imitatores. Aliquis dicitur filius terre, ut Adam qui de terra plasmatus est, etc. Etiam dicitur filius nature, ut Christus, qui  manet in una et in eadem natura cum Patre. Dicitur filius gratie, unde in Psalmo: Ego dixi: Dii estis et filii excelsi. Dicitur filius ire, ut quilibet homo conceptus in peccato, unde Apostolus: Omnes sumus filii ire. Dicitur filius hominis, ut Christus dicitur esse filius hominis, id est uirginis. Dicitur filius predicationis, ut Antichristus specialiter, qui se et multos perditurus est.

Filum, proprie. Dicitur subtilis sententia; unde Betius, in lib. De consol., ait uestem Philosophie contextam tenuissimis filis et indissolubili materia. Dicitur stabilitas, unde Ouidius:

Omnia sunt hominum tenui pendentia filo.

Fimbria proprie extrema pars uestimenti. Dicitur bonum opus finale, unde in Psalmo: Gloria  eius filie regis ab intus, in fimbriis aureis, id est in bonis operibus que perseuerant usque in finem, etc.

Fingere proprie facere, unde figulus dicitur fingere, id est facere ollam; et dicitur a fingo, is, ere. Dicitur etiam simulare, unde in Luca: Christus finxit se longius ire. Dicitur creare, unde in Psalmo: Qui finxit sigillatim corda eorum, id est creauit animas eorum. Significat fallere uel decipere, unde: Hypocrita fingit se esse iustum, id est fallaciter ostendit.

Finis dicitur loci, unde: Attingens a fine usque ad finem fortiter, id est a celo usque ad terram, que dicitur finis, quia ultima elementorum, similiter  et celum; unde in Psalmo: Auertit oculos suos ne uideat in finem, id est in terrena. Dicitur finis temporis, unde Apostolus: Nos sumus in quos fines seculorum deuenerunt. Dicitur caritas que dicitur finis consummationis, unde in Psalmo: Omnis consummationis uidi finem, id est caritatem. Dicitur etiam uita eterna finis consummationis, unde in titulis psalmi: Titulus psalmi Dauid dirigens nos in finem, id est in eternam beatitudinem. Christus etiam dicitur finis consummationis, quia Christus consummauit que de eo prophete predixerunt, ut hic secundum aliam expositionem: Titulus psalmi dirigens nos in finem, id est in Christum. Mors etiam dicitur finis consummationis, quia in morte omnia opera bona uel mala  que homo egit in uita sua consummantur. Dicitur etiam expletio operis unde: Hic est finis huius uel huius libri.

Flamen proprie leuis flatus uenti. Dicitur Spiritus sanctus, unde canitur:

Sanctoque flamini
Necnon ab utroque fuso,
scilicet a Patre et Filio. Dicitur Christus, unde apud gentiles antiquitus sacerdotes dicebantur flamines, a filo, in quorum capitibus erant pileoli, et in summitate cuiuslibet pileoli uirgula quedam erat erecta, in cuius summitate erat modicum lane alligatum filo mediante, ita ut arcerent aues a sacrificiis; habebant etiam archiflamines, id est archiepiscopos, et protoflamen, id est papam.

 Flamma, proprie, etiam dicitur donum Spiritus sancti; unde in Apoc.: Et oculi eius flamma ignis. Dicitur estus carnalium desideriorum, unde in Iob: Ramos eius arefaciet flamma. Rami sunt hi qui adherent malis. Ramos ergo iniqua arefacit flamma, quia exemplo eius ei adherentes terrenis accenduntur desideriis. Dicitur pena, unde in Euangelio: Crucior in hac flamma. Dicitur angelus propter agilitatem, propter caritatis ardorem; unde in Psalmo: Qui facit angelos suos spiritus et ministros suos flammam ignis; dicitur autem flamma angelus, quia splendet subtilitate scientie et nature, et quia ardet diuino amore, quia homines purgat et incendit caritate, que caritas hominum peccata consumit.

 Flatus proprie uentus. Dicitur Spiritus sanctus, unde in Psalmo: Flabit spiritus eius et fluent aque. Dicitur anima, unde Isaias: Omnem flatum ego feci, id est omnem animam. Dicitur superbia, unde dicitur flatus superbie, et de superbo dicitur in Isaia: Flatus in naribus eius.

Florere proprie. Florere uirtutem habere uel fructum iustitie facere, unde: Florebit amygdalus, id est primitiua Ecclesia de Iudeis que floruit in hieme infidelitatis gentium; impinguabitur locusta, id est gentilitas ad fidem conuersa pinguedine caritatis; dissipabitur capparis, id est Synagoga permanens in infidelitate. Capparis enim herba est in cuius uirtute lanugo oritur, que uento dispergitur.  Notat iuuentutis florem, unde in Psalmo: Mane floreat et transeat. Significat resurgere, unde in Psalmo de Christo dicitur: Et floruit caro mea, id est resurrexit. Notat rosam martyrii, unde in Cant.: Descendi in hortum nucum, etc., si floruissent uinee, id est martyres. Sicut enim mali punici granum habet in se ruborem et candorem, ita martyres habent in se rosam martyrii et candorem innocentie.

Flos, proprie. Dicitur Christus; unde in Cant.: Ego sum flos campi; et alibi in Isaia: Egredietur uirga de radice Iesse et flos, etc. Per uirgam uirgo Maria, per florem Christus intelligitur. Dicitur etiam humana natura que modo floret per iuuentutem, modo effloret per senectutem; uel modo floret  per prosperitatem, modo effloret per aduersitatem; unde in Iob: Qui quasi flos egreditur et conteritur, et fugit uelut umbra. Dicitur etiam gloria humane uite, unde: Exsiccatum est fenum et cecidit flos. Dicuntur exempla sanctorum Patrum, unde in Cantilena amice: Fulcite me floribus, id est confortate me exemplis antiquorum Patrum; stipate me malis, id est exemplis modernorum. Dicuntur anime bonum inchoantes, unde in Cant. secundum aliam expositionem: Fulcite me floribus; anima fulcitur floribus quando requiescit in bono opere, que adhuc contemplari non ualet uultum Dei. Dicuntur primitiui fideles, unde in Cant.: Flores apparuerunt.

Fluctus, tumultus tentationum; unde in Iob Dominus  dicit mari: Hucusque uenies, hic confringes tumentes fluctus tuos; si per mare cor nostrum accipimus, bene per fluctus tentationes et uitiorum strepitus accipere possumus. Dicuntur praue malorum cogitationes, unde in Iob: Pedes meos subuerterunt et obstruxerunt quasi fluctus semitas eius. Dicitur etiam contradictio infidelium contra bonos, unde in Psalmo: Eleuauerunt flumina fluctus suos. Dicitur praua suggestio uel tribulationes mundane, unde in Psalmo: Omnia excelsa tua, et fluctus tui super me transierunt.

Flumen proprie. Actio huius seculi, sicut menti reprobe sub Babylonis specie per prophetam Isaiam exprobrando dicitur: Denuda turpitudinem tuam, discooperi humerum, reuela crura, transi flumina; in  administratione quippe operis turpitudo nudatur, dum uilis mens in ostentatione praue actionis cognoscitur, que quieta prius magna putabatur; humerum discooperit, quando opus suum quod ignorabatur ostendit; crura reuelat, quia quibus desideriorum pessimis mundi lucris inhiet, manifestat; flumina etiam transit que actiones huius seculi, que quotidie ad terminum defluunt, indesinenter appetit. Dicuntur sancti predicatores, unde in Eccle.: Ad locum unde exeunt flumina reuertuntur, ut iterum fluant, id est omnes actiones suas ad Deum dirigunt a quo omnis bona actio. Dicitur Spiritus sanctus, unde in Psalmo: Fluminis impetus letificat ciuitatem Dei. Dicitur donum Spiritus  sancti, unde in Euangelio: Qui in me credit, flumina de uentre eius fluent. Dicitur sacra Scriptura, in Psalmo: Flumen Dei repletum est aquis. Dicuntur aliqui infideles contradicentes fidei catholice, unde in Psalmo: Eleuauerunt flumina, Domine, eleuauerunt uocem suam. Quando apostoli predicauerunt, flumina, id est gentiles, eleuauerunt contra eos uocem suam. Dicuntur contradictiones gentilium seu infidelium, unde in Psalmo: Abierunt in sicco flumina, per predicationem apostolorum. Dicitur fluxus mundanorum tribulationum, unde in Psalmo: Eleuauerunt super flumina Babylonis. Dicitur mundus presens, unde in Psalmo: In flumine pertransibunt pede, id est sancti pertransibunt in Deum sine iniquitate uel inquinamento, etc.

 Fluuius, proprie, ignis extremi iudicii; unde in Daniele: Fluuius igneus egrediebatur a facie eius. Dicitur Spiritus sanctus, unde de hypocrita dicitur: Non uideat riuulos fluuii, id est Spiritus sancti. Dicitur infidelis populus, unde in Iob Dominus loquens ad Iob ait: Absorbebit fluuium et non mirabitur, id est Dominus ueniens ad iudicium, quosdam qui recte uiuere negligunt rapiet, scilicet infideles. Dicuntur negligenter uiuentes in hoc seculo, unde qui fidem ueritatis agnouerunt, sed uiuere fideliter negligunt, recte fluuius dici possunt, quia deorsum fluunt. Dicuntur dicta antiquorum Patrum, unde Iob: Profunda fluuiorum ipse scrutatur, id est antiquorum Patrum dicta et abscondita producit in lucem. Dicitur doctrina diaboli, unde in Psalmo:  Tu siccasti fluuios Ethan, id est suggestiones diaboli destruxisti. Dicitur lapsus mortalitatis, unde Iob: Fluuius subuertit fundamenta malorum, id est terrena diligentium; iniqui enim eterna negligunt et presentia fugiuita esse non intuentur; mentem autem in amore presentis uite figunt et quasi fundamentum habitationis in ea sibi construunt, quando in eius rebus per desiderium solidantur. Dicitur decursio generis humani, unde in Iob: Absorbebit fluuium et non mirabitur, et habet fiduciam quod fluat Iordanis in os eius; per fluuium humani generis decursus designatur, quod uelut a fontis sui origine nascendo surgit, sed ad ima defluens moriendo pertransit; per Iordanem hi designantur qui imbuti sunt sacramento baptismi, quia Redemptor noster  in hoc flumine baptizari dignatus est; hic omnes baptizati signantur, quia in flumine Iordanis baptismi sacramentum initium habuit. Dicitur presens uita, unde Iob: Quomodo si recedant aque de mari et fluuius uacuefactus arescat: sic homo cum dormierit, non resurget; mare mens hominis, fluctus sunt cogitationes mentis que alie tumescunt per superbiam, alie tranquille sunt per gratiam. Sed cum homo moritur, aque maris recedunt, arescit fluuius uacuefactus; quia, subducta anima, uacuum remanet corpus; et quia uiuentes modo quibusdam amaritudinibus afficimur, modo dulcedine tranquilli et mites inuenimur, presentis uite decursus comparatione exprimitur maris et fluuii.

 Fodere, proprie, penitere, unde in Psalmo de Christo: Foderunt manus meas, etc. Signat humiliare uel purgare, unde in Psalmo: Fodebam et scopebam spiritum meum; fodebam, id est humiliabam; uel scopebam, id est purgabam, id est eiiciebam a terrenitate spiritum meum. Significat peccato consentire, unde in Psalmo: Lacum aperuit et effodit eum, etc. Aperit per prauum consensum, effodit per prauam operationem, et incidit in foueam per perseuerantiam. Notat conteri de peccato, unde in Psalmo: Incensa igni et suffossa. Notat terrenis indulgere uel curam impendere, unde in Luca: Fodere non ualeo, id est terrenis indulgere non possum.

Folium, proprie. Dicitur Christi predicatio uel eius uerbum; unde: Et folium eius non defluet. Et dicitur  folium triplici ratione; sicut enim folium uelat fructum, ita uerbum Dei intellectum; et sicut maior copia est foliorum quam fructuum, ita maior abundantia uerborum quam sententiarum; et sicut folium transit et cadit in irritum et putrescit, et fructus reponitur in apothecis, ita uerbum Dei transit et cadit in irritum, sed sententie, id est sensus uerborum, ponuntur in apotheca mentis. Dicitur etiam humana natura que transit ad similitudinem folii; quia, sicuti folium de facili mouetur et cito transit, ita humana natura; unde Iob: Contra folium quod a uento rapitur. Dicitur homo uel mentis leuitas, unde Iob secundum aliam expositionem: Contra folium, etc. Homo folium dicitur, quia ab arbore in paradiso cecidit, quia tentationis uento  rapitur et desideriorum flatibus leuatur; mens quippe humana quot tentationes patitur, tot uentorum flatibus mouetur. Dicitur superficialis intelligentia siue littera ueteris Testamenti, que significatur per ficum, in qua non erat fructus sed tantum folia, ita superficialis intelligentia habet multa folia, sed caret fructibus: unde Christus [nichil] inuenit in ficu nisi folium, id est in Synagoga litteram.

Fons, proprie. Dicitur donum gratie spiritualis; unde in Psalmo: Qui emittis fontes in conuallibus, id est confers spiritualia dona humilibus. Dicitur fluentum ueritatis, unde in Psalmo: Tu dirupisti fontes, etc. Fontes et torrentes Dominus dirupit dum apostolorum suorum cordibus fluenta ueritatis aperuit. Dicitur pseudopredicator, unde Petrus in  canonica Epistola: Hi sunt fortes sine aqua. Dicitur Christus, unde Isaias: Dereliquerunt fontem aque uiue. Dicitur initium boni operis, unde in Psalmo: Quoniam apud te est fons uite; uel Christus secundum aliam expositionem. Dicitur sacramentum baptismi siue trina beatitudo, unde in Psalmo: Quemadmodum desiderat ceruus ad fontes aquarum, id est aliquis primum conuersus ad fidem, ut catechumenus ad baptismum; uel aliquis perfectus ad uitam eternam. Dicuntur Scripture ueteris et Noui Testamenti, unde in Psalmo: Et apparuerunt fontes aquarum; quia Scripture ueteris Testamenti, adueniente Christo, reserate sunt. Dicuntur etiam fontes apostoli, unde in Psalmo: Hauries aquas in gaudio de fontibus Saluatoris. Dicitur etiam Ecclesia Dei,  unde in laudibus sponse: Fons hortorum, puteus aquarum uiuentium.

Forma proprie idem est quod figura, scilicet illa proprietas que consideratur secundum dispositionem lineamentorum. Dicitur humana natura, unde dictum est de Christo quod formam serui assumpsit, id est humanam naturam. Dicitur diuina natura omnia formans et a nullo informata, unde Apostolus: Qui cum in forma Dei esset. Dicitur etiam plenitudo gratiarum, unde de Christo in Psalmo dicitur speciosus forma. Dicitur sapientia diuina, illa scilicet preordinatio siue preconceptio que fuit in mente diuina ab eterno de rebus creandis, unde Betius: Non oportet nos deduci ad imaginarias  formas, sed ad formas eternas ex quibus alie sunt. Dicitur similitudo, unde Dionysius in Hierarch.: Oportet sursum erigi ad anagogicas et symbolicas formas, id est figuratiuas, que sine materia esse non possunt. Dicitur proprietas rei, unde Betius: Considerat enim corporum formas, id est proprietates. Dicitur informatio, unde: Prelatus est forma gregis, id est subditos informare debet bono exemplo.

Formare, aliquid facere, unde in Gen.: Formauit igitur Deus hominem. Notat aliquem uirtutibus informare, unde Paulus: Donec formetur Christus in uobis, id est donec habeat suam formam in uobis quam debet habere per uirtutes. Notat assimilare, unde Apostolus: Nolite conformari huic seculo, id est similes fieri hominibus mundanis. Notat unionem  corporis et anime, unde Ier.: Priusquam te formem, id est priusquam corpori . . . . .

Fornax, dicitur etiam nouissima tribulatio futura tempore Antichristi, unde in Apoc: Et ascendit fumus putei sicut fumus fornacis magne.

Fornicari, proprie, mortaliter uidelicet animam peccare; unde in Psalmo: Perdidisti omnes qui fornicantur abs te, id est qui peccant contra te. Notat idololatrare, unde in Euangelio Ioannis: Nos ex fornicatione nati non sumus.

Forsitan quandoque notat irrisionem, unde in Euangelio: Si crederetis Moysi, crederetis forsitan mihi. Notat aliquando liberi arbitrii libertatem, unde in Euangelio: Forsitan uerebuntur Filium meum. Alibi notat increpationem, unde Apostolus:  Puto quod forsitan Spiritum Dei habeam in me, etc.

Fossa, proprie. Dicitur humilitas, unde Isaias: Ingredere in petram, id est cordis tui duritiam, et abscondere in fossa humo a facie timoris Domini, id est humilitate. Petram ingredimur cum cordis nostri duritiam penetramus; a facie timoris Domini humo abscondimur, si terrenas cogitationes ab ira districti iudicis in humilitate nostre mentis celamus; ingredi in petram et fossa humo occultari precipimur, ut, cordis nostri duritiam dirumpentes, iram inuincibilem declinemus. Dicitur etiam patientia, unde in lege fossa dicitur esse ut in ea uidelicet holocausta seruentur; si in altari fossa non esset, omne quod in eo sacrificio reperiret, superueniens  aura dispergeret per altare; significatur anima iusti fossa, id est patientia, que humiliat mentem iusti ad tolerandas persecutiones. Et sicut fossa custodiebat holocausta ne dispergerentur ab aura, ita patientia custodit animam iusti ne commoueatur uento impatientie.

Fouea, proprie. Dicitur terrenarum rerum oblectatio; unde in Iob: Absconde eos in puluere simul, et facies eorum demerge in foueam. Dicitur infernus, secundum aliam expositionem de superbis ait Iob: Simul et facies eorum demerge in foueam. Recte facies eorum mergi perhibentur in foueam, quia, sequentes infirma mundi, ad inferni barathrum tendunt; iusto enim iudicio Dei agitur ut quos hic uoluntaria auersio etiam cecat, illic ab intuitu ueri  luminis digna supplicii fouea abscondat. Dicitur deceptio, unde Ieremias: Foderunt foueam anime mee, id est parauerunt deceptionem. Dicitur peccati manifestatio, unde in Psalmo: Et incidit in foueam quam fecit. Dicitur latebre defensionis, unde Iob: Ibi habuit foueam ericius, id est latebralem defensionem. Dicitur meretrix, unde Salomon: Fouea profunda est meretrix que insidiatur in uia quasi latro.

Fouere, proprie, sanare; unde Isaias: uulnus, et liuor, et plaga tumens, non est circumligata, nec curata medicamine, neque fota oleo, unde solet dici: Istius medicamine uulnera fouentur. Signat materie assistere uel astare, unde secundum unam translationem: Et spiritus Domini fouebat aquas, ut inde  aliud faceret; quia, sicut gallina assistit ouis ut inde producantur pulli, ita Spiritus sanctus assistebat aquis, id est primordiali materie, disponendo de rebus futuris; et alibi: Tu foturus es.

Fragmen proprie dicitur portio alicuius rei, unde in libro Iudicum: Ancilla proiecit fragmen mole super ceruicem Abimelech. Dicitur sanctus uel predicator, unde in Cant.: Gene tue sicut fragmen mali punici, quia ipsi sancti sunt gene Ecclesie masticando cibum doctrine, et sunt fragmen mali punici, id est rubri passione et candidi castitate; hoc est dicere: Predicatores tui, qui debent habere candorem castitatis et ruborem martyrii, sunt sicuti mali fragmen punici et gene habent candorem et ruborem.

 Framea proprie gladius ex utraque parte acutus. Dicitur anima Christi, quia, sicut aliquis framea hostes expugnat, ita Deus Pater anima Christi hostem malignum expugnauit; unde in Psalmo: Erue frameam ab inimicis meis. Dicitur diuina uindicta, unde Dauid: Effunde frameam, et conclude aduersus eos. Dicitur mors siue potestas demonis, unde in Psalmo: Erue a framea, Deus, animam meam, id est a morte, ne detinear in ea.

Frangere proprie diuidere, unde in Psalmo: Frange esurienti panem tuum. Dicitur separare, unde Apostolus: Si naturales rami fracti sunt ab oliua, id est si Iudei separati sunt ab Ecclesia, quid de uobis, o gentiles, qui multo magis? Signat humiliare,  unde Prudentius in Psychomachia: Frangit Deus omne superbum. Notat pactum non seruare uel rumpere, unde: Sedechias, frange pactum Nabuchodonosor. Notat exponere, unde Psalmista: Paruuli petierunt panem, et non erat qui frangeret eis. Notat aperte, unde legitur de Maria Magdalena quod, fracto alabastro, aperte fudit unguentum super caput Iesu. Notat pacificare, unde: Fregit ille animum ipsius, id est pacificauit. Notat deflorare, unde dicitur: Mulier est fracta, id est deflorata.

Frater proprie natura, ut Iacob et Esau. Dicitur frater gente, ut omnes Iudei dicuntur fratres; unde: Si emeris fratrem tuum, id est Iudeum. Dicitur frater cognatione, unde in Gen.: Abraham ad Lot filium fratris sui dixit: Non sit iurgium inter  te et me; fratres enim sumus. Dicitur frater similitudine, unde Iacobus Alphei dictus est frater Domini, quia similis ei erat. Dicitur frater morum conformitate uel consensu uel affectu, unde in Psalmo: Ecce quam bonum et quam iucundum habitare fratres in unum.

Fremere proprie ferarum, est irrationabili ire motu moueri, unde in Psalmo: Quare fremuerunt gentes? id est irrationabili motu ire moti sunt in sanctos. Signat horrere, unde solet dici: Totus animus illius fremebat, id est horrebat uel timebat.

Frendere proprie ferarum. Frendere etiam dicitur homo quando tanta ira mouetur, quod non potest uerbis exprimere quid habet in corde; unde in Psalmo: Frenduerunt super me dentibus suis, etc.

 Frenum, proprie. Dicitur etiam maior tribulatio; unde in Psalmo: In camo et freno, etc.; id est in maiori et minori tribulatione. Dicitur qualiscunque refrenatio qua quis hortatur, unde Isaias: Ponam frenum in maxillis eorum, id est eos a tyrannide sua et malitia refrenabo.

Frons, proprie, conscientia; unde in Apocal.: Et nomen eius in frontibus eorum, id est memoria nominis Dei scripta, id est firmiter fixa in frontibus, id est in conscientiis eorum. Dicitur etiam opus uel uerbum doctorum, unde in Ezech.: Per singula gazophylacia ostium in frontibus portarum; gazophylacia, ut exponit Gregorius, sunt corda doctorum in quibus scientie diuitie seruantur. Per ostium intellectus figuratur; per frontes portarum uerba atque  opera doctorum intelligimus, in quibus eos foris agnoscimus quales apud se intrinsecus uiuant.

Fructus, proprie, opus siue bonum siue malum; unde in Euangelio: A fructibus eorum cognoscetis eos; et in Psalmo: Fructum eorum de terra perdes. Dicitur etiam filius, unde in Psalmo: De fructu uentris tui. Dicitur utilitas, unde Paulus: Quem fructum habuistis tunc in illis, in quibus nunc erubescitis. Dicitur uirtus, unde Apostolus: Fructus autem fidei, spes, longanimitas. Dicitur uita eterna, unde in Euangelio dicitur de fidelibus qui sunt in Ecclesia quod quidam faciunt fructum tricesimum, quidam sexagesimum, quidam centesimum. Dicitur  bonum temporale, unde in Psalmo: A fructu frumenti uini et olei, etc.

Frui proprie, ut dicit Augustinus, alicui rei adherere, propter se tantum uti Deo. Notat uti terrenis bonis; quandoque ponitur uti pro frui, et econuerso. Dicitur etiam aliquis frui uirtutibus propter usum earum, unde Ambrosius super Apostolum ait ideo dici fructus, quia fruimur eis. Notat hominem ex caritate diligere, unde Paulus: Fruor te in Domino.

Frumentum, proprie, Christus qui nos spiritualiter reficit; unde in Ioanne: Nisi granum frumenti. Dicitur temporale beneficium in uictualibus, unde in Psalmo: A fructu frumenti. Dicitur sacra Scriptura, secundum quam expositionem potest exponi predicta  auctoritas. Dicitur uerbum predicationis, unde Salomon: Qui abscondit frumenta maledicetur in populis. Frumenta quippe abscondere est predicationis sancte uerba apud se retinere, in populis autem talis maledicetur quando quisque solius culpa silentii pro multorum, quos corrigere potuit, pena damnabitur. Dicitur uiriditas eterne beatitudinis uel spirituale opus quod mentem respicit; unde enumeratis bonis que fecerat, se maledictionis sententia feriendo si hec non fecerit, ait Iob: Pro frumento oriatur mihi tribulus; ac si aperte dicat: Si iniustum quid erga subditos gessi, si exegi debita, et ipse quid debui non impendi, sed exercitatione boni operis aliis inuidi, pro bonis que in eternum reficiunt, tribuantur mihi in iudicio mala que pungunt.  Dicitur anima iusti, unde Iob: Frumentum desiderat nubes, id est iusti anima desiderat irrigationem celestis doctrine. Dicitur perfectio iustitie, unde in Euangelio: Ultra enim terra fructificat primum herbam, deinde spicas, deinde plenum frumentum; herba mentis deuotio que, quamuis sit uiridis, tamen per infirmitatem tenera. Quasi in herba erat Petri deuotio cum ad uocem ancille inflexus a bona intentione; sed quasi in spica inuenta est, quando persequentibus principibus Petrus resistebat, dicens: Obedire oportet Deo magis quam hominibus. Plenum uero frumentum inuentum est quando in tritura persecutionis nequaquam palearum more inuentus est.

Fugere, proprie, unde in Psalmo: Ut fugiant a  facie arcus; uel de die iudicii potest intelligi hec auctoritas, scilicet ut fugiant a facie arcus. Nota secessum animi ab aliquo, unde in Psalmo: Elongaui, scilicet a curis temporalibus, fugiens et mansi in solitudine, id est in contemplatione. Notat uitare, unde Apostolus: Fornicationem fugite. Notat separationem malorum a bonis, unde in Psalmo: Fugiant qui oderunt eum a facie eius.

Fulgura, proprie, miraculum; unde Iob: Nunquid mittes fulgura, et ibunt, et reuertentia dicent tibi: Adsumus? uadunt itaque fulgura cum predicatores sancti mira opera ostendunt; sed reuertendo dicunt adsumus, cum in eo quod faciunt ad potentiam Saluatoris recurrunt. Dicuntur comminatio, unde in Psalmo: Fulgura in pluuiam fecit,  id est terrorem et comminationem in pluuiam celestis gratie conuertit.

Fulmen, proprie, tremenda sententia superni iudicii; unde ad Iob de diaboli tentatione Dominus loquens, ait: Mittet contra eum fulmina, et ad alium locum non ferentur. Sententie supremi iudicii sui eleganter fulmina dicuntur, quia nimirum quos feriunt in perpetuum incendunt.

Fumus, proprie, oratio uel uirtus orationis; quia, sicut fumus tendit in altum, ita oratio caritate inflammata ad Deum dirigitur; unde in Apoc.: Ascendit fumus aromatum, id est orationes iustorum, in conspectu Domini. Dicitur pena eterna, unde in Apoc.: Fumus tormentorum eius ascendit  in secula seculorum. Dicitur Ecclesia uel compunctio, unde in Cant.: Que est ista que ascendit sicut uirgula fumi; quia, sicut fumus, quanto magis ascendit, tanto magis subtiliatur, ita aliquis contemplator quanto magis ad Deum per contemplationem tendit sursum, tanto magis castigat corpus suum. Dicitur etiam superbia, unde Salomon: Tria sunt que eiiciunt hominem de domo: fumus, stillicidium et mala uxor; quia, sicut fumus turbat oculos corporis, ita superbia oculos mentis. Dicitur etiam penitentia; quia, sicut fumus mouet oculos ad lacrymas, ita penitentia promouet corda hominum per compunctionem [ad] contemplandum Deum: unde in Psalmo: Tange montes et fumigabunt, id est superbos tangent per penitentiam et fumigabunt per  compunctionem. Signat etiam lapsum humane nature, unde in Iob: Homo transit sicut fumus ex area. Dicitur obscuritas sacre Scripture, unde dicitur: Tota domus, id est tota Scriptura, plena est fumo, id est obscuritate. Dicitur caliginosa dubietas, unde in Iob de Christo dicitur: De naribus eius procedit fumus; fumus de naribus procedere dicitur, quia de miraculorum infidis ad momentum caliginosa dubietas etiam in electorum cordibus generatur.

Funis, proprie; unde in lib. Iudicum per funem dimissi sunt exploratores. Dicitur sors siue hereditas, unde in Psalmo: Funes ceciderunt mihi in preclaris. Dicitur terrena uoluptas, unde Isaias: ue qui trahitis iniquitatem in funiculis ueritatis. Dicitur  peccatum, unde in Psalmo: Funes peccatorum circumplexi sunt me. Dicitur uirtus, unde Salomon:  Funiculus triplex difficile rumpitur, scilicet fides, spes et caritas.

Fur proprie. Dicitur etiam dies iudicii, unde in Apostolo: Dies Domini sicut fur in nocte, ita ueniet. Dicitur etiam prelatus mercenarius qui per simoniam intrauit honorem, unde in Ioanne: Qui non intrat per ostium in ouile ouium, fur est. Dicitur hereticus, unde in Euangelio: Fur non uenit nisi ut mactet; et alibi in Psalmo: Si uidebas furem, currebas cum eo, etc. Dicitur Christus uel mors, unde in Euangelio: Si sciret paterfamilias qua hora fur ueniret.

Furor, proprie, est uindicta diuina; unde in Psalmo: Domine, ne in furore tuo arguas me. Dicitur etiam malitia, unde ibidem: Furor illis secundum  similitudinem serpentis.



G


 Gallus, proprie, sanctus predicator; unde in Prouerbiis: Tria sunt que bene gradiuntur, et quartum quod incedit feliciter: leo, fortissimus bestiarum, ad nullius pauebit occursum; gallus succinctus lumbos. Gallus succinctus lumbos est Ecclesie prelatus, inter huius noctis tenebras uerum mane nuntians; qui succinctus lumbos esse dicitur, quia a membris suis luxurie fluxus restringit; in lumbis  quippe luxuria dicitur esse, unde in Euangelio: Sint lumbi uestri precincti; et in Iob: Quis dedit gallo intelligentiam, nisi ego, ait Dominus, qui doctorum mentes ad intelligendum occulta instruxi.

Gaudere proprie frui, unde in quadam antiph.: Gaudent in celis. Signat placere, unde in Ioanne: Gaudeo non propter me, sed propter uos. Dicitur diabolus gaudere, quando exsultat de peccatis nostris. Dicitur spiritualiter exsultare, unde in Apostolo: Gaudete in Domino semper.

Gazophylacium proprie dicitur locus in quo ponuntur gaze, id est diuitie; unde dicitur de muliere quod misit duo minuta in gazophylacium, ut ponitur in Euangelio. Dicitur porticus illa in qua erat  illa arca, unde in Euangelio: Erat iehsu in gazophylacio, subaudi secundi atrii, docens in templo. Dicuntur corda doctorum, unde Ezech.: Et eduxit me ad atrium exterius, et ecce gazophylacia; per gazophylacia corda doctorum sapientie et scientie diuitiis plena designantur. Dicitur sacra Scriptura in qua reponuntur gaze celestes, unde in sniis: Cupientes aliquid de penuria ac tenuitate nostra cum paupercula in gazophylacium Domini mittere.

Gene, proprie, prelati Ecclesie; unde in Cant.: Gene tue sicut cortex mali punici, quia prelati affectu uel sanguinis effusione rubent.

Generatio, proprie; unde Isaias: Generationem eius quis enarrabit? Dicitur generatio geniti, unde in Psalmo: A generatione in generationem. Dicuntur  homines regenerati per gratiam, unde in Psalmo: Laudabitur in generatione altera. Dicitur glorificatio corporis et anime, unde in Euangelio: In regeneratione, cum sederit Filius hominis.

Genimen proprie propagines arborum uel uinearum. Dicuntur illi qui nascuntur ab aliis, unde: Genimina uiperarum, quis ostendit uobis fugere a uentura ira? Dicuntur Iudei uel Synagoga, unde in  passione Domini: Non bibam amodo de hoc genimine uitis donec, id est non incorporabo mihi aliquem de Iudeis, donec post resurrectionem aliquos eorum incorporem innouatos, et hoc in regno Patris mei, id est in statu immortalitatis; uel ad litteram: Non bibam donec in regno Patris mei, id est in statu immortalitatis post resurrectionem.

Genua, proprie, fortes in Ecclesia Dei, ut apostoli; unde in Psalmo: Genua mea infirmata sunt. Dicuntur opera, unde Isaias: Isrel manus erigite remissas et genua dissoluta. Dicitur peccandi consuetudo, unde Iob: Exceptus genibus. Dicitur rei presentia, unde in Gen.: Beniamin uidit filios usque in tertiam et quartam generationem, id est filios Achis nascentes in genibus.

Genus proprie parentela, secundum quod dicitur:  Iste est de genere Abrahe. Dicitur generatio, unde Petrus: uos, genus electum, regale sacerdotium. Dicitur maneries, unde in Gen.: Producat terra herbam uirentem et facientem fructum iuxta genus suum. Dicitur principium generationis, unde Abraham potest dici genus Iudeorum. Dicitur maius substantiale, unde apud logicos aliqua questio dicitur esse de genere, unde hec qua queritur utrum Socrates sit homo dicitur esse de genere. Dicitur qualitas rei, unde: Filius Dei assumpsit carnem de excellentissimo genere humane nature. Dicitur etiam illud uniuersale quod predicatur de pluribus differentibus specie, in eo quod quid est dicitur genus. Augustinus ait  Dicitur diuina natura, unde Hilarius:  Esse non est accidens Christi, sed naturalis generis proprietas.

Gerere proprie operari, unde: Reddet unicuique secundum quod gessit in corpore suo, id est secundum quod operatus est. Notat habere, unde: Gerebat crucem in pectore, id est in mente habebat memoriam crucis Christi.

Germen, proprie, Filius Dei; unde in Isaia: Et erit germen Domini in magnificentia. Dicitur uirtus, unde Osee: Isrel germinabit sicut lilium. Dicitur filius, unde Isaias: Sic radix eorum quasi fauilla erit et germen eorum ut puluis. Dicitur praua operatio, ut in predicta auctoritate per radicem potest intelligi intentio, per germen operatio.

Germinare, proprie, celeste germen proferre, unde  Isaias: Germinet radix Iesse. Significat etiam bonum opus facere, unde Isaias: Isrel germinabit et florebit sicut lilium.

Gigas, proprie, Christus, unde in Psalmo: Exsultauit ut gigas ad currendam uiam suam; quia, sicut gigas duplicis substantie est propter magnitudinem, ita Christus duplex fuit in substantia diuine et humane nature. Et sicut gigas expugnat hostes magnitudine et fortitudine sua, ita Christus expugnat hostes uisibiles et inuisibiles. Dicuntur obstinati, unde Iob: Gigantes gemunt sub aquis, id est in gremio. Dicitur aliquis potens, unde in Psalmo: Et gigas non saluabitur in multitudine uirtutis sue.

Gignere proprie. Notat eternam generationem,  unde in Psalmo: Ego hodie genui te. Notat regenerationem, unde Petrus in Epistola: Quasi modo geniti infantes. Significat docere uel instruere, unde Apostolus: uos omnes genui in Christo.

Gladius, proprie. Dicitur iudiciaria potestas; unde in Euangelio: Qui gladio percutit, gladio peribit; qui abusus fuerit iudiciaria potestate, ferietur, id est damnabitur; et alibi: Ecce gladii duo hic; hi duo gladii significant duos iudices, scilicet iudicem fore et iudicem poli, id est regem et sacerdotem. Notat dissensionem, unde in Isaia: Conflabunt gladios suos in uomeres et lanceas suas in falces, id est dissensiones frangent uomere uerbi Dei. Dicitur martyrium, unde in Simeon: Et tuam ipsius animam pertransibit gladius, id est, o gloriosa uirgo  Maria, animam ipsius Christi, quam tu iudicas esse tuam, pertransibit gladius, id est martyrium. Item in Euangelio: Qui habet tunicam, uendat eam et emat gladium, id est iustus, si opus fuerit, exponit carnem suam martyrio. Dicitur discordia uel diuisio, unde in lib. Reg. Nathan ait ad Dauid: Non recedat gladius de domo tua. Dicitur pestis, unde: Mittam gladium in terram Aegypti, id est pestilentiam. Dicitur Christianus, unde in Psalmo: Gladium suum uibrauit. Dicitur propinqua tentatio, unde in Psalmo: Confringes arcum et gladium et scutum; per arcum, quo a longe pugnatur, remota tentatio, per gladium quo prope pugnatur propinqua, per scutum defensio intelligitur. Dicitur pena eterna, unde propheta: Si multiplicati fuerint inimici  eius, in gladio erunt; et in Iob: Eruens animam eius de corruptione et uitam eius ut non transeat in gladium; omnis enim peccator ex hac corruptione peccatorum uel uitiorum illuc ad gladium compellitur transire penarum, ut unde hic inique delectatus est, inde iuste crucietur. Etiam dicitur nouacula, unde Ezech.: Sume gladium et rade capillos tuos et barbam. Dicitur ille ignis qui positus fuit ante portam paradisi; unde in Gen.: Posuit cherubin et flammeum gladium atque uersatilem; cherubin ut arceret angelos, gladium ut arceret homines. Dicitur sermo diuinus, unde Apostolus: Et gladium spiritus quod est uerbum Dei; item: uiuus est sermo Dei et efficax et penetrabilior omni gladio ancipiti. Dicitur sententia futuri iudicii, unde in Deut.: Gladius  meus deuorabit carnes; deuorabit, quando in extremo iudicio eius sententia eos qui carnaliter sapiunt occidet. Dicitur ira uel tentatio demonis, unde in Psalmo: A gladio maligno eripe me; et alibi: Qui liberasti Dauid seruum de gladio maligno; sancte predicationis gladius benignus est quo percutimur ut a culpa moriamur. Gladius diabolice persuasionis est malignus quo male quisque percutitur ut a uia rectitudinis exstinguatur, et alibi: Porro saluum faciet egenum de gladio oris eorum, et de manu uiolenta pauperem; gladius namque oris est iniquitas persuasionis, manus autem uiolenta est aduersitas peccantis; pauper est qui apud semetipsum eleuatus est.

 Gleba, proprie, uniri per caritatem, unde Iob: Quando fundebatur puluis in terram, et glebe compingebantur. Glebe in Ecclesia compinguntur quando sancti in collectione caritatis uniuntur per gratiam Spiritus sancti infusi, etc. Dicuntur diuersi ordines sanctorum ueteris Testamenti, unde Iob: Glebe illius aurum, id est diuersi ordines sanctorum qui sunt tanquam aurum per excellentiam glebe, namque ex humore et puluere constringuntur. Omnes ergo qui ratione gratie infusi sunt, ex mortis debito se puluerem esse ueraciter confessisunt; dum uite uirtute clarescerent, quasi auree glebe in illa iacuerunt.

Gloria, proprie laus, unde canitur: Gloria in excelsis Deo. Dicitur uana gloria, unde Apostolus: Querentes gloriam ab inuicem. Dicuntur subditi,  unde Apostolus: uos estis gloria mea. Dicitur natura, unde: Sedet ad dexteram in gloria Dei Patris, id est in eadem natura. Dicitur uita eterna, unde in Psalmo: Gratiam et gloriam dabit Dominus; et alibi: Exsultabunt sancti in gloria. Dicitur puritas conscientie, unde Apostolus: Gloria mea est testimonium conscientie mee. Dicitur iustitia per quam Deus glorificatur in homine, unde Paulus: Omnes quidem peccauerunt, et egent gloria Dei, id est iustitia, uel indulgentia, uel uenia peccatorum. Dicitur splendor glorificatorum, unde Apostolus: His qui secundum patientiam boni operis, gloriam et honorem. Dicitur caro Christi, unde Psalmista: Exsurge, gloria mea. Dicitur filius, unde prefata auctoritas potest exponi de Filio, etc.

 Gloriari, proprie delectari; unde in Psalmo: Quid gloriaris in malitia? Notat superbire, unde Salomon in Prouerbiis: Gloriantur cum malefecerint. Notat sperare, unde Apostolus: Mihi autem absit gloriari! id est nisi in cruce Domini. Signat iactare, unde in Apostolo: Qui gloriatur, in Domino glorietur.

Gradi, proprie uidere gradi; unde in Ezechiele: Recte gradiebantur quo spiritus ducebat eos. Notat ascendere, unde Isaias: Iste formosus in stola, gradiens in multitudine fortitudinis sue.

Gradus, proprie, unde in lege: Dominus precepit ne sacerdos ascenderet per gradum ad altare, ne precipitaretur et pudenda eius paterent. Dicitur status innocentie, unde per hoc quod Dominus  precepit Ieremie, ut absconderet lumbare suum in flumine, et sicut putridum lumbare ad pristinum nitorem redire non potuit; signatur quod homo qui lapsus fuerit in peccato mortali non potest reuerti ad pristinum gradum innocentie. Dicitur status consanguinitatis, unde dicitur: Isti sunt in tertio uel in quarto gradu. Dicitur status dignitatis, unde Betius in lib. De consol. philos.:

Qui cecidit, stabilis non erat ille gradus.

Grando, proprie, durum et frigidum cor praui hominis, unde in Iob: Nunquid ingressus es thesauros niuis, aut thesauros grandinis aspexisti? id est dura et frigida corda prauorum hominum intellexisti. Dicitur communicatio diuine uindicte; unde  in Psalmo: Nubes transierunt, grando . . . Dicitur presens pena quam Deus infert homini, unde in Iob: Post grandinem sequitur nix. Dicitur grando persecutio mali; quia, sicut grando cadens dissipatur et aliud destruit, sic mali dum bonos persequuntur se ipsos destruunt; unde in Apocalypsi: Et facta sunt fulgura, et uoces, et terremotus, et grando magna.

Granum, proprie, Christus; unde in Euangelio: Nisi granum frumenti cadens in terram. Dicitur fides, unde in Euangelio: Si habueritis tantum fidei quantum est granum sinapis. Per granum sinapis significatur fides eleganti metaphora; quia, sicut sinapis granum quanto magis teritur, tanto magis acutum  reddit saporem, ita fides quanto magis teritur per tribulationem, tanto magis subtiliatur et informatur. Dicitur etiam sanctus; unde Ioannes: Et grana colligentur in horreis.

Gratia, proprie id quod gratis datur; a Deo peccati remissio, unde Apostolus: Gratia et pax a Deo Patre, id est remissio peccati et mentis tranquillitas. Dicitur honor qui exhibetur Deo, unde Paulus: Gratias ago Deo meo. Dicitur gratuita Dei uoluntas, unde Paulus: Gratia Dei sum id quod sum. Dicitur apostolatus collatus Apostolo, unde Paulus: Per gratiam Dei que data est mihi; et alibi: Gratia eius in me uacua non fuit. Dicitur uita eterna uel uirtus, unde: Gratia pro gratia, id est gloria glorificationis pro gratia iustificationis. Dicitur Filius  Dei, unde Paulus: Apparuit nobis gratia Dei. Dicitur causa, unde solet dici: uenio gratia tui, id est causa tui. Dicitur licentia, unde solet dici: Ego recedam cum gratia tui. Dicitur indulgentia, unde: Sanatus hoc facit hoc gratia, id est indulgentia.

Grauare, proprie, aliquando notat mentis oppressionem, unde: uidete ne grauentur corda uestra ira et ebrietate. Aliquando mentis obdurationem, unde: Cor eorum aggrauatum est.

Grauis proprie, ut cum dicitur: Iustus grauis est ad uidendum malum. Dicitur grauis grauitate peccati, unde Isaias: ue genti peccatrici, populo graui iniquitate! Dicitur grauis grauitate uirtutis, unde in Psalmo: In populo graui laudabo te.

 Gressus, proprie, opus; unde Iob: Tu quidem gressus meos dinumerasti. Dicitur effectus mentis, unde in Psalmo: Pene effusi sunt gressus mei, id est in malum precipitati. Dicitur incarnatio Christi, unde in Psalmo: uiderunt ingressus tuos, Deus.

Grex, proprie, predicator; unde in Cantico: Dentes tui sicut grex ouium. Significat Iudaicum populum, unde in Psalmo: De gregibus ouium sustulit eum, de post fetantes accepit eum; quia Christus de Iudeis, qui erant steriles, ad gentes sublatus est, ad maiorem populum. Dicitur conuentus fidelium, unde Isaias: Sicut pastor gregem suum pascit. Dicitur exercitus angelorum, unde Micheas propheta: Et tu turris gregis nebulosa, quia ibi apparuit grex  angelorum pastoribus.

Gula, proprie gulositas, secundum quod gula connumeratur inter septem uitia, que sunt: superbia, inuidia, ira, gula, etc.

Gurges, proprie, impetus et persecutio malorum; unde Habacuc: Gurges aquarum transiit. Dicitur multiplex expositorum sacre Scripture predicatio, unde Iob: Qui aufert stellas pluuie [aliqua littera habet stillas pluuie], et effundit imbres ad instar gurgitum. Stelle, id est prophete, qui in celo, id est in Ecclesia positi, aliis lucebant per exemplum, et subditos irrigabant fluentis celestium doctrinarum. Sed iste stelle subtracte sunt, dum peractis suis cursibus sanctorum anime in thesauris intime dispensationis reconduntur. Sed, quia terra aresceret  si celestis doctrine fluenta cessarent, recte sequitur: Et effundit imbres ad instar gurgitum. Nam cum prophetas abstulit eorum uice Dominus apostolos misit, qui in similitudine gurgitum pluerent, quia uberiores fuerunt predicationes apostolorum quam prophetarum.

Gurgustium, instrumentum uimineum quo capiuntur pisces. Dicitur Ecclesia, unde Iob: Nunquid tu gurgustio capies pisces? id est, nunquid curiosos et peccatores incorporabis Ecclesie?

Gustare, proprie; unde in passione: Cum gustasset, noluit bibere. Notat experiri, unde in Psalmo: Gustate et uidete quoniam suauis est Dominus.

Gutta, proprie, peccatum ueniens ex ignorantia; unde in Cant.: Cincinni mei pleni sunt rore, id est  sancti, inquit Ecclesia, qui sunt mecum glutinati glutino caritatis, pleni sunt rore gratie; et capilli mei guttis noctium pleni sunt, id est quidam eorum tenentur obnoxii peccatis ignorantie. Dicitur humilitas, unde in Psalmo: Myrrha, et gutta, et casia a uestimentis tuis; myrrha, que est amara species, uermes arcet; unde et per eam significatur carnis mortificatio; gutta autem, que amonica dicitur, et omnes inflaturas et tumores expellit, hec est humilitas que curat duritias cordium. Casia in aquosis locis nascitur et crescit; uestis autem Christi, a qua effluunt, Ecclesia est. Dicitur predicatio Christi qua duritiam cordium sua predicatione soluit, et secundum hoc per myrrham significatur mors Christi que nobis profuit, per casiam redemptio  per aquam baptismi facta; et hoc est: Myrrha, et gutta, et casia a uestimentis tuis stillabunt, id est a corpore Christi.

Guttur, proprie, intentio; unde in Parabolis: Circumda eas, scilicet pacem et misericordiam et ueritatem; gutturi tuo, et describe in tabulis cordis tui. Misericordia et ueritas ab ore tuo nunquam absint; ueritas dicendo, misericordia impendendo necessaria pro Christi gutture; organum uocis in tabulis cordis latitudinem insinuat cogitationis. Sic ergo uirtus misericordie et ueritas radici mentis sit infixa,  ut pronuntietur uoce loquentis de occulto, inspectori placeant arcana intentionis et proximos iuuent officia locutionis; bene autem decet uirtutes circumdari gutture cum uox loquentis in gutture fieri solet, quia uox predicationis potius de interius manat, sed extra circumdat. Dicitur prelatus cuius in predicatione intelligentia spiritualis traiicitur in stomachum mentis, unde in Cant. amoris: Guttur illius suauissimum. Dicitur mens, unde in Psalmo: Exsultationes Dei in gutture eorum. Dicuntur uerba maledicta et uenenosa, unde in Psalmo: Sepulcrum patens est guttur eorum, id est comparabile sepulcro patenti; quia, sicut sepulcrum exterius pulchrum est, unde et sepulcrum dicitur, quia seorsum pulchrum et patens ad recipiendum cadauera  et fetens propter contenta: sic maledici exterius proponunt pulchra uerba et alios malitia trahunt, id est per prauam intentionem fetent. Dicitur ueracitas, unde predicta auctoritas de gulosis potest exponi, quorum gula comparabilis est sepulcro patenti, etc.

Gyrus circumuolutio rerum, unde in Prouerbiis: Gyrum celi circuiui sola, id est mihi soli patet circumuolutio solis. Gyrans gyrat spiritus, id est spiritus solaris, id est motus solaris.



H


 Habere notat possessionem, unde in Euangelio: Anima mea, habes multa bona, id est possides, etc. Notat applicationem rei ad rem, unde in lib. Reg.: Habebat hastam in manu. Notat inherentiam rei, unde: Habe caritatem et fac quidquid uis; et alibi: Omni habenti dabitur et abundabit. Notat unionem rei ad rem, unde legitur quod corpus Christi habuit animam. Quandoque notat usum uel alienum modum habendi, unde dicitur: Iste habet uxorem, id est utitur ea. Nota quod quidam habent aliquid in se, sed non ad se, nec de se, ut dolium habet uinum et continet in se, sed non ad se, quia non per applicationem, nec de se, quia non est pars eius. Quidam habent in se et ad se, sed non de se, quia non est pars eorum. Quidam habent in se et ad  se et de se, ut Christus habuit corpus et animam in se, quia fuerunt ad se per applicationem; de se, quia fuerunt partes eius. Quidam habent in se et de se, sed non ad se, ut homo habet humanitatem; habet, inquam, in se, quia in eo est, de se quia proprietas eius, sed non ad se per applicationem; inde Augustinus dicit, quod notat essentiam rei nichil haberi potest quod ipse non sit, excepto quod relatiue dicitur.

Habitare, proprie, habere; unde de Deo dicit Apostolus: Qui habitat lucem inaccessibilem, et habet lucem ad quam non potest humanus intellectus accedere. Notat esse, unde in Psalmo: Qui habitat in adiutorio Altissimi, id est, etc. Notat unionem  diuine nature ad humanam, unde Paulus: In quo habitat plenitudo Diuinitatis corporaliter, id est uere et perfecte non tantum anime sed etiam corpori unita est diuinitas; unde in Euangelio: uerbum caro factum est et habitauit in nobis. Notat infusionem gratie, unde Paulus: Si sanctus Spiritus, qui suscitauit Iesum a mortuis habitat in uobis. Notat collationem glorie, unde in Apoc.: Et habitabit cum eis per gloriam.

Hedus, proprie, dicitur Christus propter sui simplicitatem, propter sui innocentiam, et quia de peccatoribus natus ut de Ruth, de Thamar, de Dauid, de Salomone; et sicut in ueteri Testamento offerebatur hedus pro peccato, ita Christus pro peccatis nostris oblatus est; unde in Leuit.: Non coques  hedum in lacte matris sue, id est, o Iudee, non occides Christum in die conceptionis sue. Dies autem conceptionis uocatur lac matris, quia extunc paratur materia lactis in matre, quod minime obseruauerunt Iudei; quia quo die conceptus, reuolutus triginta tribus annis eo die passus. uel de Herode potest legi: O Herodes, non occides Christum in lacte matris sue, id est puerum adhuc ubera matris sugentem, quia tempore congruo pro peccatis est moriturus, iuxta illud: Non capit Scriptura prophetam perire extra Ierusalem. Dicitur peccator, unde in Euangelio legitur quod Christus statuet agnos a dextris et hedos a sinistris. Dicitur iustus, unde in Cant.: Si ignoras te, o pulchra inter  mulieres, id est si ignoras qui sint tui, noli uagari iuxta gregem sodalium tuorum, id est hereticorum, qui fingunt se sodales esse, sed pasce hedos meos, id est subditos, iuxta tabernacula pastorum, id est iuxta doctrinam apostolorum.

Hereditas, proprie; unde in Psalmo: Dominus, pars hereditatis mee, id est pars hereditaria. Dicitur Ecclesia que est hereditas Christi, unde Dauid: Postula a me et dabo tibi gentes, hereditatem tuam. Dicitur uita eterna, unde in Psalmo Ecclesia ad Dominum: Tu es qui restitues hereditatem meam mihi. Et quare uita eterna dicitur hereditas Ecclesie, quia dabatur sanctis qui sunt in Ecclesia Dei ratione prime creationis.

Hamus, proprie. Dicitur etiam ficta simulatio;  unde in Psalmo [Eccli.]: Nescit homo finem suum, sed sicut pisces capiuntur hamo. Dicitur Filius Dei humanitate uestitus, unde Iob: In oculis eius hamo capiet eum; ibi per Leuiathan diabolus, per hamum Christus. Cum piscis capitur hamo, hamus uelatur uermiculo; et dum piscis capit uermiculum, hamus capit pisciculum: sic Dei Filius uestiuit se carne, ut eius diuinitas lateret demonem; sed dum demon persecutus est carnem, expertus est Deitatis uirtutem.

Hasta, proprie. Dicitur Filius Dei; unde in Habacuc: Ibunt in splendore fulgurantis haste tue. Eleganter Filius Dei dicitur hasta Patris; quia, sicut aliquis hasta impugnat inimicos, ita Deus Pater  per Filium propulsat incredulos. Apostoli autem et apostolici uiri iuerunt per mundum in splendore fulgurantis haste diuine, id est manifestatione diuine sapientie. Dicitur aperta prauorum persecutio. Sicut de predicatore sub equi nomine uoce Dominica dicitur: Super ipsum sonabit pharetra, uibrabit hasta. Contra equum Dei pharetra sonat, quando prauorum consilia perstrepunt; hasta uibrat, quando aperta pena exquiritur. Etiam dicitur iaculum predicationis, unde de Leuiathan dicitur in Iob: Cum apprehenderit eum gladius, subsistere non poterit neque hasta, neque thorax. Quid autem per hastam nisi predicationis iaculum, quid per thoracem nisi fortitudo patientie designatur?

Herba, proprie, uiror glorie temporalis, unde: In  primo mane sicut herba transeat. Mane sicut herba florere atque transire, est in prosperitate huius seculi temporalis glorie decus uelociter arescere. Dicitur sustentatio predicatorum, unde Dauid: Qui producit in montibus fenum et herbam, per quam significatur quod sublimes huius seculi ad fidem uocati sanctis predicatoribus in hac uita transitoria alimenta largiuntur. Dicitur scientia uel doctrina eterne ueritatis, unde Ier.: Onagri steterunt in rupibus, defecerunt oculi eorum, quia non erat herba; hi sunt Iudei qui steterunt in rupibus, quia non in Deo, sed in suis potestatibus confisi sunt; defecerunt oculi eorum, quia spes eorum ab eo quod intendebant corruit; et non erat herba, quia eorum cordibus defuit eternitatis scientia. Dicitur homo  carnalis, unde propheta: Germinabunt inter herbas sicut salices iuxta preterfluentes aquas; per herbas carnales signantur, inter quos sancti sicut salices germinant, dum inter arescentem uitam carnalium perpetua mentis uiriditate perdurant.

Herodius, falco. Et dicitur herodius quasi heros auium, uel ad heres pertinens, unde prohibetur comedi uel sacrificari. Dicitur sanctus, unde Iob: Penna struthionis similis est penne herodii uel accipitris; per herodium siue accipitrem intelliguntur sancti, quia herodius uel accipiter paruum habent corpus, tamen magnum uidetur alarum amplitudine, ita sancti parum habent terrenitatis, magis uero sunt uirtutum amplitudine; et multas habet alas, id est uirtutes, quibus extolluntur supra uentum  humani fauoris. Per struthionem uero hypocrite designantur; quia, sicut struthio magnum habet corpus, et uidetur habere alas quibus possit uolare, cum semper ponderositate sua terrenis adhereat, et non potest se extollere in altum: ita hypocrite terrenis adherentes, multa habentes uitia, uidentur habere alas, id est uirtutes, quibus mediantibus ad celestia dirigantur; sed non possunt extolli in altum propter ponderositatem uitiorum, et ita hypocrite uidentur esse similes sanctis. Dicuntur reprobi siue mali, unde in Psalmo: Herodii domus dux est eorum, id est Ecclesia ad quam confugiunt mali; et sicut herodius auis est intenta rapinis, ita mali. Dicitur etiam Christus, ut in prefato exemplo  secundum aliam expositionem.

Hiems, proprie. Dicitur tentatio siue gelicidium infidelitatis; unde in Cant.: Hiems transiit. Dicitur aduersitas, unde in Euangelio: Cauete ne fuga uestra sit in hieme uel Sabbato. Dicitur dies iudicii, qui dicitur hiems gratia damnatorum, et saluberrimum gratia saluandorum, nulli enim tunc fuga patebit. Dicitur uita presens, unde in Iob: Qui precepit niui ut descendat in terram, et hiemis pluuiis, in qua nos etsi spes ad superna erigit, adhuc tamen mortalitatis nostre frigidus torpor astringit; precepit ergo pluuiis hiemis ut descendant in terram, quia in presenti uita necessaria est doctrina sanctorum; cum uero eterni iudicii estus incanduerit, nullus uerba predicantium necessaria  tunc habebit; sed nunc necessarium est ut pluuie hiemis in terram descendant, quod fit cum Dominus inspiratione sancti Spiritus, pro corrigendis peccatoribus sanctos ad ministerium predicationis humiliat .

Hinnire, proprie, luxuriose moueri; unde in Ieremia legitur quod Iudei sui temporis erant quasi equi emissarii, hinnientes in feminas. Notat flere, unde Isaias: Hinni uoce tua, filia Gallim.

Hinnulus, fetus cerui, etc. Dicitur populus Iudaicus uel gentilis qui se peccatorem intelligit, sed in caritate currens, omnia obstacula mundi transit, in saltibus contemplationum ad superna conscendit; unde Cant,: Duo ubera sicut duo hinnuli capree. Dicitur Christus, qui in assumptione carnis comparatur  capree, in ostensione uirtutum et miraculorum hinnulo; unde in Cant.: Similis est dilectus meus capree, hinnuloque ceruorum.

Hircus, proprie, diuinitas Christi; unde in prosa  :

Hircus emissarius,
Et passer effugiunt.
Dicitur petulantia, unde in Psalmo: Offeram tibi boues cum hircis, id est mactabo in me petulantiam. Dicitur peccator qui de suis peccatis penitet, unde: Offeram tibi boues, id est doctores qui in uinea Dei operantur; cum hircis, id est cum peccatoribus qui peccata sua eleemosynis redimunt.

Hodie, proprie. Aliquando etiam signat tempus gratie, unde in Psalmo: Hodie si uocem eius audieritis.  Aliquando notat uite tempus, unde: Panem nostrum quotidianum da nobis hodie. Aliquando notat eternitatem, unde Dauid: Dixit Dominus ad me: Filius meus es tu, ego hodie genui te.

Holocaustum dicitur hostia que tota incendebatur Domino, unde Dauid: Holocaustum et pro peccato. Dicitur Christus, qui se totum obtulit Deo Patri in ara crucis; unde Psalmista: Et holocaustum pingue fiat. Dicitur intentio secundum aliam expositionem: Et holocaustum tuum. Dicitur ille qui se totum offert Deo, omnia mundana relinquens et soli Deo seruiens; unde in Psalmo: Tunc acceptabis sacrificium iustitie, oblationes et holocausta.

Homo, proprie, et secundum hoc ponitur in plenitudine sue significationis, iuxta illud Gen.: Faciamus  hominem ad imaginem et similitudinem nostram. Aliquando ponitur in parte plenitudinis, et tunc aliquando in designatione dignioris partis, quando sumitur pro rationabili, secundum quod legitur: Secundum altitudinem tuam multiplicasti filios hominum, id est rationalium. Aliquando ponitur in designatione deterioris partis, quando ponitur pro infirmo, uel mortali, uel peccatore; iuxta illud Dauid: Quid est homo, quod memor es eius? id est infirmus, mortalis, peccator; et alibi: Filii hominum, usquequo graui corde? Aliquando equipollent huic orationi corpus et anima, secundum quod dicitur Christus assumpsisse hominem, id est corpus et animam; unde Augustinus super  illum locum Ioannis: Potestatem habeo ponendi animam meam, dicit: Ex quo Filius Dei assumpsit hominem, id est corpus et animam, nunquam deposuit corpus et animam. Aliquando ponitur in designatione substantialis status qua homo est homo, id est humanitas, iuxta quod dicitur: Homo est unitus Deo, id est humanitas diuinitati in Christo; et alibi dicit, auctoritas: Qui negauerit Christum assumpsisse hominem, anathema sit, id est humanitatem; quia, quando mortuus est, desiit habere humanitatem et in resurrectione assumpsit eam. Aliquando significat corpus, aliquando significat animam; unde Apostolus distinguit inter interiorem hominem et exteriorem hominem, id est inter  corpus et animam. Aliquando significat rationem, aliquando sensualitatem; unde Paulus, secundum unam expositionem, uocat interiorem hominem rationem, exteriorem sensualitatem. Dicitur culpa, unde Apostolus: uetus homo crucifixus est cum Christo. Dicitur gratia hominem reparans, unde Paulus: Exuite ueterem hominem cum actibus suis, et induite nouum hominem, id est gratie nouitatem. Dicitur etiam caro, unde Iob: Homo nascitur ad laborem, auis ad uolandum; ad laborem quippe homo nascitur, quia nimirum is qui accepta preditus est ratione, considerat quam ualde sit sibi impossibile ut hic peregrinationis sue tempore sine labore euadat; auis ad uolandum nascitur, quia inde mens ad summa euolat, unde caro in infirmis  durius laborat. Dicitur etiam homo Deus Pater, unde legitur quod, homo quidam plantauit uineam, etc.; per hominem Deus Pater, per uineam Synagoga, per agricolas prophete et alii prelati Ecclesie, per heredem Christus intelligitur. Aliquando ponitur pro diabolo, unde: Inimicus homo hoc fecit, id est diabolus.

Honor, proprie; unde Dauid: Homo cum in honore esset, non intellexit. Dicitur cultus Deo debitus qui Latria dicitur, unde Iob: Honorem meum aliis non dabo. Dicitur gloria diuina siue natura diuina, unde Paulus: Cui honor et gloria. Dicitur fama, unde Dauid: Gloria et honore coronasti eum, Domine. Dicitur eterna beatitudo, unde Apostolus: Gloria autem, et honor, et pax.

 Hora, proprie. Dicitur etiam tempus gratie; unde Paulus: Scientes quia hora est iam nos de somno surgere. Dicitur hora tempus presentis uite, quod comparatum eternitati, quasi unius hore paruissimum est momentum; unde Ioan.: Filioli, nouissima hora est. Dicuntur finales iusti secundum quod exponitur illud quod dicitur in Psalmo: Sicut unguentum in capite, quod descendit in oram uestimenti eius. Dicitur officium hore deputatum, secundum quod soliti sumus dicere: Iste orat Horas suas. Dicitur etiam apostolus, unde Dominus: Nonne duodecim hore sunt diei et partes eius? ita apostoli de Christo et membra Christi: et sicut hore addicte sunt diei, non dies horis, sic apostoli  addicti Christo nec Christus eis. Et est sensus: Nonne duodecim hore sunt diei? id est uos debetis me sequi, non ego uos. Dicitur extremitas rei, unde Dauid: Sicut unguentum, etc., in oram uestimenti. Dicitur plaga, unde solet dici: In ora orientis uidi eum.

Hordeum, proprie, terrenarum rerum dispensatio; unde Iob: Pro frumento oriatur mihi tribulus, et pro hordeo spina; quasi diceret Iob: Egisse quidem bona magna et minima scio, sed si non ita est, pro bonis magnis mala minima et pro bonis minimis mihi respondeant mala maiora.

Hortus, proprie. Dicitur etiam Ecclesia; quia, sicut in horto uarie species florum et herbarum sunt, sic in Ecclesia Dei est diuersitas sanctorum  et uarietas uirtutum; unde in Cant.: Surge, aquilo, et ueni, auster, et perfla hortum meum; et alibi: Hortus conclusus, fons signatus. Dicitur sacra Scriptura; quia, sicut in horto sunt diuersi flores, ita in sacra Scriptura sententiarum diuersitates; unde in Cant.: Descendi in hortum nucum. Dicitur uita eterna, unde in Cant.: ueni in hortum meum, etc. Inuitat Christus Ecclesiam ad eternam beatitudinem, dicens se messuisse myrrham, id est omnem amaritudinem passibilitatis et mortalitatis a se precidisse per resurrectionem et immortalitatem.

Hostia, proprie. Dicitur sanctus; unde Paulus: Obsecro uos per misericordiam Dei, ut ex corde uestro hostiam offeratis. Dicitur Christus, unde in hymno: O uere digna hostia!

 Humanitas, humana natura, unde Christus dicitur sumpsisse humanitatem, id est humanam naturam. Dicitur etiam misericordia Dei, unde Paulus: Apparuit benignitas, et humanitas Saluatoris Dei nostri, etc.

Humanum proprie dicitur opus humanum, unde solet dici: Hoc est opus humanum, uel ratio humana. Dicitur modicum uel tolerabile, unde Apostolus: Humanum dico, propter infirmitatem uestram uel carnis uestre. Dicitur excusatio, unde idem: Non apprehendat uos tentatio nisi humana.

Humerus, proprie. Dicitur uirtus diuina, unde legitur in Euangelio de Pastore celesti quod relictis nonaginta nouem ouibus in deserto, abiit querere unam ouiculam que perierat, et reportauit in humeris  suis ad caulas, id est hominem qui perierat, diuina uirtute reduxit. Dicitur etiam crux Christi quam gessit in humeris, unde Psalmista: Principatus super humeros eius, id est principatum consecutus est per crucem quam gessit in humeris. Dicitur socialis uite coniunctio, unde Iob uite sue celsitudinem narrans, maledicti sententiam sibi protinus subiicit si qua eorum que predixit opere non impleuit, dicens: Humerus meus a iunctura sua cadat, et brachium meum cum suis ossibus conteratur; liquet profecto quod brachium corpori per humerum iungitur. Si ergo per brachium operatio, ita per humerum socialis uite designatur coniunctio; unde propheta Sophonias, quosque sanctos uniuersalis Ecclesie populos Deo concorditer seruituros uidens, ait:  Et seruient ei humero uno; in eo ergo quod Iob dicit: Si leuaui super pupillum manum meam, etiam cum uiderem me in porta superiorem, miram uirtutem patientie seruasse se asserit, qui grauari se minimis personis, nec contra hoc quod sibi iuste competere poterat, declinauit. Quod si minime fecerit, adiungit: Humerus meus a iunctura sua cadat, quia nimirum, qui patientiam seruare contempserit, socialem uitam per impatientiam citius deserit. Dicitur  etiam operatio, sicut menti reprobe sub Babylonis specie per prophetam exprobrando dicitur: Denuda turpitudinem tuam, discooperi humerum, reuela crura, transi flumina: hoc expositum est supra ubi flumen.

Humiliare proprie notat uilipendere, unde Dominus: Qui se humiliat exaltabitur. Notat affligere, unde Dauid: Humiliabam in ieiunio animam meam, id est affligebam. Notat dolere, unde Dauid: Quasi lugens et contristatus, sic humiliabar, id est dolebam. Dicitur humiliter uirtute preeminere, unde Psalmista: Credidi, propter quod locutus sum nimis, etc. Notat inclinare, unde dicitur: In ieiunio humiliate capita uestra Deo. Notat etiam deflorare, unde a lege precipitur quod si aliquis humiliauerit a quo  [f. aliquem], non auferat ei pretium deflorationis.

Humilis, deiectus, unde: Deposuit potentes de sede, et exaltauit humiles, id est deiectos. Dicitur uirtuosus, unde Dauid: Et humiles spiritu saluabit, id est uirtuosos quosque spiritualiter.

Humilitas proprie dicitur deiectio, unde in Psalmo: uide humilitatem meam de inimicis meis, id est deuotionem. Dicitur etiam humiliatio, unde: Quia respexit humilitatem ancille sue. Dicitur uirtus, unde Gregorius: Qui sine humilitate uirtutes congregat, in uentum puluerem portat.

Humor, proprie. Dicitur diuina gratia, unde Iob: Nunquid uirere potest scirpus absque humore, id est sine gratia Dei.

Humus, proprie. Dicitur mens electorum, unde  propheta: Super humum populi mei. Quere infra de Spina. Dicitur humana Christi natura, unde Isaias: Abscondere in fossa humo, id est per fidem absconde te in passione Christi. uel humus fossa dicitur mens humana a peccatis mundata, unde: Abscondere in fossa humo; uel dicitur amor terrenorum secundum aliam expositionem.

Hydria, proprie. Significat cor; unde in Euangelio sex hydrie significant corda hominum sex etatum, que aqua, id est historiali sensu replebuntur. Hydria quam reliquit Samaritana ad puteum significat concupiscentiam. Significat facundiam, unde in Gen.: Deposuit Rebecca ab humero suo hydriam, scilicet Spiritus sancti facundie arrogantiam.

 Hymnus, laus Dei cum cantico. Dicitur mentalis laus, quia sancti in futuro laudabunt Deum; unde in Psalmo: Hymnus omnibus sanctis eius.

Hyssopus est humilis herba, et adheret petre et purgat pectus. Dicitur humilitas Christi, unde in Psalmo: Asperges me, Domine, hyssopo; quia, sicut hyssopus purgat tumorem pectoris, ita humilitas elationem mentis; et sicut hyssopus petre adheret, ita humilitas fuit in petra, scilicet in Christo.



I


 Ibis est ciconia Aegyptiaca, unde: Moyses detulit in uasis purpureis ibices. Dicitur etiam quoddam animal cornutum quod uulgo dictum est stempock;  unde Dauid: Ascendit ad munitissima loca Engaddi, peruia ibicibus.

Idiota, proprie, simplex uel fatuus, quasi iduatus,  id est diuisus, a iota, uel quasi habens iduatas otas, id est diuisas aures; ota enim auris dicitur, unde biotanatus, id est aures diuisas habens. Dicitur pauper, unde in Gen. Ioseph fratribus suis ait in Aegypto: Filii idiote estis, quasi diceret: Non estis filii Iacob, sed alicuius pauperis.

Idolum, proprie, et dicitur ab idos, id est forma; idos est exemplar ad cuius similitudinem aliquid fit lignum calceri , idolum uero est illud formatum ut calcerus. Dicitur doctrina hereticorum, unde: Ascendam super nubem leuem, id est super humanam naturam, leuem per innocentiam; et ingrediar Aegyptum, id est mundum; et corruent idola Aegypti, id est praue doctrine hereticorum. Dicuntur legales obseruantie post euangelicam doctrinam, unde Apostolus:  Que conuentio Christi ad Belial, lucis ad tenebras, legis Dei cum idolis? Dicitur tabernaculum factum contra legem, unde legitur: De idolo Michee, id est de tabernaculo. Dicitur forma idoli, unde in Euangelio: Omnia per ipsum facta sunt, et sine ipso factum est nichil, id est peccatum uel idolum.

Ignis, proprie, caritas; unde in Euangelio: Ignem ueni mittere in terram, et quid uolo nisi ut ardeat, id est, caritatem ueni mittere in terram, id est in homines, et quid uolo nisi ut ardeat, id est peccata consumat. Dicitur malitia, unde in Iob: Et nunc ignis aduersarios consumit, quia cor pessimum ex sua malitia tabescit. Sicut ignis amoris mentem erigit, ita ignis malitie inuoluit; quia Spiritus  sanctus cor quod replet eleuat, et ardor malitie ad inferiora semper incuruat. Dicitur flamma inuidie, unde Iob: Ignis Dei descendit de celo et tactas oues puerosque consumpsit, id est a prepositorum cordibus flamma inuidie corruit, et quidquid boni in plebibus oriebatur incendit. Dicitur Spiritus sanctus, unde Apostolus: Deus noster ignis consumens est. Dicitur tribulatio, unde in Psalmo: Igne me examinasti. Dicitur penitentia, unde in Euangelio: Et baptizabit uos in spiritu et igne. Dicitur pena gehennalis, unde in Euangelio: Ite, maledicti, in ignem eternum. Dicitur etiam quelibet grauis pena, unde rex Babylonis dicitur senes frixisse in igne, etc. Dicitur angelica natura, unde in Psalmo: Qui facit angelos suos, spiritus: et ministros suos, ignem urentem.  Dicitur ardor cupiditatis, unde in Psalmo: Ignis et sulphur et spiritus procellarum. Dicitur ardor ire uel luxurie, unde in Psalmo: Sicut fluit cera a facie ignis.

Imago, proprie, natura diuina; unde in Gen.: Faciamus hominem ad imaginem et similitudinem nostram, id est iuxta naturam nostram diuinam. Dicitur homo ibi secundum aliam expositionem: Faciamus hominem, etc., id est ut sit imago nostra. Dicitur Filius Dei, unde Apostolus: Qui est imago Dei. Dicitur similitudo siue umbra, unde in Psalmo: uerumtamen in imagine pertransit homo, in similitudine imaginis speculi uel umbre, que cito euanescit. Dicuntur naturalia, ut ibi secundum aliam expositionem; quia, quamuis admittat similitudinem, id est gratuita, tamen  in imagine, id est in naturalibus pertransit. Dicitur ratio, unde: Reformatur imago Dei in nobis.

Imber, proprie, tribulatio; unde in Cant: Imber abiit et recessit. Notat eloquium, unde Salomon: Mittet tanquam imbrem eloquia sua. Notat rorem celestis gratie, unde Isaias: Imbrem matutinum et serotinum dabo uobis. Dicitur Filius Dei, Isaias: Sicut imber et nix descendit de celo, et infundit terram, et germinare facit eam, et dat semen serenti, et panem comedenti: sic erit uerbum meum quod egredietur de ore meo, etc.

Immittere proprie notat immissionem, unde Dauid: Immittet angelus Domini in circuitu timentium eum, id est immissionem faciet in circuitu pure timentium eum, et eripiet eos. Notat etiam inspirare, unde  in Psalmo: Et immisit in os meum canticum nouum.

Immolare, proprie, notat offerre; unde in Psalmo: Circuiui et immolaui in tabernaculo eius hostiam uociferationis; et alibi: Immola Deo sacrificium laudis.

Implere proprie complere, unde in Euangelio: Impletum est tempus ut pareret. Notat reficere, unde in Euangelio: Ut autem impleti sunt. Notat etiam supplere, unde in Psalmo: Iudicabit in nationibus, implebit ruinas.

Imponere proprie notat imposturam, id est deceptionem facere; unde in Gen. Abimelech, rex Gerare, ad Isaac qui uxorem dicebat sororem suam esse: Quare imposuisti nobis? id est decepisti nos. Notat de aliquo malum suspicari, unde solet dici:  Iste imposuit mihi tale aut tale crimen.

In quando adiungitur accusatiuo, aliquando notat motum localem; unde in Matth.: uenit iehsu in partes Cesaree; quandoque temporalem, unde in Psalmo: De die in diem salutare eius; quandoque sensualem, unde in Psalmo: Oculos suos statuerunt declinare in terram; quandoque mentalem, unde: Concupiscit et deficit anima mea in atria Domini. Notat etiam motum finalem, unde Apostolus: Omnia cooperantur in bonum. Notat adiunctum consequens, unde in Apostolo: Sumus quibusdam odor uite in uitam, quibusdam odor mortis in mortem. Notat adiunctum comitans, unde in Symbolo: Ascendit in celum, sedet ad dexteram Patris. Notat contrarietatem, unde in Psalmo: Insurrexerunt in  me, id est contra me. Notat similitudinem uel ponitur pro iuxta, unde in Apostolo: In similitudinem hominum factus est, id est iuxta similitudinem. Notat rei permanentiam, in Cant. Moysi: Dominus regnabit in eternum et ultra. Quando uero cum ablatiuo coniungitur, notat permanentiam in loco, unde: uir erat in terra Hus, nomine Iob. Notat motum temporalem, unde Isaias: In illa die stillabunt montes dulcedinem. Notat in loco mentali non materiali, unde Dauid: In corde meo abscondi eloquia tua. Notat similitudinem rei, unde peta:

Atalanta insultat in Parthenopeo.
Notat nature identitatem, unde in Euangelio: In principio erat uerbum. Notat inherentiam, unde in Euangelio: Dico tibi in ueritate, id est in eo qui sum  uerax. Quando ablatiuo adiungitur, notat immensitatem, unde: Deus est in omni loco. Notat gratie infusionem uel habitationem, unde in Psalmo: Dominus in templo sancto suo. Notat unionem, unde Apostolus: In quo habitat omnis plenitudo diuinitatis corporaliter. Notat identitatem, unde Augustinus: Deitas est in Deo, et non ibi; notat diuersitatem essendi, sed intelligendi. Quandoque etiam ponitur pro ante; tunc quandoque iungitur accusatiuo, unde in Matth.: Iosias autem genuit Iechoniam et fratres eius in transmigratione Babylonis, id est ante transmigrationem; uel ibi ponitur copulatiue, ut sit sensus: Et transmigrauerunt. Quandoque ablatiuo, ut hic in Psalmo: Exsultabo nomen tuum, quoniam bonum est in conspectu sanctorum tuorum, id est ante conspectum;  et hic: Intret in conspectu tuo oratio mea, id est ante conspectum; et hic: Hoc est mirabile in oculis nostris, id est ante oculos; et occidit filios eorum in oculis, id est ante oculos. Quandoque ponitur pro iuxta, ut: Contendebant coram rege in hunc modum, id est iuxta hunc modum. Quandoque ponitur pro super et cum accusatiuo, sic: Hieronymus in Mattheum; et similiter cum ablatiuo, sic: Posuisti in capite eius coronam, id est super caput eius; et alibi: Iacta cogitatum tuum in Domino, id est super Dominum. Quandoque ponitur pro inter, siue locum siue personam significet, et iungitur ablatiuo, ut hic in Psalmo: Moyses et Aaron in sacerdotibus eius, id est inter; et in Euangelio: Et benedicta tu in mulieribus,  id est inter mulieres. Etiam cum accusatiuo, unde in Luca: Accepit eum in ulnas suas, id est inter. Quandoque ponitur pro intra et adiungitur ablatiuo, sic in Psalmo: Et oratio mea in sinu meo conuertetur, id est intra sinum meum. Ponitur etiam pro per, et tunc iungitur accusatiuo, sic: Iustificata in semetipsam. Et est ibi figura que dicitur protheseos paraloge, prepositio pro prepositione, et quandoque adiungitur ablatiuo, sic in Apostolo: Loquens patribus in prophetis, id est per prophetas; et locutus est in Filio, id est per Filium. Ponitur etiam pro ad, et ablatiuo adiungitur, ut in Psalmo: Sicut oculi seruorum in manibus, id est ad manus; et hic: Sicut oculi ancille in manibus, quod in Hebreo dicitur: Ad manus Dominus erit in latere tuo, id est ad latus tuum.

 Inane proprie uacuum. Dicitur infructuosum, unde in Gen.: Terra erit inanis. Dicitur uictus, unde: Si reddidi retribuentibus, etc., inanis. Notat uana, unde Apostolus: Nolite seduci inanibus uerbis. Dicitur er, unde peta:

. . . Inania captant.
Dicitur illud in quo, unde Mercurius in Asclepia.  .

Incensum, proprie, oratio; unde in Psalmo: Dirigatur, Domine, oratio mea sicut incensum; et in Apoc.: Incensa multa data sunt ei. Dicitur peccatum incensum igne cupiditatis, unde in Psalmo: Incensa igni et suffossa.

Inclinare, proprie, humiliare; unde in Psalmo: Inclinauit celos et descendit, id est humiliauit se uerbum  Dei cum carnem assumeret. Notat presentare, unde Dauid: Inclina ad me aurem tuam, id est offer mihi presentiam clementie tue. Notat etiam transferre, unde Dauid: Et inclinauit ex hoc in hoc.

Infernus proprie est locus qui est circa centrum terre, unde Greg. in Dialogo super illam auctoritatem: Neque in celo, neque in terra, neque subtus terram, id est in inferno. Dicitur ora inferni, unde in Symbolo apostolorum: Descendit Christus ad inferna. Dicitur obstinatio, unde in Psalmo: In inferno autem quis confitebitur tibi? Dicitur interne cupiditatis uorago, unde in Psalmo: Descendunt ad infernum uiuentes, id est scienter peccantes. Dicuntur loca terre inferiora, unde in Numeris descenderunt uiui in infernum Dathan et Abiron. Dicitur  diabolus, unde: Libera animas de manu inferni, id est de potestate diaboli. Dicitur etiam damnatus, unde in Psalmo: Si ascendero in celum, tu illic es; si descendero ad infernum, ades.

Inferre proprie intro gerere; unde in Euangelio: Infer digitum tuum huc. Notat colligere, unde legitur quod signum ire Dei erat hoc, quod Iudei multum seminabant et parum inferebant, id est colligebant.

Infirmus, proprie; unde Paulus: Cum infirmus sum, tunc fortior sum. Notat fragilitatem rei, unde Paulus: Quis infirmatur et ego non infirmor? et alibi: Qui infirmus est olus manducet, id est qui pronus est ad lapsum carnis, comedat tenues cibos  et aridos. Notat peccatum, unde in Psalmo: Miserere mei, Deus, quoniam infirmus sum. Notat deiectionem, unde: Infirma mundi eligit Deus. Tenetur etiam negatiue, unde dicitur infirmus, id est non firmus; unde Gregorius dicit Adam ante peccatum fuisse infirmum, id est non firmum uel non firmatum.

Infra aliquando notat statum temporis in Euangelio: A bimatu et infra. Notat unionem, ut cum dicitur: Anima clauditur infra corpus, id est unitur corpori. Aliquando ponitur pro supra, unde Ioannes Chrysostomus exponit sic hanc auctoritatem a bimatu et infra, id est a bimatu et supra. Notat statum loci ut patet.

Ingredi, proprie. Aliquando cognoscere, unde solet  dici: Iste ingressus est ad illam. Dicitur apparere, unde in Euangelio: Ingressus angelus ad Mariam dixit: Aue gratia. Notat potestatem exercere, unde diabolus dicitur ingredi corpus humanum, id est potestatem uexandi habere in homine.

Inimicus dicitur ille qui alicui iniuriatur, unde in Matth.: Diligite inimicos uestros. Apud Iudeos dicitur inimicus omnis idololatra qui non est Iudeus, unde: Diliges amicum tuum, id est odio habebis inimicum tuum. Dicitur diabolus, unde in Matth.: Inimicus homo hoc fecit. Dicitur peccatum, unde in Psalmo: Inueteraui inter omnes inimicos meos. Dicitur caro tyrannis deseuiens in membris nostris, unde Salomon: Caue ab ea que dormit in  sinu tuo; et alibi: Nihil efficacius ad nocendum quam familiaris inimicus. Dicuntur etiam amici falsi, unde Micheas propheta: Inimici hominis domestici eius.

Iniquitas, generaliter quodlibet peccatum, unde Apostolus: Sicut exhibuistis membra uestra seruire immunditie et iniquitati. Dicitur peccatum contra equitatem et contra proximum, unde in Psalmo: Neque iniquitas mea, neque peccatum meum. Dicitur superfluitas, unde in Euangelio: Facite uobis amicos de mammona iniquitatis. Dicitur etiam iniquus emphatice: Aperuit super me iniquitas os suum. Dicitur infidelitas, unde Psalmista: Beati quorum remisse sunt iniquitates.

Initium, rei principium. Causa rei, unde de sapientia dicitur: Initium sapientie timor Domini. Dicitur  Deus, unde: Deus est initium uniuersorum. Dicitur eternitas, unde Micheas propheta: Et egressus eius ab initio a diebus eternitatis. Dicitur funiculus quo mediante linteum dependet, unde in Act. Petrus uidit linteum descendens de celo cum quatuor initiis. Dicitur consecratio, unde in Psalmo: Initiati sunt Beelphegor. Initie, initiarum sunt exempla , dantur initio anni, unde initiari uerbum deponentale.

Instantia, proprie, propinquitas dicitur; unde dicitur: Dies natalis instat. Dicitur continuatio, unde dicitur: Iste impetrauit hoc cum magna precum instantia. Dicitur angustia, unde Apostolus: Preter hec sollicitudo, instantia mea quotidiana. Dicitur sollicitudo uel glorificatio, unde dicitur: Da mihi instantiam.

 Institor, proprie, sanctus predicator; unde in Iob: Non calcauerunt eum filii institorum. Institores dicuntur sancti predicatores, qui bonis operibus instant; quia nec filii eorum, id est imitatores, Synagogam calcauerunt, quia ab eius uocatione cessauerunt.

Insula, proprie, Ecclesia Dei, quasi in salo mundano posita et fluctibus et tempestatibus exposita; unde in Psalmo: Letentur insule multe. Dicitur etiam gentilitas, unde in Psalmo: Reges Tharsis et insule multe.

Intellectus, potentia anime qua comprehendit inuisibilia; unde Augustinus in libro qui inscribitur Perisichen, id est De anima: Quinque sunt digressiones  anime: sensus, imaginatio, ratio, intellectus et intelligentia. Dicitur etiam intelligentia, unde in Psalmo: Intellectus bonus omnibus facientibus eum. Dicitur donum sancti Spiritus, unde Isaias: Et requiescet super eum spiritus sapientie et intellectus. Dicitur diuina Sapientia, unde in Psalmo: Qui fecit celos in intellectu.

Interitus dicitur mors. Castigatio carnis, unde Apostolus: Tradidi huiusmodi in interitum carnis, ut spiritus saluus sit in die Domini. Dicitur eterna damnatio, uel mors, uel peccatum; unde Psalmista: Cadent in interitum quem fecerunt.

Intra notat locum, unde Christus in Euangelio: Regnum Dei intra uos est, id est ego regnum Dei sum intra uos. Notat etiam mentis continentiam, unde  in Euangelio: Agricole dixerunt intra se: Ecce heres. Item inter easdem significationes habet quas habet intra.

Intrare, proprie, seducere; unde in Euangelio: Intrauit Satan in cor Iude. Notat placere, unde in Psalmo: Intrat oratio mea in conspectu tuo. Notat incipere esse de Ecclesia per sacrorum susceptionem, unde in Euangelio: Amice, quomodo huc intrasti non habens uestem nuptialem?

Introire, proprie, de unitate Ecclesie per collationem incipere esse; unde in Psalmo: Ego autem in multitudine misericordie tue introibo in domum tuam. Notat in conscientia exsultare, unde Dauid: Portas eius in confessione aut exsultatione. Notat incipere ad misericordiam Dei intrare, unde Dauid:  Introite portas eius in confessione, id est a confessione incipite ad Dei intrare misericordiam, etc.

Introitus, proprie, aduentus; unde in libro Reg.: Estne pacificus introitus tuus? etc. Dicitur etiam ianua, unde in Gen.: Posuit Deus cherubin et flammeum gladium in introitu paradisi. Dicitur initium uite, unde Psalmista: Dominus custodiat introitum.

Inuenire, proprie, approbare; unde in Psalmo: Inueni Dauid seruum meum. Notat doctrinam infundere, unde Dauid: Inuenimus eum in campis silue. Notat cognoscere, unde: Inuentus autem querentibus me. Notat consequi, unde Paulus: uelle adiacet mihi, perficere autem non inuenio. Notat experiri,  unde in Luc.: Querite et inuenietis. Notat etiam gratiam inferre, unde in Euangelio: Perierat et inuentus est.

Iota idem quod i, etc. Dicitur etiam minimum preceptum, unde in Euangelio: Amen dico uobis, donec transeat celum et terra, iota unum aut unus apex non preteribit a lege.

Ira proprie dicitur subitaneus motus animi, unde Apostolus: Sol non occidat super iracundiam uestram. Dicitur zelus Dei, id est bona ira; unde in Psalmo: Irascimini contra uitia, et nolite peccare. Dicitur ignis purgatorius, unde in Psalmo: Domine, ne in furore tuo arguas me, id est non damnes; neque in ira tua corripias me, id est in igne purgatorio.  Dicitur uindicta Dei, unde in Psalmo: Tunc loquetur ad eos in ira sua; et alibi: Thesaurizabit sibi iram in die iudicii. Dicitur originale peccatum, unde in Apostolo homines uasa ire dicuntur, et alibi filii ire.

Iris, arcus celestis. Dicitur communicatio Dei, quam Deus, uisis iniquitatibus nostris, quasi irim nobis ad terrendum ostendit; sed absque chorda quod est propitiationis. Ostendendo uero arcum monstrat nobis quam potens est destruere nos, sed absentia chorde suam ineffabilem misericordiam nobis ostendit; unde in Apoc.: Et iris erat in circuitu sedis, id est propitiatio diuina erat in protectione Ecclesie. Dicitur humana Christi natura, unde in apostolo: uidi angelum descendentem de celo, indutum  nube et iris in capite eius. Per angelum Christus intelligitur, per caput eius diuinitas, per iridem humanitas; quia, sicut iris opposita sibi uarios colores recipit, sic humana natura unita diuinitati uarias recipit uirtutes, etc.

Isrel. Hoc nomen fuit primo datum Iacob, ut in Gen. legitur. Dicitur Iudaicus populus, unde in Exodo: Audi, Isrel: Deus tuus. Dicitur gentilis populus ad fidem conuersus, unde Isaias: Misit Dominus uerbum in Iacob, et cecidit in Isrel, id est primo propositum est Euangelium Iudeis, sed, eis respuentibus, cecidit in Isrel, id est fructum fecit in gentibus. Dicitur Ecclesia triumphans specialiter  que uidet Deum per speciem. Isrel enim interpretatur uir uidens Deum, unde in Psalmo: Exsultabit Iacob, et letabitur Isrel. Modo Ecclesia dicitur Iacob, quia luctatur cum uitiis; in futuro uero erit Isrel, quoniam uidebit Deum per speciem.

Iter, proprie, opus bonum siue malum; unde in Psalmo: Nouit Dominus uiam iustorum et iter impiorum peribit. Dicitur lex diuina, unde in Psalmo: Iuxta iter scandalum posuerunt mihi. Dicitur progressus, unde in lib. Sapientie: Et nox in suo cursu iter haberet. Dicitur spatium, unde in Iona legitur quod Niniue erat ciuitas itinere trium dierum.



I


 Iacere, proprie, uilescere, unde peta:

. . . Pauper ubique iacet;
et in Euangelio: Qui iacebat ante ianuam diuitis. Notat morari uel permanere, unde: uos estis qui iacetis in sepulcris, id est qui moramini in carnalibus concupiscentiis.

Iacinthus lapis, color iacinthinus; unde in Exodo legitur quod uelum tabernaculi erat compositum de bysso retorta et de iacintho, et purpura, et cocco bis tincto, id est de filis sericis iacinthini, et purpurei, et coccinei coloris; potest etiam filum iacinthini coloris iacinthus in hoc loco dici. Dicitur etiam uita celestis, quia iacinthus habet calorem, unde Salomon: Manus tue tornatiles auree, plene iacinthis; per manus Christi intelliguntur sancti qui  parati sunt ad tolerandum omnia pro Christo, unde manus tornatiles et auree dicuntur propter diuinam sapientiam, plene iacinthis propter uitam. Dicitur lapis qui mutat colorem suum cum facie solis; si enim celum est clarum, lucet; si uero obscurum, fit obscurus: significat eos qui cum sapientibus sapienter et apte agunt et infirmis sensu condescendunt ut secundum modum auditorum se aptent, sicut Paulus ait: Sapientiam loquimur inter perfectos; ad eos qui paululum sapiebant, dicebat: Non potui uobis loqui quasi spiritualibus sed quasi carnalibus; lac potum uobis dedi, non escam. De hoc in Apoc.

Iacob est proprium nomen uiri. Signat etiam Iudaicum populum qui descendit de Iacob, unde Psalmista:  Comederunt Iacob, id est Iudaicum populum destruxerunt. Dicitur Christianus populus qui loco Iudaici populi successit in hereditatem, sicut Iacob primogenitus fratrem suum supplantauit, unde in Psalmo: Exsultabit Iacob et letabitur Isrel.

Iactare dicitur aliquis de suis bonis operibus. Dicitur locare, unde in Psalmo: Iacta cogitatum tuum in Domino et ipse te enutriet.

Iaculum, proprie, predicatio; unde in Psalmo: Molliti sunt sermones, etc., et ipsi sunt iacula. Iacula Domini sunt uerba sanctorum, que corda peccantium feriunt, id est percutiunt usque ad concessionem.

 Ianitor, proprie, prelatus per quem patet in ecclesia; unde: Et ianitori precepit ut uigilaret.

Ianua proprie introitus: unde legitur quod Christus aperuit ianuam paradisi; et in Euangelio etiam dicitur: Et clausa est ianua. Dicitur uirgo Maria que aperuit portam paradisi, unde in hymno: Tu Regis alta ianua.

Iaspis lapis est subobscurus, uiriditatem interius habens; significat Filium Dei, qui subobscurus pro homine assumptus et pro hominibus redimendis martyrium passus, ex gratia habens tamen in se uiriditatem et diuinitatem Patris altissimi. uiror interni desiderii, unde Dominus per prophetam ad Ecclesiam ait: Ponam iaspidem propugnacula tua et portas tuas in lapides sculptas, etc.

 Iecur proprie epar, unde in Tobia legitur quod Tobias tulit secum iecur piscis et fel. Dicitur mens, unde Ier.: Effusum est in terra iecur meum.

Ieiunium est abstinentia a cibo et a potu, unde Psalmista de Christo: Humiliaui in ieiunio animam meam. Dicitur abstinentia a temporalibus bonis. Dicitur etiam immunitas peccati, unde solet distingui inter ieiunium meroris et ieiunium exsultationis.

Iericho, nomen loci. Dicitur defectus mortalitatis, unde in Euangelio: Quidam homo descendebat a Ierusalem in Iericho, sicut supra scriptum est. Dicuntur sancti qui in presenti sustinent humanos defectus, unde dicit Sapientia: Quia ipse est contemplatio in Iericho, quia ipse adest sanctis per  gratiam.

Ierusalem, proprium nomen ciuitatis. Dicitur populus Iudaicus, unde in Matth.: Ierusalem, Ierusalem, que occidis prophetas. Dicitur tribus Beniamin, unde Propheta: Iudea et Ierusalem, nolite timere, id est tribus Iuda et tribus Beniamin. Dicitur status innocentie in quo creatus fuit Adam, unde in Euangelio de homine qui descendebat a Ierusalem in Iericho, qui incidit in latrones, scilicet Adam qui a statu immortalitatis et innocentie descendit in defectum mortalitatis et culpe. Dicitur Ecclesia militans, unde in Psalmo: Ierusalem, que edificatur ut ciuitas. Dicitur Ecclesia triumphans, unde de caritate  ait propheta Isaias quod ipsa sit ignis in Sion, id est in presenti Ecclesia; et caminus in Ierusalem, id est in celesti patria. Dicitur eterna beatitudo, unde in Psalmo: Stantes erant pedes nostri in atriis tuis, Ierusalem. Dicuntur etiam primitiui fideles de Iudeis, unde: De Sion exibit lex et uerbum Domini de Ierusalem.

Iordanis, proprie, electi; unde in Iob: Behemoth habet fiduciam quod influat Iordanis in os eius. Dicuntur etiam mali; quia, sicut Iordanis defluit in mare, ita carnales descendunt in magnum mare, id est in huius seculi amaricantem malitiam; unde in Psalmo: Mare uidit et fugit, Iordanis conuersus est retrorsum. Carnales enim in aduentu Domini retrorsum ad eum sunt conuersi. Dicitur baptismus;  Iordanis enim descensus interpretatur: oportet autem ut qui baptizatur per humilitatem descendat; unde in Psalmo: De terra Iordanis. Dicitur torrens quem transiuit Iacob, reuertens a Mesopotamia; qui ideo dicitur Iordanis, quia fluit in Iordanem et affinis est terre promissionis; unde in Gen.: In baculo meo transiui Iordanem.

Ioseph est proprium nomen. Dicitur gentilis populus per gratiam auctus, unde in Psalmo: Qui regis Isrel, id est Iudeos spiritualiter uidentes; intende, id est lumen pietatis super nos infunde: qui deducis Ioseph, id est fidelem populum de gentibus ad maiora prouehis. Dicitur populus Iudeorum, unde in Psalmo: Testimonium in Ioseph posuit.

 Iubilus, proprie, dicitur uox imperfecta nullius intellectus interpretata, que fit ad exprimendum ineffabile eterne gratitudinis gaudium, ut est neuma. Dicitur gaudium apostolorum admirantium Christi ascensum; unde in Psalmo: Ascendit Deus in iubilatione.

Iudas, nomen persone. Dicitur etiam nomen tribus, unde in Gen.: Iuda, te laudabunt fratres tui. Et alibi in Iudic.: Cum filii Isrel quererent quis ascenderet ante eos in prelium, respondit Dominus: Iuda, id est tribus Iuda. Dicitur regnum duarum tribuum, unde in Euangelio: Exsurgens Maria, etc., in ciuitatem Iuda, id est que erat tunc de regno Iude.

Iudea, tota terra promissionis; unde in Psalmo: Facta est Iudea sanctificatio eius. Dicitur pars  terre promissionis montuosa, sed que diuiditur inter Iudeam et Galileam, unde in Mattheo: Audiens Ioseph quod Archelaus regnaret pro patre suo in Iudea. Et de Iesu legitur quod descendit a Iudea in Galileam. Dicitur una tribus, unde imperatur: Iudea et Ierusalem, id est tribus Iude et tribus Beniamin, nolite timere. Dicitur Synagoga, unde in quodam hymno:

Iudea tunc incredula
uesana curuo spiritu.

Iudicium, proprie, reprobatio: unde in Ioanne: Qui non credit iam iudicatus est. Dicuntur sententie late, unde in Euangelio: Pater omne iudicium dedit Filio. Dicitur comparatio, unde in Euangelio: Regina Austri consurget in iudicio aduersus generationem  hanc prauam, id est, facta comparatione illius ad Synagogam, magis inuenitur damnabilis Synagoga. Iudicia etiam dicuntur ultiones, ut tangit Hieronymus ad Fabiolam de quadraginta duabus mansionibus, ubi, in prima mansione circa finem, inquit, Porro quod sequitur »in diis eorum fecit iudicia,« siue ut Septuaginta transtulerunt, ultiones, illud Hebrei autumant quod nocte qua egressus est populus, omnia in Aegypto destructa sint templa sine motuterre, sine tactu fulminum. Dicitur damnatio, unde in Ioanne: Et in iudicium non uenit. Dicitur ascensus iudicii, unde in Psalmo: Non resurgent impii in iudicio, id est non assideant, uel non assentiant Christo iudicanti. Dicitur cequatio, unde in Genesi: Iudicauit me et cequauit me sorori  mee. Dicitur purgatio, unde: Iudicabitur quasi per ignem. Dicitur discretio, unde in Psalmo: Iudica me, Domine, et discerne causam meam.

Iugum, proprie, euangelica doctrina; unde in Euangelio: Iugum enim meum suaue est. Dicitur potestas diaboli, unde in Isaia: Iugum enim oneris, id est potestas diaboli. Dicuntur terrena que quinque sensibus sunt subiecta, unde in Euangelio: Iuga boum emi quinque.

Iumentum, proprie, dicitur mens dudum bruta; unde in Psalmo: Qui dat iumentis escam ipsorum et pullis. Iumenta quippe escam accipiunt dum sacre Scripture pabulo iam dudum mentes brute satiantur. Dicitur tardior sensu, unde in Iob: Interroga iumenta, et docebunt te; uolatilia celi, et indicabunt  tibi. Per iumenta sensu tardiores, per celi uolatilia summa et sublimia sapientes intelligimus. Dicitur homo qui putrescit in peccato suo, unde in Psalmo: Homo cum in honore esset non intellexit: comparatus est iumentis; et in propheta: Iumentum computrescens in stercoribus suis. Dicitur humana Christi natura, unde in Euangelio de Samaritano, id est de Christo, qui uulneratum imponit iumento suo, quia per assumptam humanitatem curauit hominem. Dicitur etiam Christus, unde in Psalmo: Ut iumentum factus sum apud te. Dicitur simplex in Ecclesia, unde in Psalmo: Qui dat iumentis escam ipsorum, id est simplicibus in Ecclesia datur pabulum diuini uerbi.

 Iuncus, proprie, dicitur intentio auditorum, unde in Iob: Orietur uiror calami et iunci, id est Scripture auditorum. Dicitur abundantia terrenorum, quia iuncus in flumine abundare solet; unde Iob: Calamus et iuncus marcescet, id est abundantia terrenorum destruetur

Iurare, proprie. Quandoque amicabiliter promittere, unde Dauid: Iurauit Dominus, et non penitebit eum.

Iustitia, proprie, Deus; unde in Psalmo: In iustitia tua libera me. Dicitur similitudo iustitie, unde Apostolus de Iudeis loquens, ait quod statuentes suam iustitiam, iustitie Dei non sunt subiecti. Dicitur effectus iustitie, unde Paulus: Iustitia enim Dei in eo reuelatur ex fide in fidem, etc.

 Iustus, proprie, excedens iustitiam, unde Salomon in Prouerbiis: Noli esse nimis iustus. Dicitur Deus, unde in Psalmo: Iustus Dominus et iustitias dilexit, opus enim iustum dicitur iustus, etc.

Iuuenis, proprie, dicitur renouatus per gratiam, unde in Psalmo: Iuuenes et uirgines, etc.

Iuuentus, proprie, innouatio uirtutum uel eterna glorificatio; unde in Psalmo: Renouabitur ut aquile iuuentus tua. Dicitur initium Ecclesie, unde in Psalmo: Sepe expugnauerunt me a iuuentute mea. Hec sunt uerba Ecclesie loquentis de persecutionibus suis in hunc modum. Sepe expugnauerunt me, hoc dicit pro frequentia passionum; et hoc a iuuentute mea, scilicet a primo tempore etatis Abel, uidelicet aliquando Ecclesia in solo Abel et expugnata  est a fratre suo malo et perdito Cain, Dicitur status  Ecclesie, unde in Psalmo: Tu es, Domine, spes mea a iuuentute mea, id est, ex quo renouata sum per gratiam, dicit Ecclesia. Dicitur confidens et preceps iuuenis audacia que solet esse in iuuenibus; unde in Psalmo: Delicta iuuentutis mee, id est, ne serues ad uindictam perpetuam delicta quibus uiam equitatis dereliqui; iuuentutis mee, id est confidentis et precipitis audacie mee. Dicitur etiam status ante conuersionem, unde sic potest exponi prefata auctoritas, delicta iuuentutis mee, id est que feci adhuc uiuens in domo patris mei, scilicet diaboli. Dicitur originale peccatum quod in paruulis, unde tunc sic potest exponi prefata auctoritas: Delicta iuuentutis mee, id est originale peccatum quod est in paruulis, ne memineris, id est, ne reserues ad  eternam ultionem.



L


 Labium, proprie, lauatorium; unde in ueteri Testamento de Salomone legitur quod labium fecit, id est lauatorium; et dicebatur labium, quia in introitu formam labii habet uel habere uideatur. Dicitur idioma, quia est instrumentum loquele; unde in Genesi legitur quod in edificatione turris Babylonis omnes erant unius labii, id est unius idiomatis. Et in Theodolo: Confusio fit labiorum. Dicitur uerbum, unde in Psalmo: Disperdat Dominus uniuersa labia dolosa. Item: Labia nostra a nobis  sunt; illi qui dolose loquuntur labia dicuntur. Et ibi labia dolosa, id est ipsi existentes dolosi, in corde et corde, id est duplici corde, locuti sunt. Dicuntur prophete, unde in Psalmo: Et que procedunt de labiis meis non faciam irrita. Dicitur populus, unde in Psalmo: Nec memor ero nominum eorum per labia mea, id est per apostolos per quos loquitur Deus. uel labia dicuntur duo Testamenta que in uno consonant, quibus uoluntates eorum ostenduntur, sed nec apostoli nec Testamenta sanctis minantur iudicium. Dicuntur predicatores, unde in Cant.: Fauus distillans labia tua, etc.

Labor, proprie, tribulatio; unde in Psalmo: In labore hominum non sunt. Dicitur fructus laboris  siue laboriosa operatio, unde in Psalmo: Labores manuum tuarum quia manducabis, etc. Dicitur iniquitas, unde Dauid: Sub lingua eius labor et dolor, id est iniquitas et pernicies. Dicitur cogitatio de labore sanctorum; unde, secundum aliam expositionem: Sub lingua eius labor et dolor, id est, cogitationes eius sunt de labore sanctorum. Dicitur contritio, unde Dauid: Laboraui in gemitu, etc.

Laborare, proprie, penitere; unde in Euangelio: uenite ad me, omnes qui laboratis et onerati estis. Notat patientem esse, unde Dominus ait: Laboraui sustinens, id est fui patiens.

Lac, proprie, dicitur minor doctrina que minus intelligentibus proponitur; unde Apostolus: Tanquam paruulis in Christo lac dedi uobis potum, non  escam; et alibi: Quasi modo geniti infantes, lac concupiscite. Dicitur uetus Testamentum, quod Iudeis quasi paruulis est datum, unde in Cant.: Mel et lac sub lingua tua, id est, tu scientiam habes de ueteri Testamento per lac figurato, et de Nouo per mel significato propter dulcedinem gratie. Notat abundantiam temporalium in Exodo: Dabo uobis terram fluentem lac et mel, id est uictualibus opulentam. Dicitur manifestatio apostolice predicationis, unde in Thren.: Candidiores niue, nitidiores  lacte, rubicundiores ebore antiquo. Per candorem lactis manifestatio predicationis insinuatur. Dicitur infantilis etas, unde ad Herodem dicitur: Non coques hedum in lacte matris sue, id est non occides Christum per hedum significatum; in lacte matris sue, id est infantili etate. uel ibi per lac significatur peccatum quod a matre concupiscentia trahitur, unde sic potest exponi: Non coques hedum, id est, non fouebis peccatorem per adulationem in peccato suo. uel Iudeis precipitur ne occidant Christum in die conceptionis sue, et uocatur lac dies conceptionis Christi. Ex quo puer concipitur, lac in mamillis recipitur; est ergo sensus: O Iudee, non coques hedum, id est non occides Christum  in die conceptionis sue.

Lacryma, proprie. amaritudo penitentie; unde Dauid: Lacrymis meis stratum meum rigabo. Dicitur penitentia siue dolor de peccato, unde in Psalmo: Fuerunt mihi lacryme mee panes, id est dolor pro peccatis fuit mihi spiritualis refectio. Dicitur tribulatio siue dolor uel miseria, quia lacrymas producit ab oculo; unde in Apostolo: Absterget Deus omnem lacrymam. Dicitur fletus, unde in lib. Reg.: Audiui lacrymam tuam, id est fletum tuum, et remisi tibi peccatum. Dicitur intelligentia, quia, sicut lacryma procedit ab oculo materiali, ita intelligentia ab animo; unde Sapientia: Punge oculum, et producet lacrymam, id est exerce animum et producet intelligentiam.

 Lactare, proprie, delicate nutrire, unde in Parabolis: Lacta filium, et pauentem te faciet. Notat adulari, unde: Si te lactauerint peccatores, non eis acquiescas. Significat decipere uel praue docere, unde in Threnis: Lamie nudauerunt mammam, lactauerunt catulos suos.

Lactere, proprie, notat simplici doctrina instrui; unde Dauid: Ex ore infantium et lactentium.

Lactuca, proprie, dicitur amaritudo penitentie; unde in Exodo: Et edent nocte illa carnes assas igni, et panes azymos cum lactucis agrestibus; in nocte agnum comedimus, quia in sacramento Dominicum corpus accipimus quando adhuc inuicem nostras conscientias non uidemus. Carnes assas agni comedimus, quando ardorem passionis Christi in mente  nostra excogitamus; panes sine fermento manducamus, quando recta opera sine corruptione uane glorie exercemus. Lactuce agrestes ualde amare sunt, et nos pro peccatis nostris affligi debemus, quatenus ipsa amaritudo penitentie abstergat a mentis stomacho humorem peruerse uite.

Lacus proprie dicitur stagnum uel aqua immobilis. Dicitur fouea uel cauea, unde in Daniele legitur quod missus est in lacum leonum. Dicitur infernus propter sui profunditatem et tenebrositatem, unde Zacarias propheta ait: Qui eduxisti uinctos de lacu in quo non erat aqua. Infernus uero non immerito lacus dicitur, quia hos quos semel ceperit superfluctuantes et trepidos tormentis circumfluentibus absorbet. Dicitur profunditas carnalium  concupiscentiarum, unde in Psalmo: Eduxisti nos de lacu miserie et de luto fecis. Dicitur etiam peccatum, unde in Psalmo: Lacum aperuit, id est peccatum inchoauit.

Letari, proprie, dicitur gaudio spirituali exsultare, unde in Psalmo: Letamini in Domino et exsultate iusti.

Leua proprie significat sinistram. Dicitur reprobus, unde Isaias: Ad dexteram et ad leuam dilataberis; dum quosdam conuersos de malignitate sua Ecclesia suscipit, tunc ad dexteram dicitur dilatari. Ad leuam quoque dilatatur, dum ad se quosdam etiam in iniquitate permansuros admittit. Dicitur terrenum bonum uel temporalis uita, sicut  dextera bonum eternum significat; unde in Cant.: Leua eius sub capite meo et dextera illius amplexabitur me, id est in presenti uita sustentabor temporalibus bonis et in futuro fruar eternis. Dicitur etiam aduersitas, unde: Non declines ad dexteram uel ad leuam, id est ne [frangaris] aduersis nec extollaris prosperis. Dicitur pena uel reprobatio, unde dicitur quod sancti erunt a dextera parte Christi, reprobi a leua.

Lagena proprie est uas, unde Gedeon in Iudic., fractis lagenis, terruit hostes, scilicet Madianitas; signat corpus quod est frangendum ieiunio, ut diabolus, qui per Madianitas significatur, exturbetur. Signat etiam legem legere, unde in passione: Occurret  uobis homo lagenam aque uel amphoram baiulans. Ibidem etiam significat fragiles homines ministros gratie Dei.

Lambere, proprie, imitari; unde Iob: Pulli aquile lambunt sanguinem. Aquila Christus, pulli martyres qui lambunt Christi sanguinem, id est imitantur eius passionem. Notat etiam sumere, unde predicta auctoritas potest sic exponi: Pulli aquile, id est fideles, lambunt carnem et sanguinem, id est sumunt carnem et sanguinem in Ecclesia Dei, et hoc Christi Iesu. Notat tangere, secundum quod solemus dicere: uestis lambit terram, id est tangit.

Lamia proprie est monstrum uirgineam habens faciem, id est aquinos  , quod carnibus uescitur humanis. Dicitur diabolus, secundum quod quidam dicunt  demones apparere in specie muliercularum ad suffocandum paruulos, et secundum quod dictum est, dicuntur lamie, quasi lanie a laniando; unde Beda super illum locum Marci: Ne ueniens sugillet me, dicit quod sugillo dicitur a sugo, sugis, uel sugillare, quasi sub gula manum imponere; et est tractum a lamiis que sugendo enecant paruulos. Dicuntur falsi predicatores uel heretici, unde in Threnis Ier.: Lamie nudauerunt mammam, lactauerunt, etc.

Lampas, proprie, cor humanum habens oleum caritatis qua debet accendi; unde in Euangelio: Date nobis de oleo uestro, quia lampades nostre exstinguuntur. Dicuntur sancti qui lucem boni exempli aliis proponunt, unde in Cant.: Lampades eius, lampades ignis atque flammarum. Dicitur donum  Spiritus sancti uel Spiritus septiformis, unde in Apoc.: Et septem lampades ardentes ante thronum qui sunt septem spiritus Dei. Per septem lampades intelligitur septiformis gratia Spiritus sancti, uel septem dona Spiritus sancti. Dicitur etiam Christus. In lampade sunt duo, scilicet uitrum et ignis, sic in Christo duo: natura humana que fuit quasi uitrum fragilis, et diuina natura accendens et illuminans tanquam ignis; et sicut lampas fragilis est in atria, ita humana natura multiplici fragilitate est obnoxia; et sicut lampas non habet ex se claritatem, sic humana natura non habet ex se gratie splendorem; ex concursu olei et flamme lampas profundit lucem; ante Christi aduentum humana natura erat  lampas sine luce, lucerna sine lumine, sed lampas ista est accensa, quando humana natura est a Christo assumpta, et lampadi humane nature infusum est oleum diuine gratie; unde dicitur quod Saluator eius ut lampas accensus est, quando humanam naturam in se oleo diuine gratie perfudit et flammam deitatis accendit, et sic in nocte huius mundi uiantibus lumen prebuit. Dicuntur etiam opera nostra, unde in Euangelio: Simile est regnum celorum decem uirginibus que accipientes lampades: scilicet omnes lampades habent; sed omnes lampades oleum non habent, quia plerumque in se bona cum electis reprobi ostendunt. ueniente autem Sponso, omnes uirgines surgunt, quia electi et reprobi a somno  sue mortis excitantur; lampades ornant, quia secum opera sua numerant pro quibus eternam beatitudinem recipere exspectant. Sed fatuarum lampades exstinguuntur, quia earum opera, que clara hominibus apparuerunt, in aduentu iudicis intus obscurantur, et ideo retributionem non inueniunt, quia pro eis receperunt ab hominibus laudes quas amauerunt et in hoc mundo dilexerunt.

Lana, proprie, dicitur uirtus; quia, sicut ex lana fit corporis indumentum uel uestimentum, ita ex uirtute fit anime indumentum; unde in Isaia: Et fuerint peccata uestra rubea quasi uermiculus, uelut lana alba erunt; quasi diceret: Si ad me conuersi fueritis, loco grauium peccatorum que sunt in uobis erit uirtutum dealbatio. Dicitur diuina natura uel  Christi innocentia, unde in Apoc.: Caput eius uelut lana album erat. Dicuntur fortiores qui sunt in Ecclesia, qui cedunt ornamentum et indumentum Ecclesie; unde de Ecclesia dicitur in Salomone: Quesiuit lanam et linum. Per lanam, ut dictum est, intelliguntur in Ecclesia fortiores; per linum illi qui sunt penitentes, qui per multam contritionem penitentie assumunt candorem iustitie.

Lancea, proprie, tentationum iacula; unde Ier.: Circumdedit me lanceis suis. Ecclesia lanceis ab hoste suo circumdatur, quando in membris suis ab impugnatore callido tentationum iaculis impeditur. Bene autem circumdari lanceis dicitur, quia antiquus hostis tentationis sue uulnere nos impedit. Sepe enim gula restringitur ut libido subigatur.  Si autem corpus abstinentie afflictione non atteratur, contra mentem libidinis flamma se excitat. Sepe dum seruare per simoniam nitimur, ad tenaciam labimur; et dum possessa effuse distribuimus, ad auaritiam ducimur, quia rursum colligere querimus quod tribueramus. Dum ergo antiqui hostis iacula ubique nos impediunt, nunc recte dicitur: Circumdedit me lanceis suis.

Lapidare proprie, hoc est lapidibus obruere, unde in Act. apostolorum legitur quod increduli lapidabant Paulum, non quod eum lapidibus occiderint, sed quod eum lapidibus oppresserint. Significat etiam lapidibus occidere, unde in Act. apostolorum: Lapidauerunt Iudei Stephanum. Significat  etiam condemnare, unde in lib. Eccli.: Piger lapidabitur stercore bouis, id est ille qui piger est ad implendum mandata diuina, condemnabitur pro eo quod ipse amplectitur stercora, id est terrena; unde pro croceis amplexati sunt stercora que refutat bos, id est qui fert iugum Dei; uel piger ad impletionem legis Iudaice uel Mosaice lapidabitur stercore bouis, id est condemnabitur pro eo quod criminalia adimplet et non spiritualia que data sunt Iudeo ad implendum; de quo bene dicit propheta: Cognouit bos possessorem suum.

Lapis, proprie. Dicitur Christus; unde in Psalmo: Lapidem, quem reprobauerunt edificantes. Item Dan.: Lapis precisus de monte sine manibus. Dicitur autem Christus multiplici metaphora; quia, sicut  lapis angularis duos diuersos parietes ex aduerso uenientes coniungit in unum, sic Christus Iudeos et gentiles quasi diuersos parietes ex aduerso uenientes, alterum ab idololatria, alterum a lege Mosaica, in unam fidem collegit; et sicut lapis prebet offendiculum incauto uiatori, sic Christus occasionaliter prebuit offendiculum erroris Iudeo infideli. Dicitur angelus, unde Ezech.: Omnis lapis pretiosus indumentum tuum; hoc de Lucifero dicitur, cui si ceteri angeli comparentur, magis elucescit sua dignitas et natura glorie; quia omnis angelus cedebat in decorem et ornatum Lucifero; quia minoribus iunctis maioribus, et maiora maiora, et minora minora esse uidebuntur. Dicitur autem angelus lapis pretiosus, et propter nature  stabilitatem et eiusdem dignitatem. Dicitur iustus, unde in Apoc.: uidi ciuitatem sanctam Ierusalem ex lapidibus pretiosis; hic Ierusalem significat Ecclesiam in cuius edificium cedunt lapides pretiosi, id est sancti. Et alibi: Posuisti, Domine, super caput eius coronam de lapide pretioso, id est sancti sunt corona Christi, qui positi sunt super caput Ecclesie. Dicitur uirtus, unde in Apoc. legitur de Ierusalem: Gemmata omni lapide pretioso; et Paulus: Quidam superedificant aurum, quidam argentum, quidam lapides pretiosos. Aurum contemplatio Dei, argentum dilectio proximi, lapis pretiosus uirtus uel bonum opus; ideo autem lapis pretiosus significat uirtutem, quia, sicut lapis pretiosus cedit in ornatum corporis, sic uirtus in  ornamentum mentis. Dicitur etiam gentilis populus incredulus, unde Ioannes Baptista ait: Potens est Dominus de lapidibus istis suscitare filios Abrahe, id est gentiles facere filios Abrahe per imitationem in fide. Qui gentiles lapides dicti sunt propter mentis duritiam et uoluntatem in malo induratam. Dicitur lex uetus propter suam duritiam, unde Dauid: Ne forte offendas ad lapidem pedem tuum. Dicitur peccatum, quia sui ponderositate trahit ad imum, unde: Eiicite lapides de plateis, id est peccata de cordibus uestris. Dicitur impetus tribulationis qui hominem opprimit uelut lapis, unde in Antiph.: Lapides torrentis illi dulces fuerunt, id est tribulationes pro Christo tolerate. Dicitur odium contrarium  caritati, unde in Luca: Quis ex uobis petit a patre suo panem, id est dilectionem, et porriget illi lapidem, id est odium? Dicitur cordis duritia, unde in Iob: Et lapis calore solutus in es uertitur, quia cogitatio dura igne caritatis soluta uertitur in laudem Dei, etc. Dicitur pompa secularis, quam lapis significat propter sui dignitatem, unde in Psalmo: Desiderabilia super aurum et lapidem pretiosum multum. Dicitur dura consuetudo peccandi, unde Ier., loquens in persona Ecclesie, ait: Et posuerunt lapidem super me, id est oppressi sunt dura consuetudine peccandi. Dicitur dura cogitatio, unde de Ierusalem in Euangelio: Et non relinquent in te lapidem qui non destruatur; per Ierusalem intelligitur anima, per lapides dure cogitationes intelliguntur.  Cum enim peruersa mens peruerse cogitationi adhuc peruersiorem adiicit, lapidem super lapidem ponit. Sed in destructa ciuitate lapis super lapidem non relinquitur, quia cum ad ultionem suam anima ducitur, omnis illa cogitationum suarum constructio dissipatur. Dicuntur uerba sacre Scripture, unde Ezechiel: Quatuor autem mense ad holocaustum, de lapidibus quadris sunt constructe; per mensas corda sanctorum doctorum accipimus, ex quorum doctrina auditorum mentes reficiuntur; holocaustum offerimus, quando omnibus que huius mundi sunt renuntiamus, et ad Deum opere et cogitatione conuertimur. Per lapides quadros quadruplex sacre Scripture expositio intelligitur. Corda enim sanctorum mense Dei ad holocaustum constructe  sunt, quia dum super uerba Dei cogitant, semetipsos Domino a carnali uita mactant.

Laquearia proprie que adherent tignis significant corporum infirmitates que adheserunt corporibus Christi et uirginis; que eleganter cupressine dicuntur, quia cupressus adhibi corporibus solet que comburuntur et mira ab eis fragrantia redditur. Sic et infirmitates ad mortem pertinent, et in uirgine et Christo per patientias quas in infirmitatibus habuerunt mirabiliter redolent in Cant.: Laquearia nostra cupressina. Dicuntur auditores qui per doctrinam maiorum Deo et Ecclesie Dei coherent, sicut laquearia tribulis, et decorem domus Dei complent. Quare ipsa laquearia cupressina dicuntur quod lignum  imputribile et boni odoris est, quia ipsi auditores uerbi Dei et factores sunt bone fragrantie. Et hoc est: Tigna domorum nostrarum, id est prophete et apostoli et alii Ecclesie doctores, sunt cedrina, id est inflexibiles et firmi; laquearia uero cupressina, id est eorum imitatores, uiri scilicet apostolici sunt cupressini id est inuincibiles et in bono opere indefessi.

Laqueus, proprie. Dicitur dulcedo carnalis uite, deceptio, que hominem illaqueat; unde in Psalmo: Laqueus contritus est. Dicitur doctrina hereticorum illaqueans, per quam Deus permittit peccatores seduci meritis eorum exigentibus, unde in Psalmo: Pluit super eos, scilicet peccatores, laqueus. Dicitur consuetudo uel delectatio peccandi, ut in eodem  exemplo secundum aliam expositionem. Dicitur fraus uel dolus quo peccatores iustos illaqueare nituntur, unde Psalmista: Narrauerunt ut absconderent laqueos, et alibi: In laqueo quem absconderunt comprehensus est pes eorum. Dicitur etiam affectus terrenorum uel amor, unde secundum aliam expositionem: In laqueo quem absconderunt. Dicitur obnoxietas moriendi, unde in Psalmo: Preoccupauerunt me laquei mortis. Dicitur originale peccatum, quo primo illaqueamur, quo post peruenimus ad mortem, unde secundum aliam expositionem ualet: Preoccupauerunt me laquei mortis. Dicitur captiuitas illaqueans, unde Psalmista: ueniat illi laqueus quem ignorat, etc.

Later, proprie. Dicitur humana natura; unde Ezechiel:  Fili hominis, sume tibi laterem, id est humanam naturam; tibi, id est ad honores tui, et scribe in eo ciuitatem Ierusalem, etc. Dicitur peccatum, unde Isaias: uenter meus ad Moab sicut cithara clamabat et ad murum decocti lateris. Murus dicitur peccator qui ponit se murum contra Deum, qui dicitur esse cocti lateris, id est coctus in peccato. Sicut enim later ex luto fit, et per ignem consolidatur, sic peccatum, ex lubrico infirmitatis natum, per prauam consuetudinem induratur. Dicitur etiam peccator, unde solet dici: Frustra lauo terram laterem, quia quanto plus later lauatur, tanto magis inficitur. Ita obstinatus quanto plus corrigitur, tanto magis scandalizatur et peior efficitur. Lateres quos Iudei facere cogebantur in Aegypto significant  opera cupiditatis que in igne fiunt, et ignis dicitur cupiditas; unde in Psalmo: Incensa igni et suffossa.

Latibulum, proprie, immensitas diuine nature, que est latibulum, quia in ipsa latet Deus ne cognoscatur; unde in Psalmo: Posuit tenebras latibulum suum. Dicitur obscuritas sacramentorum in qua latet diuina gratia, unde sub forma panis eucaristie, sub uisibili forma baptismi inuisibilis gratia, secundum quam acceptionem predicta solet exponi auctoritas. Dicitur occulta spes in cordibus fidelium in qua latet Deus. Et hoc est quod uult Dauid: Posuit tenebras latibulum suum, id est Deus per occultam spem latet in cordibus fidelium.

Latitudo, proprie. Dicitur extensio caritatis ad  inimicos; unde Paulus: Ut comprehendamus cum omnibus fidelibus que sit longitudo, latitudo, sublimitas, et profundum; ut intelligamus que sit latitudo caritatis, scilicet eius extensio usque ad inimicum; que longitudo, id est perseuerantia usque in finem; que sublimitas, id est erectio usque ad Deum; que profunditas, id est unde caritas prouenit. Dicitur mentis dilatio post angustias tribulationum, unde in Psalmo: Et eduxit me in latitudine saluum. Dicitur amplitudo eterni premii, unde Dauid: De tribulatione inuocaui Dominum, et exaudiuit me in latitudine Dominus. Dicitur amplitudo scientie, unde in Psalmo: Et ambulaui in latitudine, quia mandata tua exquisiui.

Latro, proprie. Dicitur diabolus; unde in Euangelio:  Homo quidam descendebat a Ierusalem in Iericho, et incidit in latrones, id est Adam descendens a statu innocentie et pacis uisione et Dei contemplatione incidit in potestatem demonum per peccatum. Eleganter autem demon dicitur latro, quia nobis furatur uirtutes et bona opera. Dicitur hereticus uel prauus prelatus, quia prauo exemplo uel praua doctrina interficit; unde in Euangelio Ioannis: Qui non intrat per ostium, etc., ille fur est et latro.

Latum, proprie. Amplitudinem precepti Decalogi signat; unde in Psalmo: Latum mandatum tuum nimis. Mandatum enim ueteris legis angustum erat, quia uni populo datum erat et uni sexui, scilicet circumcisionis preceptum. Mandatum uero euangelicum  latum, quia nec populum, nec sexum, nec conditionem excludit. Signat pluralitatem rei, unde in Euangelio: Lata est uia que ducit ad mortem, id est plures sunt cause quare obliquis  homo ducatur ad mortem eternam.

Latus, proprie, gentilis populus: Latera aquilonis ciuitas Regis magni; et propheta: Filii tui de longe uenient, et filie tue de latere surgent. Dicitur familiaris alicuius principis, unde solet dici: Iste habet pessima latera, secundum quam acceptionem legitur in Daniele, quod principes querebant occasionem accusandi Danielem ex latere regis, id est ex uxore uel concubinis eius, et eius uisu uel tactu uel colloquio possent accusare Danielem apud regem,  quod familiaritatem uellet habere cum uxore uel concubinis eius. uel latera uocat que pertinebant ad regem, et super hoc uellent eum accusare quod rebus uel possessionibus regis detraheret. Dicitur diuina propitiatio, unde in Psalmo: Cadent a latere tuo. Dicitur etiam angulus, unde legitur quod liber Deuteronomii positus fuit in latere arce, id est in angulo.

Laudare, proprie; unde Apostolus: Laudabo uos, in hoc non laudo. Notat Deum glorificare, unde Dauid: Laudate, pueri, Dominum. Notat materiam laudis diuine prebere, sed quod inanimata dicuntur laudare Deum, quia ex eis elicitur laus diuina; unde in Psalmo: Laudate eum, sol et luna. Notat bene operari quod cedit in laudem diuinam, unde  in Psalmo: Lauda, anima mea, Dominum, laudabo Deum in uita mea.

Laus proprie commendatio alicuius. Dicitur Dei glorificatio, unde Psalmista: Laus mea Deus in seculum seculi. Dicitur etiam Deus, unde Dauid: Quoniam fortitudo mea et laus mea Dominus. Dicitur bona operatio, unde in Psalmo: Laudem meam ne tacueris. Dicitur laus uana siue inanis.

Lauacrum, proprie, baptismus; unde Sedulius: Lauacrum puri gurgitis. Dicitur martyrium, unde in Cant.: Dentes tui sicut grex tonsarum que ascenderunt de lauacro.

Lauare, proprie, abstinere a mortali peccato, unde: Beatus uir qui lauat manus suas. Notat baptismo  purgari, unde: Lauamini, mundi estote. Notat uenialibus carere, unde in Cant.: Laui pedes meos, quomodo inquinabo illos? Notat penitere, unde Dauid: Lauabo per singulas noctes lectum meum. Notat martyrium subire, unde in Apoc.: Lauerunt stolas suas in sanguine Agni.

Leena, proprie, Ecclesia, pro eo quod contra aduersa audax est; unde de Iudea reprobatione ait Iob: Non calcauerunt eam filii institorum, nec transiuit per eam leena. Institores sancti dicuntur predicatores qui bonis operibus instant; filii eorum, id est imitatores, Synagogam non calcauerunt, quia  ab eius uocatione cessauerunt; nec leena, id est sancta Ecclesia, per eam transiit, quia collatione gentium edita minime Iudeis predicauit. Dicitur terrena gloria, unde Iob: Rugitus leonis et uox leene et dentes catulorum leonum contriti sunt; ac si dicat: Ecclesia uirtutem antiqui hostis et cupiditatem terrene glorie, que figuratur per leenam et per suasiones reproborum, omnium meritis uite superando calcauit. Dicitur mens humana propter superbiam, unde Iob: Quasi leenam capies me.

Lectus, proprie, conscientia; quia, sicut in lecto eger laborat, sanus quiescit: ita in conscientia laborat peccator, iustus quiescit; unde Dauid: Lauabo per singulas noctes lectum meum, etc. Dicitur uir contemplatiuus in quo quiescit Christus per gratiam,  unde in Cant.: Lectus noster floridus est. Dicitur humana Christi natura, secundum quam expositionem potest exponi predicta auctoritas. Dicitur beatitudo eterna, iuxta quod quidam rhythmicus  :

Iam in lecto cum dilecto
Quiescamus et psallamus:
. . . . . . . . . . . . .
Adsunt enim nuptie.
Dicitur sensualitas, unde in Psalmo: Dominus opem ferat illi super lectum. Dicitur caro ut in eadem auctoritate.

Lecythus proprie est uas in quo deponitur oleum uel defertur, unde in libro Reg.: Mulier Sareptana dixit ad Eliseum: Non habeo nisi parum olei in  lecytho quo ungar, id est quo reficiar. Dicitur cor humanum caritate refertum, unde in prosa  :

Sine lignis fidei
Nec lecythus olei
ualet, nec farinula.
Per ligna fides passionis Christi, per oleum caritas, per farinulam spes figuratur.

Legatus, proprie, predicator; unde in Psalmo: uenient legati ex Aegypto, id est sancti ex gentilitate ad fidem conuersi erunt legati, id est nuntii Christi.

Legere, proprie, furari; unde Apostolus  sacrilegus dicitur quasi legens, id est furans sacra de sacro, etc. Signat colligere, unde solet dici: uirgo legit flores. Notat nauigare, unde quidam uersificator ait:

Fur aurum, uirgo flores, mare nauta, libros
    Clericus: equiuoce singula quisque legit.

Legio proprie collectio hominum continens sex millia sexcengentos et sexaginta sex, unde in Euangelio Dominus ad Petrum: Non possum rogare Patrem meum, et exhibebit mihi plus quam duodecim legiones angelorum? Dicitur pluralitas indeterminata, unde in Euangelio: Dominus interrogauit demonium quod est nomen tuum? Respondit: Legio; quasi dicat: Male queris, quia plures sumus, non unus tantum.

Leo, proprie. Dicitur Christus; quia, sicut leo est rex animalium, sic Christus est rex uniuersorum;  et sicut leo suscitat fetum, ita Pater suscitauit Filium; unde in Apoc.: uicit leo de tribu Iuda. Dicitur etiam tribus Iuda, que ideo dicitur leo, quia quoddam priuilegium obtinuit inter alias tribus; quia primo mare Rubrum intrauit, quando ante alias tribus in terra promissionis contra hostem pugnauit; de ea Christus descendit, ex ea Deus reges elegit; unde in benedictionibus Iacob: Catulus leonis Iudas; ad predam, fili mi, ascendisti, requiescens accubuisti ut leo. Dicitur potens uel diues, unde in Eccli.: uenatio leonis onager in eremo, quia pascua diuitum sunt pauperes. Dicitur diabolus, quia sicut leo circuit querens quem deuoret, ita diabolus; unde in Psalmo: Super aspidem et basiliscum ambulabis, et conculcabis leonem et draconem.  Dicitur Antichristus propter sui seuitiam et potestatem, unde Dauid: Oculi eius in pauperem respiciunt; insidiatur in abscondito quasi leo in spelunca sua. Recte Antichristus leo dicitur, quia eos qui aperte iniqui erunt per secularem potentiam ad se trahit, uiros sanctos per sanctitatis simulationem et miraculorum operationem decipit: illis suadebit elationem magnitudinis, istos decipiet ostentatione sanctitatis. Dicitur iustus ex fide uiuens in uia, unde dicit Salomon: Iustus quasi leo confidens, absque terrore erit iustus; leoni recte comparatur, quia sicut leo preualere omnibus se non ignorat, ita iustus contra quoslibet insurgentes ad mentis sue confidentiam redit, et scit quia cunctos aduersantes Dei uirtute superat. Dicitur quilibet raptor,  unde Isaias: uitulus, leo et ouis morabuntur simul; uitulus est qui se immolat Deo, leo qui alios depredatur, ouis simplex; et omnes hi ad fidem conuersi in unitate Ecclesie morantur. Dicitur Iudeus ad fidem Christi conuersus, unde: Melior est canis uiuus leone mortuo. Gentilis populus dicitur canis propter spurcitiam idololatrie, et ideo uiuus conuersus ad fidem; Iudeus autem leo dicitur propter sui dignitatem quam contulit ei de preteritis nationibus; mortuus, a fide alienus, etc. Dicitur iustus existens in patria, unde predicta auctoritas potest sic exponi. Iustus existens in patria recte dicetur leo propter dignitatem premii; sed mortuus dicitur quantum ad rationem merendi, quia in patria non  potest mereri. Iustus uero exiens in uia canis dicitur propter miseriam pene et culpe, quia iustus cadit septies in die; qui uiuus dicitur propter uitam gratie; et melior leone mortuo, id est iusto glorificato, quia potest proficere in merito; iustus uero non glorificatus uero respectu dicitur melior, quia est in certiori statu et digniori; unde in Euangelio: Inter natos mulierum non surrexit maior Ioanne Baptista; sed qui minor est in regno celorum, maior est illo.

Lepra, proprie; unde in lege de lepra preceptum habetur. Dicitur Simoniaca heresis, unde in lib. Reg.: Dixit Eliseus ad Giezi: Lepra Naaman erit super te et posteritatem tuam; simonia significata per lepram Naaman, manebit super te et tui imitatores.  Dicitur macula in panno uel in pariete, unde preceptum habetur in Leuit. de lepra domus et uestis, etc.

Leuare, proprie, mentem erigere; unde Psalmista: Leuaui oculos meos in montes. Notat complanare uel cequare, unde Statius:

Pars teretes leuare manu, ac disponere mensas.

Leuis, proprie, delectabilis; unde in Euangelio: Et onus meum leue. Dicitur immunis a peccato, unde Isaias: Ascendam super nubem leuem, id est assumam carnem a peccato immunem, et secundum hoc illud nomen leue contrarium est huic nomini graue in significatione, secundum quod aliquid dicitur graue a grauedine peccati, iuxta illud Psalmiste: Filii hominum, usquequo graui corde? Dicitur  immunis a grauitate uirtutum; dicitur enim aliquid graue uirtutum pondere, iuxta illud Psalmiste: In populo graui laudabo te; et secundum hoc aliquis dicitur leuis, qui leui flatu praue doctrine uel superbie a statu recte mentis mouetur; et secundum hoc pului comparatur, unde aliquis dicitur leuis esse animi, id est mobilis. Dicitur planus, unde in Gen.: Dominus ad Ne: Fac tibi arcam de lignis leuigatis.

Lex proprie ius scriptum, assistens honestum, prohibens contrarium, ut dicit Tullius. Dicuntur cerimonialia legis, unde Apostolus: Lex neminem duxit ad perfectum. Dicuntur moralia legis, unde Apostolus: Lex quidem sancta est et iusta et bona. Significat Pentateuchum, unde in Euangelio: Sicut  scriptum est in lege et prophetis et psalmis de me. Dicitur Psalterium, unde in Euangelio: Nonne in lege scriptum est? in Psalmo, Ego dixi: Dii estis et filii Excelsi omnes. Dicitur sacra Scriptura, unde lex diuiditur in ueterem legem et nouam. Dicuntur decem precepta Decalogi, unde: Lex scripta fuit in duabus tabulis. Dicitur unum solum preceptum, unde: De lege lepre et zelotypie. Dicitur fomes peccati, tyrannus seuiens in membris nostris. Dicitur ipsa ratio que scripta est in cordibus nostris, unde Apostolus: uideo aliam legem in membris meis, repugnantem legi mentis mee, id est rationi. Dicitur sanctificatio, unde in Psalmo: Sed in lege Domini uoluntas eius. Dicitur iustus, unde Apostolus:  Iusti autem sibi sunt lex; sicut enim lex aliquem regit, ita iustus se ipsum.

Libanus proprie mons quidam. Dicitur templum Salomonis de lignis Libani factum, unde Isaias: Aperi portas tuas, Libane. Dicitur candor seculi, id est dignitas seculi; unde in Psalmo: uox Domini confringentis cedros, et confringet Dominus cedros Libani, id est per penitentiam conteret cedros Libani, id est elatos nitore terrene nobilitatis; et alibi: uidi impium super exaltatum et eleuatum sicut cedros Libani. Dicitur candor immortalitatis, unde Dauid: Iustus ut palma florebit: sicut cedrus Libani multiplicabitur. Cedrus altior est ceteris arboribus, presertim in Libano qui interpretatur candidatio, ita iustus in presenti est altus uirtutibus  et in futuro erit stola immortalitatis candidus. Dicitur etiam candor uirtutum, unde Isaias: Data est ei gloria Libani, decor Carmeli et Saron; quia Ecclesie datus est candor uirtutum. Dicitur sanctus uirtutibus candidatus, unde in Cant.: ueni de Libano, ueni; loquitur Christus ad Ecclesiam, monens eam ut cum sanctis ueniat ad sui contemplationem et fruitionem. Dicitur etiam thus, sumitur enim hoc nomen Libanus in designatione thuris, unde in Epithalamo Christi et Ecclesie dicitur: Ibo ad montem myrrhe et ad collem Libani; alia translatio habet thuris.

Liber, proprie, liberatus a peccato; unde Paulus: Iam non est seruus, sed liber, et sic est adiectiuum. Quandoque est substantiuum et dicitur similitudo  libri, unde legitur quod Dominus ostendit Ezechieli librum grandem in quo erant scripta carmina, lamentationes et ue, et similitudo libri. Dicitur memoria, unde in Apoc.: Scribe hoc in libro, id est commenda hoc memorie. Dicitur diuina predestinatio, unde Moyses: Aut dele me de libro uite, aut dimitte eis hanc noxam. Dicitur Christus, unde Ioannes in Apoc. uidit librum signatum septem sigillis, que nemo potuit soluere nisi Leo de tribu Iuda; liber iste Christus in quo fuerunt septem beneficia, que in alio esse non potuerunt. Primum fuit Christi incarnatio, secundum baptismus, tertium passio Christi, quartum inferni spoliatio, quintum resurrectio, sextum Spiritus sancti missio,  septimum aduentus ad iudicium; et alibi in Psalmo: Et in libro tuo omnes scribentur. Dicitur conscientia, unde Dan.: Sedit plenus dierum et libri aperti sunt coram eo, quia in iudicio singulorum conscientia patebit.

Licere, proprie; unde Paulus: Omnia mihi licent, sed non omnia expediunt. Notat debere, unde in Euangelio: Licet censum dare Cesari an non? id est debemus dare, etc.

Ligare, proprie, notat sententie ecclesiastice subiicere. Notat ligatum ostendere. Notat satisfactionem iniungere, unde in Euangelio de triplici significato: Quodcunque ligaueris super terram, etc. Notat uiuere, unde Betius:

Qui numeris elementa ligas, etc.
 Notat omni potestate priuare, unde in Euangelio: Ligatis manibus et pedibus.

Ligatus, proprie, dicitur etiam aliquis uxori astrictus; unde Apostolus: Ligatus es uxori, noli querere solutionem. Dicitur aliquis sententie Ecclesie subiectus, unde in Euangelio: Quodcunque ligaueris, etc. Dicitur aliquis usu libertatis arbitrii priuatus, unde in Euangelio: Ligatis manibus et pedibus. Illi enim qui erunt in inferno manus habebunt ligatas et pedes, quia nec bonum nec malum facere poterunt, nec prauos effectus producere ad effectum.

Lignum, proprie. Dicitur Christus, unde Psalmista: Et erit tanquam lignum. Eleganter Christus dicitur lignum, quia lignum in terra plantatur, pluuia irrigatur, uiret, frondet, floret, fructum fert.  Sic Christus in terra aliena plantatus, quando in uirgine Maria est incarnatus; pluuia celestis gratie irrigatus, uiruit per uirtutem, fronduit per sanctam predicationem, floruit per odoriferam conuersationem, fructum fecit per humani generis redemptionem. Dicitur crux Domini, unde in lege dicitur: Maledictus omnis qui pendet in ligno, et Mittamus lignum in panem eius; lignum in panem mittere est Dominico corpori crucem adhibere. Dicitur Sapientia, unde in lib. Salomonis: Sapientia est lignum uite amplexantibus eam. Dicitur iustus, unde in Cant.: Ferculum fecit sibi Salomon de lignis Libani, id est Ecclesiam construxit Christus ex sanctis; et alibi, hoc est in Euangelio: Si in uiridi ligno hec faciunt, in arido quid fiet? Dicitur ueniale peccatum quod est  grauius, unde Apostolus: Alii superedificant lignum, fenum et stipulam; per lignum graue ueniale, per fenum minus, per stipulam minimum designatur.

Lilium, proprie, imago lilii, unde in Exodo legitur quod in candelabro erant spherule et lilia, id est imagines liliorum. Dicitur uirtus, unde in Cant.: Ubera tua sicut hinnuli capree que pascuntur in liliis, id est in uirtutibus uel in operibus bonis. Dicitur Christus, unde in Cant.: Ego sum flos campi et lilium conuallium. Dicitur Ecclesia, unde in Cant.: Sicut lilium inter spinas. Dicitur humilis, quia lilium in uallibus crescit; per lilium significantur humiles: Dilectus meus loquitur mihi qui pascitur inter lilia. Dicitur Isreliticus populus, unde Isaias: Et Isrel florebit tanquam lilium.

 Limus, proprie, unde in Gen.: Et formauit Deus hominem de limo terre. Dicitur etiam Iudaica iniquitas, unde: Infixus sum in limo profundi et non est substantia.

Lingua, proprie, falsa doctrina; unde Dominus ad Iob de diabolo ait: Et fune ligabis linguam eius; Christo enim ueniente in carnem, firmitate fidei Christiane falsitas diabolice doctrine constricta est. Dicitur lingue similitudo, unde in Act. apostolorum legitur quod Spiritus sanctus apparuit in linguis igneis, quia quidam radioli splendoris apparuerunt super capita apostolorum in similitudine linguarum. Dicitur uerbum, unde Psalmista: Disperdat Dominus uniuersa labia dolosa, et linguam magniloquam. Dicitur  idioma, unde in Euangelio et in Act.: Loquebantur uariis linguis. Dicitur pena inflicta pro peccato lingue, unde legitur quod anima diuitis loquebatur Lazaro: Intinge extremum digiti tui in aqua ut refrigeret linguam meam, id est penam inflictam mihi pro peccato lingue.

Linteum proprie dicitur imago lintei, unde legitur in Actibus apostolorum quod Petrus uidit linteum continens in se omnia genera animantium.

Linum, proprie. Dicuntur gentiles naturalem legem habentes, unde Isaias: Linum fumigans non exstinguet, id est gentes suscitabit ad scintillam fidei. Dicuntur fideles qui multo labore consequuntur candorem uirtutum, unde de Ecclesia dicitur in lib. Salomonis: Quesiuit lanam et linum; per linum  intelliguntur illi qui sunt penitentes, qui per multam contritionem penitentie assumunt candorem iustitie; per lanam fortiores in Ecclesia.

Liquari [notat] resolui, unde peta: Ut cera liquatur. Notat infundi, et secundum hoc in ui passiui, unde peta: Elementa liquauit, id est infundit. Notat similiter profluere, decurrere.

Liquere notat manare. Notat resolui, unde cera dicitur liquere. Significat innotescere, secundum quod dicitur: Istud liquet, id est manifestum est.

Littera proprie charta uel epistola, unde legitur in lib. Reg. quod Urias tulit secum litteras mortis sue. Dicitur historia, secundum quod soliti sumus dicere: Istud exponitur ad litteram, id est historice. Dicitur litteralis intelligentia, unde Apostolus: Littera  occidit, spiritus autem uiuificat.

Liuere, proprie, inuidere, unde et liuor  . Dicitur etiam proprie inspirare, unde Dauid: Audiam quid loquatur in me Dominus Deus, id est intelligentia quid mihi inspiret. Notat generare, unde Dauid: Semel locutus est Deus, id est eternaliter genuit Filium. Notat exercere, unde Isaias: Qui loquitur iustitiam et propugnator est ad saluandum. Notat manifestare, unde Dauid: Tunc loquetur ad eos in ira sua, id est tunc manifestabit eis iram suam. Notat cogitare, unde in Psalmo: Qui loquitur ueritatem in corde suo.

Liuor, proprie, inuidia; unde Lucanus:

Liuor edax tibi cuncta negat.
Dicitur liuidus color qui nascitur in cute ex uerbere,  unde in Gen. ait Lamech: Occidi uirum in uulnus meum, et adolescentem in liuorem; inducunt Iudei quod Lamech, cum cecus esset, intendebat uenationi cum duceretur ab adolescente; adolescens Cain latentem infra tecto [uidens], credidit esse feram; ad cuius insinuationem Lamech mittens sagittam interfecit Cain, quod agnoscens, ira motus, instanter percussit iuuenem quod eum interfecit. Et hoc est quod dicit: Occidi uirum. Dicitur passio Christi, unde Isaias: Cuius liuore sanati sumus.

Locus, proprie, mundus, qui dicitur locus malorum, quia in eo delectantur mali, unde de impio dicitur in Psalmo: Et non est inuentus locus eius; quia, sicut impii in futuro damnabuntur, ita et  mundus dissoluetur. Dicitur sanctus, unde Dauid: Deus in loco sancto suo, quia anima iusti per gratiam dicitur locus Dei. Dicitur sacra Scriptura, unde in loco pascue; eleganter dicitur locus pascue, quia nos spiritualiter pascit. Dicitur Ecclesia, unde Dauid: In loco ubi steterunt pedes eius; hic locus dicitur Ecclesia, in quo pedes eius, id est Christi, stant. Pes est inferior pars animalis, et per pedes Christi intelliguntur sancti qui in bono perseuerantes usque ad finem sunt in Ecclesia Dei. Dicitur Christus, unde in predicta auctoritate, per locum potest intelligi Christus, in quo per fidem et caritatem sunt pedes eius, id est Ecclesie. Pedes Ecclesie  dicuntur predicatores, per quos et fides Ecclesie dilatatur et ipsa diffunditur. Dicitur Ecclesia triumphans uel uita eterna, unde Dauid: Domine, dilexi decorem domus tue et locum habitationis tue. Dicitur occasio, unde Paulus: Nolite locum dare diabolo, id est occasionem possidendi uos. Dicitur peccator, unde predicta auctoritas sic potest exponi: Nolite locum dare diabolo, id est nolite uos facere locum diaboli. Dicitur idololatria, unde in Deut.: Inueni eum in loco horroris et uaste solitudinis. Dicitur etiam uagina, unde Dominus ad Petrum ait: Conuerte gladium in locum suum.

Locusta, proprie. Dicitur uana gloria uel superbia, unde propheta: Residuum bruchi comedit locusta; per bruchum significatur luxuria; quia, sicut bruchus,  qui est fetus locuste, terre insidens totam herbam corrodit, sic luxuria totum hominem corrumpit; per locustam, que habet deciduum uolatum, figuratur superbia uel uana gloria, que cito decidit. Dicitur hereticus, unde in Apoc.: Obscuratus est sol et er de fumo putei, et exierunt locuste de fumo putei et ceciderunt in terram. Sensus est: Per predicationem hereticorum obtenebrabitur fides Christi, qui per solem significatur; per puteum intelligitur diabolus de cuius fumo, id est de cuius praua suggestione nascentur heretici, qui in uarias hereses propter appetitum temporalium et inanis glorie decidunt.

Loquela proprie idioma, unde Dauid: Non sunt loquele neque sermones. Dicitur etiam modus loquendi,  unde in Euangelio: Nam et loquela tua manifestum te facit, id est modus loquendi.

Lorica proprie dicitur munitio, unde in Apoc.: Et uidi equos in uisione, et qui sedebant super eos habebant loricas igneas; demones enim per tribulationes quas intulerunt sanctis, per idololatras munierunt se contra fideles. Dicitur iustitia, unde Petrus: State ergo succincti lumbos et induti lorica iustitie.

Lotus, proprie, sacramento baptismi ablutus; unde in Euangelio: Qui lotus est, non indiget. Dicitur humilis uel pro celestibus compunctus, unde: Si lotus fuero aquis niuis. Hoc superius in Aqua expositum est.

Lucere, proprie, offerre uel presentare; unde in Euangelio: Et lux in tenebris lucet, et tenebre  eam non comprehenderunt; sensus est: Diuina sapientia se offert omnibus, tam bonis quam malis, sed tenebre, id est mali, interiori luce priuati, lucem diuinam non comprehendunt; sicut sol radios suos offert tam uidenti quam ceco: uidens comprehendit radios, sed cecus non.

Lucerna, proprie. Dicitur anima uel uita; unde in lib. Sapientie: Lux sanctorum letificat; lucerna autem impiorum exstinguetur. Dicitur Ioannes Baptista, unde in Psalmo: Paraui lucernam Christo meo. Dicuntur primitiui fideles de Iudeis, unde Dauid: Quoniam illuminas lucernam, Domine Deus meus, illumina tenebras meas; orat Ecclesia  ut sicut primitiui de Iudeis, ut apostoli et alii, conuersi sunt ad fidem et fuerunt lumen Ecclesie, ita tenebre sue, id est Iudei qui modo obtenebrati sunt per infidelitatem, in reliquiis illuminentur ad fidem; et ita erit quod reliquie Isrel salui fiant. Dicitur gaudium carnale, unde Iob: Et lucerna que super eum est, exstinguetur. Lucerna in testa est gaudium in carne; lucerna ergo que super impium est, exstinguetur, quia in die iudicii in malis gaudium carnale destruetur, cum malorum retributio eos sequetur. Dicitur Christus incarnatus, quia sicut lucerna est lux in testa, sic lux Diuinitatis latuit in testa humanitatis; unde in Euangelio Luce: Que mulier habens drachmas, etc., accendit lucernam; mulier ista est Dei sapientia que decem drachmas  habuit, id est nouem ordines angelorum et hominem ab ipsa creatum; sed unam drachmam amisit, quando homo peccauit; ipsa consequenter lucernam accendit, quando diuinam naturam humane uniuit, ut decimam drachmam recuperaret, id est humanam naturam redimeret. Dicitur predicatio, unde in Euangelio: Nemo accendit lucernam et ponit eam sub modio, sed super candelabrum. Sensus est: Nemo debet cessare a predicatione timore mortis, ut parcat carni proprie. Dicitur intentio, unde in Euangelio: Lucerna corporis tui est oculus tuus, id est si bona est intentio, bonum est opus, etc. Dicitur caritas in opere, unde in Euangelio: Sint lumbi uestri precincti et lucerne ardentes; sensus est: Non sufficit castitas in corpore nisi caritas sit  in opere. Dicitur uerbum Dei, unde Dauid: Lucerna pedibus meis uerbum tuum. Quod eleganter significatur per lucernam; quia, sicut lucerna est lux in testa, ita uerbum Dei continetur in corde hominis lubrico et fragili; unde Paulus: Habemus thesaurum istum in uasis fictilibus.

Lucifer, proprie; unde: Cuius flammam Lucifer matutinus inueniat. Dicitur tempus, unde in Psalmo: Ante Luciferum genui te, id est ante tempus; quasi diceret eternaliter. Dicitur Christus, unde Petrus: Donec oriatur Lucifer in cordibus uestris. Dicitur iustus, unde Iob: Cum te consumptum inueneris, orieris ut Lucifer. Dicitur etiam diabolus, unde propheta: Unde cecidisti, Lucifer?

 Lucta, proprie, controuersia inter carnem et spiritum; unde Apostolus: Non est uobis colluctatio aduersus carnem et sanguinem; et alibi: Ubi maior lucta, maior corona.

Ludere, proprie, deludere; unde legitur in Gen. quod Sara uidit Ismelem ludentem cum Isaac, id est eum deludentem et cogentem ut adoraret luteas imagines. Notat idololatrare, unde in Exodo: Sedit populus manducare et bibere, et surrexerunt ludere, id est uitulum adorare. Notat auguriari, unde Isaias: ue qui in auibus celi ludunt, id est garritu uel uolatu auium auguriantur. Notat delectari, unde in Prouerbiis: Ludens coram eo, id est congaudens.

Lumen, proprie. Dicitur Christi predicatio, et Patris et Spiritus sancti cognitio; unde: Quoniam  apud te est fons uite et in lumine tuo uidebimus lumen. Sermo dirigitur ad Christum; et est sensus: Apud te est fons uite, id est initium omnis boni; et in lumine tuo, id est per tui predicationem, uidebimus lumen, id est habebimus Patris et Spiritus sancti cognitionem. Dicitur fiducia ueritatis, unde in Euangelio: Quod dico uobis in tenebris, dicite in lumine, id est, uos qui estis in timore, predicate in lumine, id est cum fiducia; fiducia enim aufert timorem. Dicitur manifestatio, unde sic potest exponi predicta auctoritas: Ea que in abscondito dixi, in manifesto predicate. Dicitur Christus, unde Ioannes: Non erat ille lux, sed ut testimonium perhiberet de lumine. Dicitur sanctus, qui a Christo illuminatur, unde Iacobus: Omne datum  optimum descendens a Patre luminum. Dicitur intelligentia, unde in Ioanne: Modicum adhuc lumen in uobis est, id est modica intelligentia. Dicitur uita eterna, unde in Ioanne: Qui sequitur me, etc., sed habebit lumen uite. Dicitur gratia, unde Dauid: Signatum est super nos lumen uultus tui, id est ratio nostra, per quam sumus tibi similes, uelut lumen est signata super nos, id est superiori parti anime impressa, id est rationi. Dicitur ratio humana, unde sic potest exponi premissa auctoritas: Lumen uultus tui, id est ratio nostra per gratiam tuam illuminata, est signata super nos, id est superiori parti anime impressa. Dicitur crux Christi, unde in Psalmo: Signatum est super nos lumen, id est crux per quam nobis tuam expressisti uoluntatem  est signata super nos in fronte per impressionem, in mente per fidem.

Luna proprie, unde Dauid: Fecit lunam in tempora. Dicitur mutabilitas temporalitatis, unde in Apoc.: Mulier amicta sole, et luna sub pedibus eius; in sole illustratio ueritatis; in luna, que menstruis deficit, mutabilitas temporalis accipitur. Sancta autem Ecclesia, que superni luminis splendore protegitur, quasi sole uestitur; quia uero cuncta temporalia despicit, quasi lunam sub pedibus premit. Dicitur etiam stultus, ut Salomon: Sapiens ut sol permanet, stultus ut luna mutatur. Dicitur etiam Ecclesia, unde, secundum aliam expositionem, potest exponi predicta auctoritas de Ecclesia, scilicet:  Fecit lunam in tempora, que edificata est tempore per Christi passionem; et alibi: Quoniam uidebo celos tuos, etc., lunam et stellas. Eleganter autem per lunam figuratur Ecclesia; quia, sicut luna mendicat lumen a sole, ita Ecclesia lumen iustitie a uero sole, scilicet Christo. Dicitur uirgo Maria, unde in Cant.: Pulchra ut luna. Dicitur fama boni operis, unde Iob: Si uidi solem cum fulgeret et lunam incedentem clare; per solem fulgentem fulgor boni operis, per lunam uero opinio bone operationis intelligitur. Dicuntur minores in Ecclesia, unde Habac.: Sol et luna steterunt in habitaculo suo, quia et sol, id est maiores in Ecclesia; et luna, id est minores, tenent ordinem suum. Dicitur defectus mortalium; quia luna patitur detrimentum et incrementum,  per eam significatur defectus mortalium; unde in Psalmo: Et permanebit cum sole, id est quandiu tempora uoluuntur, que per solem ideo accipiuntur, quia iuxta cursum solis mutantur et distinguuntur tempora; et ante lunam, id est ante omnia tempora, quia omnia temporalia sua immortalitate precedit. Dicitur mortalitas carnis, unde Dauid: Orietur in diebus eius iustitia et abundantia pacis donec auferatur luna, id est pax erit, donec, morte destructa, iam non sit carnis mortalitas que per lunam significatur. Dicitur humana Christi natura, unde in Psalmo: Per diem sol non uret te, neque luna per noctem; et est sensus: Si protexerit te Christus, sol non uret te per diem, id est non errabis in diuinitate siue in sapientia Dei; neque  luna uret te per noctem, id est non scandalizaberis in carne, id est non errabis in cognitione diuinitatis, nec in cognitione humanitatis. Dicitur depressio que aliquando ex aduersis prouenit; et est sensus: Sol non uret te per diem, id est non ureris elatione prosperitatis; neque luna per noctem, id est nec depressione aduersitatis succumbes.

Lupus, proprie. Dicitur diabolus; unde in Euangelio: Lupus rapit et dispersit oues, lupus uenit et mercenarius fugit; quia, cum diabolus surgit, falsus pastor curam sollicitudinis non habet; et in uita beati Martini legitur: Cur nos, Pater, deseris, aut cur nos desolatos relinquis? inuadent enim gregem tuum lupi rapaces. Dicitur raptor, unde propheta: Habitabit lupus cum agno. Quid enim per lupum,  nisi rapinis inhiantem, et quid per agnum, nisi mitem intelligere debemus; lupus autem cum agno habitat, quia per sancte caritatis fidem in sancta Ecclesia hi qui in seculo raptores fuerunt, cum mansuetis ac mitibus conquiescunt. Dicitur tyrannus persequens Ecclesiam Dei, unde in Euangelio: Mercenarius et qui non est pastor, uidens lupum uenientem, fugit. Dicitur persequens Christianum, unde in Euangelio: Ecce ego mitto uos, sicut oues in medio luporum. Dicitur hypocrita qui alios decipit falsa religione, unde in Euangelio: Attendite a falsis prophetis, etc., lupi rapaces. Dicitur Paulus apostolus, unde in benedictionibus Iacob: Beniamin lupus rapax, mane comedens predam, uespere diuidens  spolia; Paulus enim, qui fuit de tribu Beniamin, in mane, id est in iuuentute, persecutus est Ecclesiam Dei, eam depredando, sanctos in carcere cruciando; sed uespere, id est in senectute, ad fidem conuersus spolia diuisit, id est quos diabolus possidebat sua predicatione ei abstulit.

Lustrum, proprie spatium quinque annorum; unde in hymno: Lustra sex qui iam. Dicitur saltus nemorum, unde in auctoribus frequenter legitur de lustris ferarum, unde lustrabat lustra ferarum. Dicitur expiatio, unde Ouidius de gentibus que faciebant lustra . . . .

Luter proprie lauatorium, unde legitur in lib. Reg. quod Salomon fecit decem luteres. Dicitur animal quod habitat in aquis et utitur piscibus; unde  ait Augustinus quod luter non fuit in arca Ne. Secundum quod significat lauatorium dicitur hic luter, huius luteris; secundum uero quod significat animal, dicitur hic luter, huius lutri.

Lutum, proprie. Dicitur homo, quia de luto formatus aut plasmatus; unde Iob: Memento, queso, Domine, quod sicut lutum feceris me. Dicitur luxuria, quia sicut lutum tenax, fetens, corrumpens: sic luxuria tenax est, quia, quem semel capit, uix deserit. Fetens est, quia fetet apud Deum, fetet apud angelum, fetet per infamiam apud proximum; corrumpens est, quia corrumpit corpus et animam; unde in Psalmo: Ut lutum platearum delebo eos. Dicitur profunditas peccati, unde Dauid: Eduxisti me de lacu miserie et de luto fecis. Dicitur appetitus  terrenorum, unde Petrus: Tanquam sus in uolutabro luti. Dicitur Iudea, unde in Iob: Restituetur lutum signaculum, et stabit sicut uestimentum. Dominus plebem Isreliticam ut lutum reperit, quando eam idololatrie deditam inuenit, quam cum tot miraculis ad terram promissionis duxit, quasi mysterii signaculum fecit. Dicitur terrenarum rerum multiplicitas, unde propheta: ue ei qui multiplicat non sua, aggrauat contra se densum lutum! Denso enim luto se aggrauat, qui per auaritiam terrena multiplicat. Dicitur mens Spiritu sancto illustrata, unde: Memento, Domine, quod sicut lutum feceris me. Sicut lutum quippe homo noster interior existit, quia Spiritus sancti gratia terrene menti infunditur, ut ad intellectum sui Conditoris erigatur. Dicitur doctrina  sordidum sapiens, unde Propheta: uiam fecisti in mari equis tuis, in luto aquarum multarum, quasi dicat: Aperuisti iter predicatoribus inter doctrinam sordidum sapientem. Dicitur etiam desiderii carnalis illecebra, unde Dauid: Eripe me de luto. Luto inherere est sordidis desideriis inquinari.

Lux, proprie, Christus; unde: Ego sum lux mundi. Dicuntur gentiles ad fidem conuersi, unde Apostolus: Eratis aliquando tenebre, nunc autem lux in Domino. Dicuntur predicatores sancti, ut apostoli, unde in Euangelio: uos estis lux huius mundi. Dicitur nubes lucida, unde in Gen.: Fiat lux et facta est lux, id est nubes lucida que uicem solis obtinuit. Dicitur diuina natura, unde in Apoc.  de Deo dicitur: Qui habitat lucem inaccessibilem. Dicitur uita eterna, unde: Lux eterna luceat eis. Dicitur angelus bonus, unde in Gen.: Diuisit lucem a tenebris, id est bonos angelos a malis. Dicitur tempus operandi, unde in Euangelio: Ambulate, dum lucem habetis, ne tenebre uos apprehendant. Dicitur fides, gratia; unde Isaias: Habitantibus in regione umbre mortis, lux orta est eis. Dicitur scientia uel felicitas, unde Salomon: Lux iusti semper erit, lux impiorum exstinguetur, id est scientia uel felicitas. Dicitur manifestatio, unde in Ioanne: Qui me odit, Agni odit lucem. Dicitur claritas eris, unde in catal.: Benedicite, lux et tenebre, Domino. Dicitur gloria uel prosperitas presentis uite, unde: Nonne lux impii exstinguetur? quia fugitiue uite  prosperitas cum ipsa uita citius terminatur. Dicitur cognitio legis in Euangelio, nam auferetur ab impiis lux sua; quia Iudei credere ueritati renuerunt, cognitionem legis amiserunt. Dicitur gaudium, unde Iob: Lux obtenebrescet in tabernaculo eius; quia  in praua conscientia quam male inhabitat, gaudium quod habet de terrenis deficit. Dicitur iustitia, unde: Indica mihi, si nosti omnia, in qua uia lux habitet, id est in quibus habitet.



M


 Maceria, proprie; unde Dauid: Non est ruina macerie. Dicitur spirituale corpus Christi, id est Ecclesia; quia, sicut constat ex lapidibus diuersis, ita Ecclesia ex sanctis; unde dicitur: In foraminibus petre, in cauerna macerie. Petra Christus,  foramina uulnera Christo impressa per clauos, cauerna maius uulnus quo perforatum est latus: cauerna ergo dicitur macerie, id est Ecclesie, quia et eius fuit per compassionem, et in eius cessit utilitatem. Dicitur secundina, id est pellicula illa in qua clauditur puer in utero matris, que secundina dicitur, quia secundo post puerum nascitur; que maceria dicitur, quia quodam modo puer ea munitur, ne aliquid ei noceat; unde obstetrix dixit ad Phares, quia primus natus est de Thamar: Nunquid propter te diuisa est maceria? id est diuisa secundina, ut prius nascereris quam Emron, qui primo manum suam emiserat, cuius brachio obstetrix alligauerat filum ad seruandum quod primo  nasciturus erat. Dicitur Christus qui constat ex diuersis membris, sicut maceria ex diuersis lapidibus; unde in Psalmo: Quousque irruitis in hominem? interficitis uniuersi uos, subaudi incumbentes, tanquam parieti inclinato et macerie depulse? uolentes Christum delere, ac si sit paries inclinatus et maceria depulsa, quasi possitis nomen eius delere de terra, qui ait: Deus susceptor meus, non mouebor amplius. Dicitur difficultas perfectionis, unde Dominus per prophetam Osee ait: Ecce ego sepiam uiam tuam spinis, et sepiam eam maceria. Spinis electorum uie sepiuntur, dum idolorum punctiones inueniunt, et quasi interposita maceria uiis eorum obuiatur, quorum nimirum perfectionis difficultas impugnat. Dicitur munitio discipline, unde  in Psalmo: Utquid destruxisti maceriam eius? Et Salomon: Per agrum hominis pigri transiui et per uineam stulti uiri; et ecce totum urtice operuerunt, et maceria lapidum destructa erat. Per agrum hominis pigri et per uineam uiri stulti transire, est cuiuslibet uitam negligentis inspicere, quam urtice uel spine replent, quia in corde negligentis prurientia terrena desideria et compunctiones pullulant uitiorum; maceria autem lapidum destructa erat, id est disciplina Patrum ab eius corde dissoluta. Dicitur obstaculum quod fuit inter Iudeos et gentiles ante Christi aduentum; quia, nec gentiles ad Iudeos poterant accedere propter idololatriam, nec Iudei ad gentiles propter legem Mosaicam; unde legitur quod maceria que erat inter Iudeos et gentiles per Christi aduentum lata est.

 Mactare, proprie. Notat peccata in homine destruere, unde Petro dictum est: Macta et manduca; ac si diceret: In hominibus uitia destrue, et sic incorpora Ecclesie.

Macula proprie lesura corporis, unde legitur in  Leuit. quod agnus offerebatur sine macula, non dico uelleris, sed corporis, id est qui non habebat lesuram in corpore, id est nec luscus, nec cecus, nec claudus uel pede fractus. Dicitur criminalis culpa, unde in lib. Sapientie: Beatus uir qui inuentus est sine macula. Dicitur culpa, unde Christus dicitur esse sine macula, id est immunis a culpa.

Magnificare significat magnum predicare, unde Dauid: Magnificate Dominum mecum. Notat magnum facere, unde Sap.: Magnificauit eum in laude sua.

Magnificentia, proprie, potestas; unde Dauid: Magnificentiam tuam narrabunt. Dicitur gloria uel fama, unde in Psalmo: Quoniam eleuata est magnificentia  tua super celos. Dicitur Filius Dei, de quo etiam solet exponi premissa auctoritas, quia Dei Patris magnificentia, id est Filius Patris magnificans eleuatus est super celos.

Magnitudo, proprie, diuina maiestas; unde: Et magnitudinis eius non est finis. Dicitur multitudo diuine misericordie, unde in Psalmo: Et magnitudinem tuam narrabunt. Dicitur dignitas eius cui paret multitudo, unde Statius:

Magna cum maiestate.

Magnus, proprie immensus, unde Dauid: Magnus Dominus et laudabilis nimis. Dicitur insuperabilis, ibidem: Et magna uirtus eius. Dicitur firmus uel feruens, unde in Euangelio: Mulier, magna est fides tua. Dicitur mirabilis, unde Dauid: Magna  opera Domini. Dicitur grauis, unde in Apoc.: Hi sunt qui uenerunt de tribulatione magna. Dicitur abundans, unde in Euangelio: Homo quidam fecit cenam magnam; et alibi: Miserere mei, Deus, secundum magnam misericordiam tuam. Dicitur multus, unde in Apoc.: uidi turbam magnam, id est multam. Dicitur mentis deuotio, magnam rem significans uel ex magna re procedens, unde legitur in Dan. Susannam clamasse uoce magna, non quantum ad uocis sonoritatem, sed quantum ad mentis deuotionem. Dicitur incensus, unde in Euangelio: Gauisi sunt gaudio magno ualde, id est incenso. Dicitur profundus, unde Dauid: Hoc mare magnum. Dicitur occultus uel utilis, unde Isaias: Magni consilii Angelus. Dicitur etiam ualde solemnis, unde in Euangelio: Erat enim magnus dies ille Sabbati. Dicitur  etiam immeabilis uel intransgressibilis, unde in Euangelio: Magnum chaos firmatum est. Dicitur amplus uel spatiosus, unde domus dicitur magna, id est ampla uel spatiosa.

Magus proprie, in arte magica peritus, ut magi Pharaonis. Dicitur aliquis sapiens magus, unde in Euangelio: Cum natus est iehsu, etc., ecce magi uenerunt. Sic dicuntur magi, non a magica arte, sed a maioritate scientie.

Maiestas, proprie. Dicitur etiam diuina potestas; unde in Psalmo: uox Domini super aquas multas, Deus maiestatis intonuit; et: Inquisitor maiestatis, opprimetur a gloria.

Maior, proprie. Dicitur maior merito, unde in  Euangelio: Inter natos mulierum non surrexit maior Ioanne Baptista, id est maioris meriti certitudine uel dignitate; unde sequitur in Euangelio: Sed qui minor est in regno celorum, maior est eo; quia minimus angelorum qui erat in patria, erat tunc maior Ioanne quantum ad certitudinem. Expedimento, unde uirginalis status dicitur maior coniugali, id est expeditior; quia expeditius seruitur Deo in uirginali statu quam in coniugali. Diuturnitate, unde Apostolus: Fides, spes, caritas: maior autem horum caritas, id est diuturnior. Dicitur maior signo, unde in Euangelio: Maiorem caritatem nemo habet. Dicitur opere, unde dicitur quod officium prelati maius est officio contemplatiui, quia fructuosius quantum ad operum multitudinem. Maior etiam origine,  unde peccatum superbie maius dicitur aliis peccatis, quia origo est omnis peccati; unde Dauid: Et emundabor a delicto maximo. Dicitur damno, unde peccatum Ade dicitur maius, id est damnosius. Dicitur communitate, unde peccatum luxurie dicitur maius, quia communius. Dicitur contemptu, unde dicitur peccatum Iude maius peccato Ade, quia magis contempsit Iudas quam Adam. Dicitur consuetudine, unde peccatum consuetudinis maius dicitur peccato operis.

Maledicere, proprie. Notat uindictam exercere, unde Dominus ad Abraham: Maledicam maledicentibus tibi. Notat quid reprobare, unde Dominus per prophetam ait: Maledicam benedictionibus uestris.  Notat finem rei optare, unde Iob dicitur maledixisse diei natiuitatis sue, id est finem mutabilitatis in qua natus est optasse. Notat malum predicere, unde legitur quod Ne maledixit Cham filio suo, id est mala posteritatis eius predixit. Notat mala de aliquo dicere, unde: Maledicentes regnum Dei non possidebunt.

Malleolus, paruus malleus. Dicitur etiam eramentum quod prebet igni fomentum; unde propheta ait quod ministri regis succenderunt fornacem malleolis; alii dicunt quod aliud genus fomenti ignis est.

Malleus, proprie, diabolus; unde Psalmista: Malleus uniuerse terre contritus est. Dicitur tentatio, unde dicitur quod modo sunt lapides, id est  sancti, inter malleum et incudem, id est inter tentationes et tribulationes huius mundi.

Malum, peccatum; in Amos: Non est malum in ciuitate quod Deus non faciat, id est fieri non permittat. Dicitur subiectum malitie, unde Dauid: Ab homine malo. Dicitur pena, unde Isaias: Faciens tenebras et creans malum. Dicitur infirmitas, unde: Sit sermo uester: Est, est, Non, non; quod amplius, a malo est, id est ab infirmitate cogentis iurare.

Malus, arbor. Dicitur etiam lignum quod erigitur in naui cui uelum apponitur. Dicitur Christus, unde in Cant.: Sicut malus inter ligna siluarum, sic amicus meus inter filios. Dicitur crux Christi, unde: Sub arbore malo suscitaui te. Loquitur Christus  ad Ecclesiam, quasi diceret: Per crucem meam suscitaui te ad fidem. Dicitur bonum opus, unde in Cantilena Ecclesie: Fulcite me floribus et stipate me malis, id est bonis operibus.

Mamma, proprie, spiritualis doctrina; unde in Cant. Ecclesie: Quam pulchre sunt mamme tue, id est doctrina tua spiritualis. Dicitur doctor Ecclesie, ad quam significationem potest referri premissa auctoritas. Dicitur dogma hereticorum, unde in Threnis: Lamie nudauerunt mammas, lactauerunt catulos suos, id est heretici manifestauerunt dogmata sua, et deceperunt simplices.

Mandragora, proprie herba medicinalis et odorifera, que fert sui generis poma; quorum usus, ut  dicunt multi, aufert sterilitatem. Augustinus enim dicit se diligenter inuestigasse effectum, tamen in eis talem non inuenisse. Dicitur sanctus qui, dum exempla bonorum operum circumquaque per famam sanctam tribuit, quasi odorem, ut egroti sanentur, spargit; unde in Cant.: Mandragore dederunt odorem suum.

Manducare, proprie. Notat incorporari unitati ecclesiastice, unde Ioannes: Si quis manducauerit ex hoc pane, etc.; et alibi: Nisi quis manducauerit carnem. Augustinus ait quod manducans non manducat, id est aliquis qui sacramentaliter sumit corpus Christi, non sumit spiritualiter, quia non est de unitate Ecclesie. Notat frui, unde Dauid: Labores manuum tuarum quia manducabis, beatus es, id est uita eterna  pro bonis operibus tuis frueris. Notat refici, unde Dauid: Surgite postquam sederitis, qui manducatis panem doloris, id est quibus est penitentia refectio spiritualis.

Mane, proprie, prosperitas; unde Isaias: ueriet mane et nox decessit, id est appropinquat prosperitas, et recedet aduersitas. Dicitur initium temporis gratie, unde in Psalmo: Ad uesperum demorabitur fletus, et ad matutinum letitia. Dicitur splendor sapientie Luciferi qui precellebat alios angelos, unde secundum aliam expositionem sic potest intelligi: Quomodo cecidisti, Lucifer, qui mane oriebaris? Dicitur initium diei, unde in Euangelio: Et ualde mane, etc. Dicitur initium etatis, unde in Psalmo: Mane sicut herba. Dicitur dies, unde Iob:  Ecce nunc in puluere dormiam, et si mane me quesieris, non subsistam. Dies iudicii dicitur mane, quia tunc manifestabuntur opera hominum; est ergo sensus: In presenti iam mortem carnis patior, et tamen adhuc de uenturo iudicio grauiorem tue discretionis sententiam pertimesco. Dicitur initium rei, unde Isaias: Quomodo cecidisti, Lucifer, qui mane oriebaris, id est initio. Dicitur gratia, unde in Psalmo: Quoniam ad te orabo, Domine, et mane exaudies uocem meam. Dicitur initium eterne beatitudinis, unde in Psalmo: Mane astabo. Dicitur initium spiritualis intelligentie, unde in Cant.: Mane surgamus ad uineas, id est ad spiritum a littera surgentes, ab ostio ad mysticum sensum. Accedamus ad sacras Scripturas, in quibus uirent frondes historie,  redolent flores allegorie, satiat fructus tropologie; et hoc est mane, id est initium spiritualis intelligentie. Dicitur initium temporis, unde in Euangelio: Simile est regnum celorum . . . qui exiit primo mane, id est paterfamilias Christus, operarii fideles, uinea sancta Ecclesia; hic conduxit operarios in uineam suam tertia, sexta, nona et undecima hora; quia, a mundi huius initio usque ad finem, ad erudiendum plebem fidelium predicatores congregare non desistit; mane etenim mundi fuit ab Adam usque ad Ne; tertia, a Ne usque ad Abraham; sexta hora, ab Abraham usque ad Moysen; nona, a Moyse usque ad aduentum Domini; undecima, ab aduentu usque ad finem mundi: has etiam horarum diuersitates ad quemlibet hominem  per etatum momenta possumus distinguere. Mane quippe intellectus nostri pueritia; per tertiam adolescentia intelligi potest, quia tunc sol in altum proficit, dum calor etatis crescit; sexta uero iuuentus est, in qua uelut in centro sol figitur, dum in ea plenitudo roboris solidatur; per nonam senectus, in qua sol uelut ab alto descendit, quia ea etas a calore iuuentutis deficit. Undecima hora est ea etas que decrepita uel ueterana dicitur; quia uero ad uitam bonam alius in pueritia, alius in adolescentia, alius in iuuentute, alius in senectute, alius in decrepita etate perducitur, quasi diuersis horis in uineam operari uocantur.

Manere, proprie. Notat adherere uel fructum facere, unde Ioannes: Si manseritis in me, id est si  mihi adheseritis; et uerba mea in uobis manserint, id est in uobis fructum fecerint. Notat inhabitare per gratiam, unde Dominus in Euangelio: Qui manet in me et ego in eo.

Manica, proprie, iudicium diuinum; unde in Psalmo: Et nobiles eorum in manicis ferreis; quia manice stringunt; significant iudicium, ut: Quod Deus coniunxit, homo non separet. Dicitur eterna damnatio, ut in eadem auctoritate.

Manna proprie cibus qui datus est filiis Isrel in deserto. Et dicitur manna descendere, quam admirantes dixerunt: Manhu? id est quid est hoc. Dicitur sacra Scriptura. Dicitur corpus Christi, unde in Apoc.: uincenti dabo manna absconditum.

 Mansio, proprie status essendi in presenti, unde Apostolus: Non habemus hic certam mansionem. Dicitur status essendi quo Deus in aliquo est per gratiam, unde in Euangelio: Ad eum ueniemus, et mansionem apud eum faciemus. Dicitur status premii, unde in Ioanne: In domo Patris mei mansiones multe sunt.

Manus, proprie. Dicitur uindicta diuina; unde propheta: Et adhuc manus tua extensa; et alibi: Quoniam tu laborem et dolorem consideras, ut tradas eos in manus tuas, id est in uindictam diuinam. Dicitur potentia diuina, unde Psalmista: Manus tue, Domine, fecerunt me; Exsurge, Domine Deus, exaltetur manus tua; et alibi: In manus tuas, Domine, commendo spiritum meum. Dicitur Filius Dei, unde  Dauid: Emitte manum tuam de alto, qui ideo dicitur manus Patris, quia per eum Pater operatur. Dicitur munificentia Dei, unde Dauid: Aperis tu manum tuam. Dicitur exercitus, unde Act. apost.: Misit Herodes rex manus. Dicitur presentia rei uel opportunitatis, unde in libro Reg. legitur de Dauid quod postulauit ab Abimelech uictualia si haberet ad manum, id est in presentia uel in promptu. Dicitur obumbratio, unde Dominus ait: Ponam manum ante faciem meam, id est nubis obumbrationem ante splendorem in quo apparebo. Dicitur etiam ille qui alium regit et sustentat, unde in Euangelio: Si manus tua uel pes tuus scandalizat te, etc., id est: Si aliquis qui tibi intrinsecus est, uult scandalizare in fide, potius recedas ab eo corporaliter, quam noceat  tibi spiritualiter. Dicitur operatio, unde Iob: Manum meam pono super os meum; in manu operatio, in ore locutio notatur; manum ergo super os ponere est uirtute boni operis culpas tegere praue locutionis. Dicitur fortitudo, unde Iob: Nunc quoque in amaritudine sermo meus, et manus plage mee aggrauata est super gemitum meum; quasi diceret: Amici mei, qui deberent dolorem meum minuere, inordinata intentione consolationis magis eum multiplicauerunt. Dicitur propitiatio diuina uel misericordia, unde Dauid: Etenim illuc deducet me manus tua. Dicitur similitudo manus, unde in Dan. legitur quod Balthasar rex uidit manum scribentem in pariete, id est similitudinem manus. Dicuntur etiam fideles qui, quamuis non ualeant in predicatione,  fortes tamen sunt in operatione et eleemosynarum largitione; unde in Cant.: Manus illius tornatiles.

Mare proprie congregatio aquarum; in Hebreo enim idiotice quelibet congregatio aquarum dicitur mare, unde in Gen.: Congregationes que appellantur maria. Dicitur lauatorium eneum, in quo sacerdotes abluebant se; unde legitur quod Salomon fecit mare eneum, id est lauatorium ex ere factum. Dicitur sacra Scriptura, unde in Apoc.: Et secundus effudit phialam suam in mare; per hoc figuratur sacra Scriptura, que Iudeis conuersa est in sanguinem, id est in intellectum carnalem. Dicitur presens seculum, unde Dauid: Hoc mare magnum et spatiosum. Eleganter mare presens seculum significat;  mare quippe est salsum, inquietum, tumet et fetet; sic presens seculum salsum est per amaritudinem, inquietum per curiositatem, tumet per superbiam, fetet per luxuriam. Nauicula est Ecclesia. Sicut enim nauicula ad optatam sine submersione peruenit regionem, ita si in fide Ecclesie consistimus, ad simplicitatem primam salubriter peruenimus. Sed uento contrario mare turbatur, et nauicula fluctibus operitur, dum, instigante maligno spiritu, presens seculum undique concutitur et agitatur, et contra sanctam Ecclesiam grauis et importuna ac turbulenta tentatio siue persecutio concitatur. Dicitur mare cor nostrum, unde in Iob: Quis conclusit ostiis mare, quando erumpebat quasi de uulua procedens? Per mare cor nostrum furore turbidum,  rixis amarum, elatione superbie tumidum, fraude malitie obscurum intelligimus. Dicitur etiam actiua uita, quia, sicut in mari multiplex est tumultus, ita in actiua uita multiplex actionum strepitus; unde Dauid: Qui descendunt mare in nauibus, id est a contemplatiua uita ad actiuam. Dicitur gentilis populus, unde Isaias: Erubesce, Sidon, ait mare, id est gentilitas ad fidem conuersa insultans Iudee per Sidonem figurate, ait: Que a fide es auersa, me ad fidem conuersa, que potius deberes conuerti, quia tibi tradita sunt eloquia Dei, erubesce. Eleganter per Sidonem figuratur Iudea; Sidon enim interpretatur uenatio, et Iudea tota mentis intentione uenatur terrena. Per mare uero gentilitas, que amaritudine idololatrie amara erat; mare enim dicitur  ab amaritudine. Dicitur infernus, unde Iob: Nunquid ingressus profundum maris? Dicitur baptismus, unde in Apoc.: Et uidi tanquam mare uitreum; uitreum dicitur propter puritatem fidei, que manifestatur in baptismo. Mare hic baptismum significat, testante Apostolo, qui dicit: Patres nostri omnes sub nube fuerunt, et omnes mare transierunt, et omnes baptizati sunt in nube et mari; unde Psalmista: Mirabiles elationes maris.

Marmor, proprie, firmitas; unde in Cant.: Crura illius columne marmoree, etc. Crura sponsi sunt predicatores nominis Christi, ut sunt sancti predicatores qui Christum portant per mundum et annuntiant regibus et principibus, qui fortes sunt et  recti, et resistunt uitiis et concupiscentiis huius uite.

Marsupium, proprie, possessio; unde in libro Sapientie: Unum sit marsupium omnium nostrorum.

Massa proprie, unde Apostolus ait quod de eadem massa facit figulus uasa in honorem et uasa in contumeliam. Dicitur Synagoga, unde idem ait: Si delibatio facta est, et massa, id est primitiui de Iudeis fideles, potest fieri ut reliqui sanctificentur. Dicitur etiam uniuersitas operum, unde in Euangelio: Modicum fermentum totam massam corrumpit.

Mater, proprie, Eua a qua descendimus; unde Dauid: Pater meus et mater mea dereliquerunt me,  id est Adam et Eua per peccatum suum exposuerunt me pene et culpe. Dicitur concupiscentia, unde predicta auctoritas sic potest exponi: Pater meus, scilicet diabolus; mater mea, scilicet concupiscentia, dereliquerunt me; sensus est: Ego dereliqui diabolum et prauam concupiscentiam. Dicitur corruptio, unde Iob: Putredini dixi: Pater meus es et mater mea. Dicitur gratia benedictione, unde: In nouam pariat gratia mater infantiam. Dicitur anima in qua oritur Christus per gratiam, unde in Euangelio: Qui fecerit uoluntatem, etc., et mater est. Dicitur Ecclesia militans, unde in Cant. amoris: Egredimini, filie Sion, et uidete regem Salomonem in diademate quo coronauit eum mater sua. Hic diadema dicitur conuentus sanctorum quo Ecclesia  coronat Christum quasi diademate; unde in Psalmo: Posuisti in capite eius coronam. Dicitur etiam triumphans, unde in Cant.: Tenui illum, nec dimittam donec introducam illum in domum matris mee, id est in empyreum celum in quo regnat triumphans Ecclesia, que dicitur mater militantis. Dicitur Synagoga que Ecclesiam de gentibus instruxit ad fidem exemplo et instructione, unde in Cant.: Filii matris mee pugnauerunt contra me, id est Synagoga, scilicet Iudea que dicitur fuisse mater Ecclesie de gentibus, quia primitiui de Iudea, ut apostoli, gentes conuerterunt ad fidem. Dicitur terra, unde Adam dicitur filius terre; a simili, terra dicitur mater Ade.

Maxilla, proprie. Dicitur etiam bonum spirituale  uel temporale; unde in Euangelio: Si percusserit te in maxillam dexteram, etc., id est si aliquis uoluerit te in spiritualibus, potius te permittas ledi in temporalibus quam in spiritualibus. Dicitur potestas diaboli, unde legitur in Iob maxillam serpentis perforatam esse, id est diaboli potestatem infirmatam fuisse per Christi aduentum; que eleganter dicitur maxilla, quia, sicut traiicitur cibus per maxillam ut incorporetur, ita diabolus potestate sua sibi malos incorporat; unde quidam rhythmicus ait  :

Anguem forat in maxilla,
Christus hamus et armilla;
In cauernam reguli
Manum mittit ablactatus,
 Et sic fugit exturbatus
uetus hospes seculi.
Christus dicitur hamus et armilla; hamus propter assumptam humanitatem, armilla propter uirtutem diuinitatis. Hunc hamum diabolus appetiit, cum uermiculum carnis in cruce deglutiuit; sed hamo diuinitatis, que sub carne quasi sub uermiculo rubeo latebat, captus est. Armilla uero, id est uirtus diuinitatis, perforauit maxillam Leuiathan, cum potestatem diaboli minuit, et infernum confregit, et per foramen electos extraxit, et carnem Christi mortificatam tertio die conduxit: hoc enim anima Christi sola sine diuinitate minime potuisset, cum  anima Christi creatura fuisset et non creatrix. Dicitur prelatus, quia per eum spiritualis cibus sacre Scripture atteritur, et in stomachum mentis traiicitur; per prelatos enim sancta mater Ecclesia iniquos a uitiis conterit, et quasi glutiens in sua membra conuertit; unde in Ieremia legitur: Plorans plorauit in nocte, et lacryme eius in maxillis eius. Prelati enim compatiuntur infirmis cum Apostolo, dicentes: Quis infirmatur et ego non infirmor? Dicuntur etiam uictualia, quia per maxillas cibus atteritur; unde Dauid: In hamo et freno maxillas eorum constringe, id est subtrahe eis uictualia.

Maximum, proprie de re maxima datum, unde preceptum de dilectione Dei datum dicitur maximum; Christus enim in Euangelio loquens de hoc  precepto: Diliges Dominum, etc., ait, hoc est maximum et primum mandatum, id est de re maxima, id est de Deo uel eius dilectione. Dicitur maximum origine, unde in Psalmo: Et emundabor a delicto maximo, id est superbia, que est origo omnium malorum. Dicitur maximum effectu, unde in benedictione aque dicitur: Maxima quoque sacramenta aquarum substantia conficiuntur. Baptismus dicitur maximum sacramentum effectu, quia culpam et penam delet et confert gratiam.

Medicus, proprie. Dicitur Christus; unde in Euangelio: Non est opus sanis medicus. Dicitur ille qui aliud dicit et aliud facit, unde in Euangelio: Medice, cura te ipsum. Dicitur etiam doctor uel predicator, unde in Psalmo: Nunquid medici suscitabunt, et confitebuntur  tibi?

Medius, proprie, mediator; unde de Christo in Euangelio: Medius uestrum stat quem uos nescitis, id est Christus mediator uestri et Dei. Eleganter autem medius; quia, sicut quod medium est habet participium cum extremis, sic oportet mediatorem habere aliquam habitudinem cum illis quos ad concordiam uult reducere. Dicitur etiam presens, quia quod medium est magis apparet quam extrema, quia se extremis presentat; unde sic potest exponi: Medius uestrum, id est presens inter uos. Dicitur communis; quia quod medium est communiter se habet ad extrema, medium sumitur pro communi, ut centrum a parte circumferentie; unde sic potest  exponi quod dictum est: Medius uestrum, id est communis uobiscum, id est communem naturam uobiscum habens. Dicitur uilis; quia sicut medium dicitur commune, ita uile, quia omne commune uile, et quanto communius, tanto uilius, sicut omne rarum pretiosum, et quanto rarius, tanto pretiosius; unde et Iudei uilia et immunda uocabant communia. Est ergo sensus: Medius uestrum, id est quem uos uilem reputatis, stat. Dicitur medium quod est oppositum medio, unde in Euangelio: Ambulabat iehsu per medios fines Decapoleos, id est per uiam que erat opposita mediis finibus illius regionis que continebat in se decem ciuitates; decas enim decem, polis ciuitas dicitur. Dicitur concordia, unde Habac.: In medio duorum animalium cognosceris, id est  in concordia duorum testimoniorum; et in Psalmo: Si dormiatis inter medios cleros. Dicitur etiam rectus, unde in lege Dominus precepit ut media uia incedamus, non declinantes ad dexteram uel ad sinistram.

Mel, proprie, delectabile; unde Dauid: Desiderabilia super aurum, etc., super mel et fauum, id est super omne delectabile. Dicitur uictuale, unde in Exod. Dominus: Dabo uobis terram fluentem lacte et melle; et in Isaia: Butyrum et mel comedet, ut superius expositum est. Dicitur carnalis delectatio, ad quam significationem potest referri quod dictum est in Isaia: Butyrum et mel comedit, id est primitiuos motus et carnales delectationes in se destruet. Dicitur bona operatio, secundum quam significationem  predictam auctoritatem exponere debes, ut sit sensus: Reprobabit malum et eliget bonum. Dicitur spiritualis doctrina que dulcior est, unde in Cant.: Mel et lac sub lingua tua, quia Ecclesie doctores minorem doctrinam, que per lac significatur, minoribus propinant et spiritualem maioribus. Dicitur diuinitas, unde sic potest exponi mel et lac: mel diuina natura, lac humana; mel de rore celi uenit, quia natura diuina super omnia est; lac deorsum exprimitur, quia humanitas deorsum assumpta est: igitur nichil aliud est mel et lac sub lingua Ecclesie esse quam Ecclesiam de diuinitate et humanitate Christi recte cogitare. Dicitur Nouum Testamentum. Sicut per fauum, qui nil aliud est quam mel in cera, intelligimus uetus Testamentum  in quo erat ueritas in umbra, nucleus in testa, sic per mel Nouum Testamentum; unde in Cant.: Comedi fauum meum cum melle meo, id est in mentes fidelium meorum transfudi intelligentiam ueteris et Noui Testamenti. uel per mel figuratur anima Christi, que per mortem separata fuit a carne, per resurrectionem iterum incorporata. Comedit ergo Christus fauum cum melle, quando in resurrectione et corpus anime uniuit, et animam corpori; quia anima, que prius quasi mel, facta fauus, quando ad corpus rediit, corporis autem animatio et anime incorporatio et utriusque glorificatio fuerunt. Dicitur dulcedo sacre Scripture, unde in Apoc.: Et accepi librum de manu  angeli, et deuoraui eum, et erat in ore meo quasi mel dulce. Dicitur sapientia, unde dicitur: Fili, inuenisti mel, sume ad sobrietatem, ne, si nimis, forte euomas illud; unde Paulus: Nolite plus sapere quam oportet sapere. Dicuntur blanditie hereticorum mel, unde Salomon: Mel distillans labia meretricis. Dicitur dulcedo predicationis Christi, unde Deut.: Suxerunt mel de petra, et oleum de saxo durissimo. Per petram significatur Christus a quo ante passionem discipuli eius suxerunt mel, id est predicationis eius dulcedinem, uel miraculorum iocunditatem. Ab eodem post resurrectionem, cum iam esset factus saxum durissimum, id est immortalis, suxerunt oleum, id est receperunt gratiam Spiritus sancti, misso Spiritu sancto in discipulos.

 Melior, proprie. Dicitur maior in corpore; unde legitur de Saule in Samuele quod non erat melior eo in terra, id est maior in corpore. Non enim hoc de merito intelligendum est, cum multi meliores eo essent in terra, id est maioris meriti, ut Samuel et filii prophetarum. Dicitur delectabilior, unde in Cant.: Meliora sunt ubera tua uino, id est euangelica doctrina delectabilior est Mosaica, cuius austeritas per uinum figuratur. Dicitur fructuosior, unde Eccle.: Melior est canis uiuus leone mortuo; quia, ille qui est in uia, maiorem potest facere fructum boni operis quam ille qui est in patria; unde Apostolus: Cupio dissolui et esse cum Christo; manere autem in carne propter fratres multo melius. Dicitur securior uel gloriosior, unde Psalmista: Melior  est dies una in atriis tuis. Dicitur utilior, unde Dauid: Melius est modicum iusto. Dicitur bonum aliquid, unde Apostolus: Melius est nubere quam uri, quasi diceret: Bonum est nubere, sed non uri. Dicitur minus malum, unde Dominus in Euangelio: Melius esset ei si non natus fuisset, id est minus malum esset inde, si non fuisset natus.

Memor, proprie, adimplens promissum; unde Dauid: Memor esto uerbi tui seruo tuo. Dicitur iudicans uel damnans, unde Psalmista: Nec memor ero nominum eorum, id est non iudicabo eos in die iudicii, dicens: Ite, maledicti, in ignem eternum. Dicitur aliquis gratiam conferens, unde Dauid: Memor ero Raab et Babylonis, id est peccatoribus qui significantur per Raab et Babylonem conferens gratiam

 Memoria, proprie. Dicitur uita eterna; unde in Psalmo: In memoria eterna erunt iusti. Dicitur fama uel gloria, unde Dauid: Periit memoria eorum cum sonitu. Dicitur pena memorialis, unde Dauid: Redeat in memoriam iniquitas patrum eius, id est puniatur pena memoriali.

Mendacium est falsa uocis significatio cum intentione fallendi, unde in Psalmo: Perdes omnes qui loquuntur mendacium. Dicitur idolum, quod ideo dicitur mendacium, quia non est quod esse fingitur; unde Dauid: Utquid diligitis uanitatem et queritis mendacium. Dicitur temporale bonum quod non persoluit quod promittit, quia spondet beatitudinem, nec persoluit; unde secundum aliam expositionem: Utquid diligitis uanitatem. Dicitur etiam  peccatum, unde in Apoc.: Nec intrabit in eam aliquid coinquinatum et faciens abominationem et mendacium.

Mendax dicitur falsus, unde in Euangelio Christus ait de diabolo quod ipse mendax est et pater eius, id est mendacii. Dicitur dolosus, unde in Psalmo quod mendaces sunt in stateris, id est dolosi in suis negationibus. Dicitur mutabilis, unde in Euangelio: Solus Deus uerax, omnis homo mendax.

Mens, anima; unde Apostolus: Mente seruio legi Dei, carne autem legi peccati. Dicitur etiam ratio, unde Apostolus: Sentio aliam legem in membris meis repugnantem legi mentis mee. Dicitur intentio,  unde aliquis dicitur mentiri, id est contra mentem ire. Dicitur memoria, unde in Apoc.: In mente ergo habe qualiter acceperis. Dicitur sapientia Dei siue Filius, unde Betius:

Pulchrum pulcherrimus ipse
Mundum mente gerens.

Mensa, proprie. Dicitur sacra Scriptura sicut et Iudei eam praue intelligentes; unde Dauid: Fiat mensa eorum coram ipsis, etc. Dicitur eucaristia, unde Dauid: Parasti in conspectu meo mensam. Dicitur uita eterna, unde in Euangelio: Ut edatis et bibatis super mensam meam. Dicitur esus idololatricorum, id est eorum que immolata sunt idolis, unde Apostolus: Non potestis communicare mense Christi et mense demoniorum.

 Mensis, proprie. Dicitur pluralitas gratiarum, sicut mensis est pluralitas dierum; unde Iob diabolum noctem uocans, qui et alios obtenebrat peccatis et obtenebratus est, eum dicit non computari in diebus anni, nec numerari in mensibus, quia diabolus et a pluralitate gratiarum et ab uniuersitate semotus est et alienus; unde per menses intelliguntur Ecclesiarum diuersitates, unde sic potest exponi premissa auctoritas, quia diabolus non computabitur in diebus anni, nec numerabitur in mensibus, quia semper erit a consortio sanctorum alienus. Dicitur etiam Ecclesia; quia, sicut integritas mentis ex diuersis diebus, sic Ecclesia ex diuersis constat fidelibus: et ideo eleganter per mensem Ecclesia figuratur, unde propheta: Et erit mensis  ex mense, et Sabbatum ex Sabbato, id est ex Ecclesia presenti militanti componitur triumphans. Dicitur ordo angelicus; per menses enim possunt intelligi angelici ordines, in quibus non numerabitur qui ad dignitatem angelici ordinis non reuertetur. Dicitur etiam actio humana, unde Iob: Sicut ceruus desiderat umbram, et sicut mercenarius prestolatur finem boni operis, sic et ego habui menses uacuos. Sancti enim cum Deo seruiunt, plerumque rerum inopia coangustantur; qui enim per actiones suas presentia non querunt, a mundi compendiis uacuos menses ducunt.

Mensura, proprie. Dicitur etiam meritum; unde Lucas: Qua mensura mensi fueritis. Dicitur uita  eterna, unde in Euangelio: Mensuram bonam et confertam. Dicitur terminus rei, unde legitur quod Dominus omnia creauit in numero et pondere et mensura, id est distincte, et in suis propriis naturis secundum quas feruntur superius uel inferius et in propriis terminis et quelibet res propriis finibus et terminis concluditur. Dicitur capacitas, unde legitur quod distributiua sunt dona et uirtutes, iuxta uniuscuiusque mensuram. Dicitur doctrine distinctio, unde in Euangelio: Quis, putas, est fidelis seruus et prudens, etc.; tritici mensuram, ut maiora maioribus et minora minoribus proponantur.

Mercenarius dicitur negotiator, unde in Deut.: Non detinebis opus mercenarii usque mane. Dicitur pseudoprelatus, unde in Ioanne: Mercenarius et  qui non est pastor. Dicitur seruus Dei, unde in Euangelio: Fac me sicut unum de mercenariis tuis.

Merces, proprie; unde legitur de Iuda in Act. apostolorum: Hic possedit agrum de mercede iniquitatis. Dicitur passio Christi, unde propheta: Ecce saluator et merces eius cum eo, id est sustinebit passionem per quam mercabitur nobis eternam beatitudinem. Dicitur uita eterna, unde in Euangelio: Gaudete et exsultate, quoniam merces uestra. Dicitur uana gloria, unde Dominus de hypocritis in Euangelio ait: Receperunt mercedem suam. Dicitur pena, unde Petrus: Et peribunt recipientes mercedem suam.

Mereri proprie. Notat exigere, unde Augustinus: Charitas habita meretur augeri ut aucta mereatur et  perfici. Notat congruum esse, unde de beata Maria uirgine dicitur quod meruit portare Saluatorem, non quod hoc exigerent eius merita, sed quia ad hoc ratione innocentie fuit congrua. Notat indigere, unde: Infelix culpa Eue, que talem ac tantum meruit habere Redemptorem, id est indiguit tali ac tanto Redemptore, quia meritum et indigentia in hoc conueniunt quod tam meritum quam indigentia aliquid deposcit fieri; et ideo mereri quandoque pro indigere ponitur: et ideo tamen meritum dicitur congruentius.

Meretrix, proprie, tabernaria; unde exploratores diuerterunt ad domum Rahab meretricis que uere meretrix non fuit; sed, quia res uenales exponebat,  a merendo meretrix dicta est. Dicitur doctrina hereticorum, unde: Fauus distillans labia meretricis. Dicitur idololatria, unde in Apoc.: ueni et ostendam tibi damnationem meretricis magne; hic uocatur idololatria uel conuentus idololatrarum. Dicitur Iudea que cum idolis meretricata est, unde a prophetis meretrix dicitur; unde in Isaia: Quomodo facta est meretrix ciuitas fidelis?

Meridies, proprie. Dicitur res perpetua; quia, sicut sol existens in meridie non uidetur moueri sursum uel deorsum, sic res perpetua non subiacet corruptioni; unde in Psalmo: uespere, et mane, et meridie, etc., id est laudabo uespere pro preteritis, mane pro futuris, meridie pro eternis. Dicitur contemplatiua uita, unde sic potest exponi  hec clausula Canticorum: Indica mihi ubi cubes, ubi pascas in meridie, id est in cuius mente te pascas per bonam operationem, et in cuius mente quiescas per contemplationem. Dicitur feruor caritatis, unde legitur quod, post peccatum Ade, Dominus deambulabat per paradisum ad auram post meridiem, id est feruore caritatis iam in Adam deficiente. Quid enim est quod post peccatum hominis in paradiso Dominus non stat, sed deambulat, nisi quod, irruente culpa, se a corde hominis motum demonstrat. Quid est quod ad auram post meridiem, nisi quod lux feruentior ueritatis abscesserat, et peccatricem animam culpe sue frigor constringebat. Increpauit ergo Adam deambulans, ut cecis mentibus nequitiam suam non solum  sermonibus, sed etiam rebus aperiret, quatenus peccator homo, et per uerba quod fecerat audiret, et per deambulationem, amisso eternitatis statu, mutabilitatis sue inconstantiam cerneret; et per auram, feruore caritatis expulso, torporem suum animaduerteret, et per declinationem solis cognosceret quod ad tenebras appropinquaret. Dicitur etiam ascensio, quia in meridie Christus in celum ascendit, mane a mortuis surrexit, uespere mortuus fuit. Est ergo sensus: uespere laudabo te pro tua passione, mane pro resurrectione, meridie pro ascensione. Dicitur dies iudicii, quia tunc incandescet ira Dei, et manifeste erunt cogitationes hominum et opera; unde in libro Sapientie: In meridiano exuret terram, et in conspectu ardoris eius quis poterit  sustinere? Dicitur tempus passionis Christi, unde in lib. Sapientie: Indica mihi ubi pascas, ubi cubes in meridie, id est in cuius mente pascas per fidem; ubi cubes, id est in cuius animo requiescas per caritatem; et hoc in meridie, id est in passionis tempore. Eleganter per meridiem passionis status figuratur; quia, sicut in meridie magis sol feruescit, sic tempore passionis in fideli caritas amplius incandescit.

Messis, proprie. Dicitur etiam finis seculi; unde Dominus in Euangelio: Messis quidem consummatio seculi. Dicitur etiam conuersio ad fidem, unde Iob: Leuate capita uestra, etc., ad messem, id est corda hominum parata sunt ad fidei susceptionem. Dicitur ille qui conuertitur, unde: Messis quidem multa,  operarii uero pauci, id est multi sunt qui possunt meti per predicationem, sed pauci sunt operarii quantum ad predicationis exsecutionem. Dicitur uita eterna, unde Iob: Famelicus messem comedet, id est per diuini uerbi adimpletionem consequitur uite eterne beatitudinem. Famelicus ille dicitur qui esurit panem diuini uerbi, et secundum quod audit facit, et secundum hoc consequitur beatitudinis fructum. Dicitur sacra Scriptura, unde secundum aliam expositionem: Famelicus messem comedet, nimirum gentilis populus uerba legis intelligendo agit ad que plebs Iudaica sine intellectu laborauit. Dicitur donum recte intelligentie; eadem auctoritas sic potest exponi: Famelicus, id  est stultus, habet messem, quando donum recte intelligentie accipit et Scripture sacre sententiis docetur, bona loquitur, sed tamen nullo modo quod dicit operatur.

Metere, proprie. Notat consequi, unde in Apostolo: Qui seminat in benedictionibus, de benedictionibus et metet, id est consequetur uitam eternam. Dicitur remunerari uel premiari, unde: Qui seminant in lacrymis, in exsultatione metent. Notat colligere, unde in Cant.: Messui myrrham meam. Notat complere, unde apostolus: Alius est qui seminat, alius est qui metet; prophete seminauerunt, apostoli messuerunt, id est compleuerunt. Notat exigere uel extorquere, unde in Euangelio: Sciebam quod homo austerus [durus] es, et metens quod non seminasti.

 Meliri proprie. Notat remunerare, unde: Qua mensura mensi fueritis. Notat circumspicere, unde: Metiri se quemque decet. Notat mundum certis terminis circumscribere, unde de Deo in Isaia dicitur quod mensus est terram pugillo.

Miles, proprie. Dicitur apparitor siue lictor qui deputatus est officio puniendi homines; unde legitur quod milites crucifixerunt Iesum. Non enim credendum est aliquos cingulo militie honoratos eum crucifixisse, sed potius ministros non sic honore militie preditos. Tamen gregarius miles solet dici, unde de Nabuchodonosor dicitur quod fuerat miles gregarius in palatio regis Assyriorum. Sunt tamen qui dicunt militem gregarium uocari illum qui est de familia alicuius principis cum aliis militibus. In  legibus etiam habetur de milite caligato. Miles etiam dicitur sanctus, qui sub Deo in bonis operibus militat, unde in hymno: Deus tuorum militum.

Militare, proprie. Notat contradicere, unde apostolus dicit uitia militare aduersus animam. Seruire, dicuntur demones: Castra militantia Deo, id est seruientia.

Militia, proprie, uita humana; unde Iob: Militia est uita hominis super terram. Dicitur exercitus demonum, unde Isaias: uisitabo super militiam celi. Dicitur conuentus astrorum, unde legitur quod Iudei adorauerunt in Aegypto militiam celi. Dicitur exercitus angelorum qui sub Deo militant, id est diuersa mysteria sub eo exercent.

 Millia idem significat quod mille, unde: Et tu Bethlehem Ephratha, nequaquam minima es in millibus Iude, id est inter mille ciuitates Iude. Aliquando significat idem quod infinitum, unde in propheta: Millia millium ministrabant ei, id est infinita millia. Aliquando notat perfectionem, unde in Apoc.: Ex tribu Iuda duodecim millia signati.

Minimus corpore aut etate, unde in Gen. Iacob de Beniamin ait: Minimus tenetur, id est uinculis. Dicitur minimus tempore, unde Paulus dicit se minimum apostolorum quia post alios a Domino uocatus. Dignitate temporali, unde in Euangelio: Quod fecistis uni ex minimis, mihi fecistis. Reputatione, unde in Euangelio: Qui scandalizauerit unum ex pusillis istis minimis. Acredine, unde dicit Augustinus quod  minima est pena illorum qui originali peccato actuale non addiderunt. Facilitate ad implendum, unde Dominus iterum: Qui soluerit unum de mandatis meis minimis. Maximum autem mandatum dicitur quod grauius est ad implendum, a simili minimum quod de facili potest impleri.

Minister, proprie; unde Dominus in Euangelio: Ubi ego sum, illic et minister meus erit. Dicitur auctor, unde Apostolus: Scimus Iesum ministrum fuisse circumcisionis. Dicitur minor, unde in Euangelio: Qui uoluerit maior fieri, sit minister, id est minor.

Minor, proprie, indignior; unde in Gen.: Euigilans autem Ne a uino, cum didicisset que fecerat ei filius, ait: Seruus minor erit fratribus suis. Cham enim non fuit minor etate, sed dignitate. Dicitur aliquis  minor merito, unde in Euangelio: Qui minor est in regno celorum, maior est eo.

Minuere proprie notat inferiorem facere, unde in Psalmo: Minuisti eum paulo minus. Notat fame uel glorie detrahere, unde in Euangelio: Me oportet minui. Notat priuare, unde sic potest exponi predicta auctoritas: Me oportet minui, id est capite priuari; illum autem crescere, id est in cruce exaltari.

Minus ponitur comparatiue, unde Dauid: Minuisti eum paulo minus ab angelis. Ponitur exceptiue, unde Paulus: Quinquies quadragenas una minus accepi, id est una plaga. Ponitur negatiue, unde Ioannes: In domo Patris mei mansiones multe sunt, si quo minus, id est si in aliquo minus, id est non parate, dixissem.

 Mirari, proprie; unde in Cant.: Nolite mirari quod fuscasum. Notat laudare, unde dicitur quod homines mirabantur opera Christi. Notat imitari, unde Lucanus:

   Hemorrhois aspera Tullo
Magnanimo iuueni, miratorique Catonis,
id est imitatori

Misericordia, proprie, diuina natura; unde Dauid: Misericordia mea et refugium meum. Dicitur effectus misericordie, unde: Misericordias Domini in eternum cantabo. Dicitur manifestatio misericordie, unde Iacobus: Iudicium fiet illi sine misericordia qui non fecit misericordiam, id est manifestationem sue misericordie non exhibebit Deus damnatis;  quia, quamuis non punientur quantum meruerunt, potius tamen apparebit in eis effectus iustitie quam misericordie. Dicitur primus aduentus, unde in Psalmo: Uniuerse uie Domini misericordia et ueritas, quia in principio uel in primo aduentu exhibuit Deus misericordiam suam, in futuro uero iustitiam exhibebit.

Mitis idem est quod mansuetus, unde in Euangelio: Beati mites. Dicitur misericors, unde in Euangelio Dominus: Discite a me quia mitis sum. Dicitur remissus, unde dicitur quod una pena mitior est alia, et quod Deus mitius aget cum quibusdam quam cum aliis, id est remissius.

Mittere, proprie. Notat uisibilem facere uel incarnare,  unde in Euangelio: Misit Deus Filium suum in mundum. Notat menti humane infundere, unde et Filius temporali missione dicitur mitti a Patre, id est humane menti per gratiam infundi. Notat spirare, unde Spiritus sanctus mitti dicitur a Patre, id est inspirari. Dicitur menti humane Spiritum sanctum infundere, unde in Apostolo: Misit Spiritum sanctum in corda nostra. Notat facere, unde in Psalmo: Mittit crystallum suam, id est [fecit]. Notat subtrahere uel permittere, unde in Iob: Mitte manum tuam, id est in defensionem tuam uel permitte ut ego tangam te; unde in Euangelio: Si Filius Dei es, mitte te deorsum.

Modicum re, unde in Psalmo: Melius est modicum iusto. Dicitur tempore, unde in Euangelio:  Modicum, et non uidebitis me. Modicum fide, unde in Euangelio: Modice fidei, quare dubitasti?

Modius proprie. Dicitur etiam lex Mosaica, unde in Euangelio: Nemo lucernam accendit et ponit eam sub modio; quia Christus est uera lucerna, non predicat legalia. Dicitur terminus unius gentis, id est Christus lucernam suam non posuit sub modio, quia fidem suam in terminis unius gentis non conclusit. Dicitur temporale commodum quod continet annonam. Et lucerna non est ponenda sub modio, quia pro temporali commodo non est predicandum; uel nemo debet abscondere lucernam sub modio, id est cessare a predicatione timore pene corporalis, ut per modium corpus figuretur quod in se continet animam.

 Modus, maneries; unde Apostolus: Multifarie multisque modis. Dicitur mediocritas siue mensura secundum quod soliti sumus dicere: Iste nescit tenere modum in factis suis uel uerbis; unde auctor ait: Excessit medicina modum. Dicitur affectus secundum quod soliti sumus dicere: Modis omnibus deprecamur te, ut hoc facias, id est omni mentis affectu. Dicitur modulatio, iuxta quod dicitur: Iste temperat citharam suam ad diuersos modos canendi, unde in libro Sapientie: Requirentes modos musicos et narrantes carmina scripturarum. Dicitur intentio, unde in Psalmo: Quo modo dicitis anime mee: Transmigra in montem? in qua intentione, ut sint due dictiones quo modo.

Mecari. Notat etiam aliquam illicite cognoscere,  ut mechia dicatur omnis illicitus concubitus; unde: Non mechaberis. Notat concupiscere, unde: Qui uiderit mulierem ad concupiscendum eam, iam mechatus est eam in corde suo. Notat uerum intellectum Scripture subtrahere et falsum inquirere, unde Apostolus: Qui doces non mechandum mecaris. Notat idololatrare, unde frequenter Iuda dicitur mecari a prophetis.

Mola, proprie. Dicitur quantalibet pena temporalis, unde in Euangelio: Si quis scandalizauerit, etc., suspendit mola. Dicitur dens molaris, unde Dauid: Dentes molas leonum confringet Dominus. Mystice tamen hoc significat persecutionem tyrannorum uel prauam suggestionem demonum.  Dicitur coniugalis status, quia cum multiplici cura et labore est, unde in Euangelio: Duo in mola, unus assumetur et alter relinquetur; quia de coniugatis quidam saluabuntur, quidam damnabuntur. Dicitur spes uel timor, quia inter spem et timorem debet moli Christianus, unde in Deuter.: Non accipies alteram molam loco pignoris; quia spes sine timore presumptio est, timor sine spe desperatio. Solet etiam apud auctores signare pulices, etc.

Molle dicitur delicatum, unde uerbum sacre Scripture dicitur molle per expositionem quod prius durum erat per obscuritatem; unde in Psalmo: Molliti sunt sermones eius super oleum et ipsi sunt iacula.

Mollire, proprie. Notat delectare, unde in Psalmo:  Molliti sunt sermones. Notat demulcere, unde Salomon: Ut eruaris a muliere extranea, que mollit sermones suos, id est sermonibus demulcet. Notat turbare, unde legitur quod Dominus molliuit cor eius.

Monile, proprie. Dicitur etiam predicator uel doctor qui facto uel exemplo alios monet, unde: Collum tuum sicut monilia; collum Ecclesie dicuntur doctores, quia sicut per collum traiicitur cibus in stomachum, sic predicatores sacram Scripturam exponentes, traiiciunt cibum sacre Scripture in animam. Dicitur uirtus, unde in Apoc.: uidi ciuitatem sanctam Ierusalem, etc., ornatam monilibus suis.

Mons, proprie. Dicitur hereticus propter superbiam, unde Dauid: Quo modo dicitis anime mee:  Transmigra in montem sicut passer; secundum aliam expositionem seu translationem nec hoc dicitur quantum ad rei ueritatem, sed quantum ad hereticorum opinionem, heretici enim fingunt se altos esse in uirtutibus. Dicitur Christus propter eminentiam uirtutis: Erit in nouissimis diebus preparatus mons in uertice montium; hoc Isaie. Dicitur etiam diabolus propter eminentiam superbie, unde in Euangelio: Si quis habuerit tantum fidei, etc., et dixerit huic monti. Dicitur sanctus, unde Dauid: Montes excelsi ceruis; et alibi: Fundamenta eius in montibus sanctis. Dicitur superbus, unde Dauid: Tange montes et fumigabunt, id est tange superbos per compunctionem et fumigabunt per lacrymarum effusionem, quia fumus lacrymam producit et fletum;  et alibi: Fundamenta montium. Dicitur celsitudo uirtutis, unde in propheta: Ascende in montem tu qui euangelizas Sion. Dicitur sacra Scriptura propter eminentiam doctrine, unde Habacuc: Deus ab austro ueniet et sanctus de monte Pharan, id est umbroso uel condenso. Sacra Scriptura, mons umbrosus uel condensus; propter difficultatem intelligentie. Dicitur Ecclesia, unde Psalmista: Et deducet in montem sanctum tuum. Dicitur uita eterna propter securitatem, stabilitatem et dignitatem; unde Dauid: Quis requiescet in monte sancto tuo? Dicitur primitiua Ecclesia de Iudeis, quia prima cepit radios fidei; unde in Psalmista: Ego autem constitutus sum rex ab eo super Sion  montem sanctum eius. Dicitur uetus uel Nouum Testamentum, unde Dauid: Per medium montium pertransibunt aque, quia doctrina theologica consonare debet utrique Testamento. Dicitur Iudaicus populus, unde Isaias de diabolo ait: Sedebo in monte Testamenti, in lateribus aquilonis. Malignus enim spiritus montem Testamenti tenuit, quando Iudaicum populum qui legem acceperat sibi per infidelitatem subiunxit. Dicitur mons sancta, unde Iob: Mons cadens defluit, cum in mente etiam iusti hominis representatio euentu agitur, quatenus sic subito tentetur et hunc inopinato prouentu concutiat et prosternat. Dicitur etiam Apostolus, unde: Transferentur montes in cor maris, quod est factum cum predicatores apostoli a Iudea repulsi ad gentes  uenerunt. Dicitur alta contemplatio, unde Iob de onagro ait: Circumspicit montes pascue sue. Sancti enim per onagrum signati quanto magis se exterius despiciendo deiiciunt, tanto amplius interius reuelationum contemplatione pascuntur. Dicitur aliquis de antiquis Patribus, unde in Psalmo: Illuminans tu mirabiliter a montibus eternis. Aeternis montibus nos Dominus illuminat, quia per uitam patrum precedentium radio nos sue claritatis illustrat. Dicitur etiam tumor secularium potestatum, unde Psalmista: Montes sicut cera fluxerunt a facie Domini. Multi qui prius a lata rigiditate tumuerunt, Deo in carne apparente, sunt magno timore per penitentiam liquefacti. Et iterum: Ascendunt montes et descendunt campi. Plerumque  enim persecutores Domini superbi contra eum ueniunt, sed ab eo humiles reuertuntur; quia montes ascendunt per tumorem potentie, sed campi descendunt plani facti per cognitionem culpe uel miserie.

Monstrum dicitur res preter cursum nature, ut homo bicorpor, uel animal biceps uel triceps. Dicitur homo monstruosus, id est crudelis; unde de Moyse legitur in lib. Sapientie quod in uerbis suis monstra placauit, id est Pharaonem et complices eius, qui quasi monstra erant per crudelitatem, humiliauit; uel monstrum uocatur uitulus conflatilis, qui monstruose ortus est, qui precepto Moysi contritus est; uel monstra uocantur serpentes quos fecerunt  magi de uirgis, quos deuorauit serpens Moysi, in quem mutata est uirga per Moysi uerbum; uel monstra dicuntur serpentes igniti, quorum malitiam placauit Moyses, filiis Isrel precipiendo serpentem eneum aspicere. Dicuntur demonstrationes, unde Aristoteles in Porphyrionis analyticis ait: Gaudeant  genera et species monstra ei sunt. Dicitur miraculum, unde in lib. Sapientie: Fecit ipsis monstra et consumpsit eos in flamma ignis. Monstra uocatur miraculosus terre hiatus quo absorpti sunt Dathan et Abiron. Et sic potest exponi quod dictum est: In uerbis suis monstra placauit, quia plagas quibus percussit Dominus Aegyptum uerbis suis placauit.

Morbus, infirmitas. Dicitur etiam culpa, unde in  Apostolo legitur quod lex Mosaica morbum monstrabat, id est culpam.

Mordere, proprie, detrahere, unde Apostolus: Ne mordentes uos inuicem consumamini. Notat subtrahere, unde legitur Christus infernum momordisse, id est aliquos ex inferno extraxisse. Notat uexare, unde dicitur Leuiathan momordisse uermiculum et captum esse per hamum; uermiculus Christi humanitas, hamus diuinitas; diabolus persecutus est humanitatem Christi usque ad mortis articulum, et captus est per diuinitatis aculeum.

Mori, proprie. Notat etiam peccare, unde: Anima peccans moritur. Notat penitere, unde aliquis dicitur mori peccato. Notat damnari, unde in propheta: uita uiuet et non morietur, id est non damnabitur.  Et quot modis dicitur mors, tot modis dicitur mori.

Mors, finis uite, qua aliquis dicitur moriens; unde Apostolus: Christus factus est pro nobis obediens usque ad mortem. Dicitur separatio anime et corporis, qua aliquis dicitur mortuus; unde idem: Absorpta est mors in uictoria. Dicitur timor mortis. Dicitur destructio mortis, unde propheta: O mors, ero mors tua, quasi dicat Christus: o timor mortis, ego ero destructio tua; quia antiqui patres qui fuerunt ante aduentum Christi, magis timebant mortem quam moderni, sed post aduentum Christi fideles, magis roborati exemplo Christi et gratia, minus timuerunt mortem; unde de multis legimus quod cucurrerunt spontanee ad passionem.  Dicitur peccatum, quia est peccatum mortis; unde in Psalmo: Quoniam non est in morte qui memor sit tui, id est nullus permanens in mortali peccato memor est Dei ad ueniam, et alibi in lib. Prouerb.: Mors et uita in manibus lingue. Dicitur etiam pena eterna, unde Dauid: Mors depascet eos. Dicitur necessitas moriendi, unde legitur: Quacunque hora comederitis, morte moriemini, id est necessitati moriendi subiacebitis. Dicitur cupiditas, unde in Psalmo: Qui exaltas me de portis mortis. Dicitur diabolus qui fuit causa mortis, unde: Ab Adam usque ad Christum regnauit mors, id est diabolus, qui ante aduentum Christi magis dominabatur in hominibus quam modo dominari potest; quere  uerbo Naturale.

Morsus, proprie. Dicitur diminutio uel exspoliatio, unde propheta: O mors, ero mors tua, morsus tuus ero, inferne, id est potestatem tuam diminuam et meos extraham. Eleganter diminutio potestatis uel abstractio sanctorum dicitur morsus; quia, qui mordet pomum partem abscidit et non omnino absorbet, sic Christus potestatem inferni diminuit et ab inferis suos liberauit. Dicitur etiam diaboli deceptio, unde homo legitur periisse morsu serpentis antiqui.

Mortalis, potens mori; unde Adam dicitur fuisse mortalis ante peccatum; non ideo quod non posset non mori, sed quia poterat mori. Dicitur necessario moriturus, unde Apostolus: Homo per peccatum Ade factus est mortalis; ait enim Apostolus:  Mortale hoc induet immortalitatem. Dicitur corruptibilis, unde Apostolus: Simul et mortalia corpora nostra. Dicitur etiam causa mortis, unde peccatum mortale dicitur.

Mortuus, proprie. Dicitur etiam peccator; unde in Euangelio: Sinite mortuos sepelire mortuos suos. Dicitur iustificatus qui peccato est mortuus, unde Apostolus: Mortui estis peccato semel. Dicitur damnatus, unde Dauid: Non mortui laudabunt te, Domine. Dicitur mortuus proprii esse egressus, unde in Euangelio: Nisi granum frumenti cadens in terram mortuum fuerit, id est per putredinem esse desierit. Dicitur etiam qui non potest mereri, unde in Eccle.: Melior est canis uiuus leone mortuo: hoc dictum est superius. Dicitur uilis et deiectus, unde Dauid de Saul: Quid  me persequeris canem mortuum et pulicem unum? Dicitur illud quod nichil in se continet uiuum, uel permittit uiuere; unde mare mortuum dicitur, quia nichil in se sustinet uiuum. Dicitur arens, unde arbor dicitur mortua, id est arens.

Motus, participium; aliquis qui labitur per uenialem culpam, unde in Psalmo: Si dicebam: Motus est pes meus. Dicitur labens per culpam mortalem, unde Dauid: Turbati sunt et moti sunt. Dicitur aliquis humilians se per penitentiam, unde Psalmista: Fundamenta montium conturbata sunt et mota sunt.

Moueri, proprie. Dicitur uariari, unde Betius:

Stabilisque manens das cuncta moueri.
Notat bono priuari, unde Psalmista: Qui facit hec,  non mouebitur in eternum. Notat ad iram excitari, unde solet dici: Iste mouetur ad iram. Notat dubitare, unde aliquis dicitur moueri super questione, id est dubitare.

Mulier est nomen sexus, unde in Euangelio: Quid mihi et tibi est, mulier? Dicitur corrupta, unde: Inter natos mulierum. Dicitur uxor, unde Apostolus: Quandiu uiuit uir, alligata est mulier uiro; si autem mortuus fuerit, absoluta est a lege uiri. Dicitur Ecclesia, unde in Gen.: Ponam inimicitias inter te et mulierem, id est inter diabolum et Ecclesiam; et alibi: Mulierem fortem quis inueniet? Dicitur sapientia Dei, id est Filius; unde legitur in Euangelio de muliere que amissa drachma accendit  lucernam, quod superius expositum est. Dicitur sensualitas, unde Apostolus ait quod uir caput est mulieris, id est ratio sensualitatis. Et sicut uir debet regere mulierem, ita ratio sensualitatem. Dicitur heresis, unde Salomon: Ut eruaris a muliere extranea et ab alienigena que mollit sermones suos. Dicitur idololatria, unde in Apoc.: uidi mulierem ebriam de sanguine sanctorum martyrum. Dicitur carnalis delectatio, unde Salomon: Speciem mulieris aliene admirati multi reprobi facti sunt. Dicitur infirma mens, unde Sapiens ait: Melior est iniquitas uiri quam benefaciens mulier; quia nonnunquam culpa fortium occasio uirtutis, sic etiam uirtus infirmorum occasio peccati. Per uirum fortis quilibet et discretus designatur, per mulierem mens infirma  et indiscreta accipitur. Dicitur etiam uitium, unde Zach.: Leuaui oculos meos, et uidi; et ecce due mulieres egredientes, et spiritus in alis earum, et habebant alas quasi alas milui, et leuauerunt eas inter celum et terram; per duas mulieres duo principalia uitia, superbiam et inanem gloriam, que impietati absque ulla dubitatione coniuncta sunt, accipimus; que in alis suis spiritum habere narrantur, quia in actibus suis Satane uolanti deseruiunt. Et habebant alas quasi milui. Miluus semper studet insidiari pullis; iste ergo mulieres alas habent quasi alas milui, quia actiones earum procul dubio miluo sunt similes, quia insidiantur semper uite paruulorum.

Multus proprie magnus, unde Paulus: In multa  patientia, in ieiuniis multis. Dicitur etiam grauis, unde in Psalmo: Multe tribulationes iustorum. Dicitur etiam omnis, unde: Multi sunt uocati, pauci electi, id est omnes. Item: Dimissa sunt ei peccata multa, id est omnia. Similiter: Ibi multa congregata que in puluere dormierunt; et in Luc.: uocauit multos ad cenam, id est omnes.

Mulus, proprie, fatuus uel furiosus, unde Dauid: Nolite fieri sicut equus et mulus.

Mundus, purus, et sic est adiectiuum. Mundus substantiuum dicitur ornamentum mulierum quo ornabant se ingressure ad uiros, unde legitur quod custos Esther accelerauit mundum muliebrem. Dicitur mundanorum amator, unde in Ioan.: Et mundus eum non cognouit, id est mundi amatores;  et alibi: Et princeps huius mundi eiicietur foras. Non enim diabolus dicitur princeps huius mundi quod potestatem habet in rebus mundanis, sed ideo quod in amatoribus mundanorum regnat per culpam. Dicitur sapientia Dei iuxta quam mundus factus est, que a prophetis dicitur archetypus mundus, quasi principalis mundi figura; unde Betius:

Pulchrum pulcherrimus ipse
Mundum mente gerens.
Dicuntur homines mundi, unde de Christo dicitur in Euangelio: Totus mundus abiit post eum, id est uniuersi homines de mundo. Dicitur mundana conuersatio, unde in Ioanne: Sciens iehsu, etc.,  ut transeat ex hoc mundo ad Patrem. Dicitur superior pars rationis, que a munditia dicitur, quia errat nec decipit; unde in Ioanne: Qui illuminat omnem hominem uenientem in hunc mundum, id est ascendentem ad superiorem rationis partem. Dicitur homo qui in multis similis est mundo: sicut in mundo maiori firmamentum mouetur ab oriente in occidentem et reuertitur in orientem, sic ratio in homine mouetur a contemplatione orientalium, id est celestium, primo considerando Deum et diuina, consequenter descendit ad occidentalia, id est ad considerationem terrenorum, ut per uisibilia contempletur inuisibilia, deinde reuertitur ad orientem iterum considerando celestia. Et sicut planete mouentur contra firmamentum et retardant eius  motum, sic, quinque sensus mouentur contra rationem et impediunt eius motum, ratio tamen eos fert secum et seruire cogit. Et sicut in maiori mundo Deus imperat in celestibus; angeli uero, quasi eius milites, discurrentes per mundum Deo subiecti homines regunt, et eis consulunt, homines uero in terra quasi in suburbio humane ciuitatis habitant: sic sapientia in throno capitis locum habet, uoluntas in corde, uoluptas in renum suburbio. Et sicut mundus constat ex quatuor elementis, sic homo ex quatuor humoribus, elementorum proprietatibus consonis, id est melancolia que gerit uicem terre: flegmate quod gerit uicem aque, sanguine qui gerit similitudinem ignis. Homo etiam habet similitudinem cum omni creatura, cum lapidibus in essendo,  cum arboribus in uiuendo, cum brutis animalibus in sentiendo, cum angelis in discernendo.

Munus, proprie, Ecclesia; unde in Psalmo: Et filie Tyri in muneribus. Dicitur bonum opus, unde Matth.: Si offers munus tuum ad altare et habes aliquid aduersus fratrem tuum, etc., id est si uis aliquod opus bonum offerre Deo in fide, prius pete a proximo tuo ut tibi remittat iniurias. Dicitur homo qui se offert Deo, unde Dauid: Reges Tharsis et insule munera offerent, id est se ipsos Deo. Dicitur remuneratio, unde Psalmista: Et munera super innocentem non accepit, id est remunerationes. Dicitur etiam officium, unde: Ordo angelicus illius rei censetur nomine quam plenius possidet in munere.

 Murenula, parua murena, id est lampreda; unde quidam ait: Suspectus murena cibus. Dicitur scientia theologica, que eleganter murenula dicitur, quia, sicut murenula est labilis, sic scientia theologica cito elabitur a mente humana; unde in Cant.: Murenulas aureas faciemus tibi, id est in sacra Scriptura uarias offeremus tibi sententias, aureas per sapientiam, uermiculatas argento, id est splendentes eloquentia.

Murmurare proprie indignari, unde in Euangelio legitur de operariis qui prima hora operati sunt in uinea, quod ipsi murmurauerunt contra patremfamilias qui unum denarium dedit eis et his qui ultima hora operati sunt; qui ultima hora uenerunt significant gentiles; eis autem dabitur idem denarius  quantum ad Iudeorum opinionem, non quantum ad rei ueritatem; uidentes ergo Iudei gentiles remunerari denario eterne beatitudinis, quem sibi deberi putabant, indignabuntur. Notat etiam dubitare, unde: Murmurabant autem Iudei ad inuicem, dicentes. Notat admirari, unde secundum aliam expositionem illi qui prima hora operati sunt in uinea usque ad uesperam, significant illos qui omnibus diebus uite sue seruierunt Deo. Illi uero qui ultima hora, significant illos qui in fine uite penitent. In die autem iudicii illi qui semper seruierunt Deo, murmurabunt contra Deum de hoc quod tantum remunerabit alios quantum se, id est admirabuntur gratiam Dei et misericordiam exhibitam eis qui ultimo uenerunt.

 Murus, proprie. Dicitur Christus; unde Isaias: Urbs fortitudinis nostre Sion Saluator, ponetur in ea murus et antemurale; ipse enim nobis murus est qui nos undique custodiendo circumdat. Antemurale muri omnes prophete fuerunt, qui prius quam Dominus appareret in carne, ad construendam fidem missi sunt. Dicitur Ecclesia, unde in Cant.: Ego sum murus et uerba mea turris, id est predicatores mei qui aliis propinant potum celestis doctrine, sed comparabiles turri qui alios defendunt sicut turris ciuitatem. Dicitur munimen fidei Christiane, unde Iob de persecutoribus fidelium: Quasi rupto muro, et aperta ianua, irruerunt super me; quasi murus rumpitur cum prauorum persuasionibus  fides de Redemptore nostro in quorumdam cordibus dissipatur. Quasi rupto muro et aperta ianua super bonos mali irruerunt cum accepta temporaliter potestate peruersi ipsa quoque in quorumdam cordibus destruere munimina fidei conantur. Dicitur munitio, unde Ier.: Dominus dissipauit muros filie Sion, id est munitiones; et alibi in Iob: Quasi rupto muro hostis ingreditur cum uel malorum spirituum uel prauorum hominum persuasione callida discipline munimenta in corde dissipantur. Dicuntur sancti, unde Isaias: Super muros tuos, Ierusalem, constitui custodes, id est sanctis tuis, o Ecclesia, deputaui custodiam angelorum. Dicitur sacra Scriptura qua munitur Ecclesia Dei, cuius custodie deputati sunt sancti, id est eius scriptores  uel expositores. Dicitur peccatum, unde in Psalmo: Et in Deo meo transgrediar murum, id est per gratiam Christi repellam a me peccatum, quod est obstaculum ne transeam ad Deum. Murus quippe est omne quod itineri nostro obiicitur ne ad Deum, qui diligitur, transeatur; sed hunc murum transgredimur cum pro amore superne patrie queque in hoc mundo fuerint subiecta calcamus. Dicitur defensio, unde: Non ascendisti ex aduerso nec opposuisti te murum pro domo Isrel. Dicuntur apostoli, unde propheta: Tradidi in manus impii muros tuos, id est apostolos qui sunt muri fidelium, quos Satan expetiuit ut cribraret sicut triticum. Dicitur fides, unde Ier.: Luxit antemurale et murus pariter dissipatus est, id est fides. Dicitur diuina potentia, unde Isaias:  Clamauit cor eorum ad Dominum super muros filie Sion, id est contra diuinam potentiam.

Mus proprie talpa, unde in lib. Reg. legitur quod mures ebulliebant de terra et corrodebant extales Philistinorum. Dicitur etiam similitudo muris, unde legitur quod Philisthei arcam remiserunt cum muribus aureis.

Mutire, proprie. Notat latrare, unde legitur quod, percussis primogenitis Aegypti ab angelo exterminatore, nec canis mutiuit apud Hebreos. Sed mutere dicitur tacere, unde in Euangelio: At ille obmutuit.

Mutus, proprie. Dicitur faciens rem mutam, unde in Luca: Erat illic eiiciens demonium, et illud erat  mutum, id est hominem faciens mutum. Dicitur non uolens loqui, unde in Isaia de prauis prelatis dicitur: ue uobis, canes muti! Dicitur non ualens nec debens loqui, unde idola dicuntur surda et muta. Dicitur reprehensus ne loquatur, unde Psalmista: Muta fiant labia dolosa.

Myrrha, proprie, amaritudo; unde in Cant.: Fasciculus myrrhe dilectus meus mihi, quia Christi passio Ecclesie summa fuit amaritudo. Dicitur carnis mortificatio, unde in eodem: Ibo ad montem myrrhe. Ecclesia dicitur mons myrrhe, quia multi multipliciter in Ecclesia suam carnem mortificant. Dicitur uitiorum destructio, unde in Cant.: Manus mee distillauerunt myrrham, id est per bona opera destruxi uitia. Dicitur passibilitas, unde ibidem:  Messui myrrham meam; uerba sunt Christi loquentis de se secundum statum immortalitatis; ac si dicat: Precidi a me passibilitatem. Dicitur Sapientia Dei, unde in libro Sapientie: Quasi myrrha electa. Dicitur penitens, qui castigat carnem suam et in seruitutem redigit, unde Dauid: Myrrha, et gutta, et casia. Dicitur uirtutum suauitas, unde secundum aliam expositionem: Myrrha, et gutta, et casia; Christus ueniens, myrrha, et gutta, et casia in uestimento utitur, quia ex electis suis, quibus se misericorditer induit, myrrhe fragrantiam aspergit. Sancte namque anime ab antiquis patribus edite Redemptorem suum in honorem eius delectant; quia, ex eo quod bene agunt, sue laudi nichil uindicant.

Myrtus, proprie, tranquilla mens; unde Isaias:  Pro saliunca ascendet abies et pro urtica crescet  myrtus; pro saliunca namque ascendet abies, dum in sanctorum corda pro abiectione terrene cogitationis altitudo superne contemplationis oritur; pro urtica myrtus crescet, cum iustorum mentes a prurigine uitiorum et ardore ad castitatis temperiem tranquillitatemque proueniunt, quia tunc terrena non appetunt, dum flammas carnis desideriis celestibus exstinguunt. Dicuntur myrtus illi qui tribulationes proximorum temperant, unde Isaias: Dabo in solitudine cedrum in spinam et lignum oliue. Per cedrum, quia magni odoris et imputribilis nature, retributionem eterne uite accipimus; per spinam, que pungit, penitentia pro preteritis peccatis iniuncta accipitur; per myrtum illi signati sunt, qui afflictionibus proximorum compati sciunt, eorumque tribulationem per compassionem temperant.



N


 Nardus proprie arbor aromatica. Dicitur factum de spicis nardi, unde in Euangelio de Maria Magdalena quod attulit alabastrum nardi spicati. Dicitur etiam redolentia bone fame uel bona fama, unde: Cum esset rex in accubitu suo, nardus dedit odorem suum, id est postquam Christus ascendit in celum sedens ad dexteram Patris, fama Christi uel Ecclesie dilatata est per uniuersum orbem. Dicitur caritas, unde predicta auctoritas sic potest exponi:  Cum esset rex in accubitu suo, id est postquam Christus humiliatus est per incarnationem, nardus mea dedit odorem suum, id est caritas mea inflammata est, etiam usque ad inimicum extensa. Dicitur bona operatio aliis prebens exemplum bene operandi, unde in Carmine: Nardus et crocus et fistula.

Naris, proprie. Dicitur fatuitas; unde Salomon: Circulus aureus in naribus suis, mulier pulchra et fatua. Circulus aureus, nitor eloquii hereticorum, qui est in naribus suis, id est qui procedit a fatuitate hereticorum. Dicitur praua suggestio diaboli, unde Iob loquens de Behemoth, id est de diabolo, ait: De naribus eius procedit fumus, quia a praua diaboli suggestione procedit obtenebratio mentis  humane. Dicitur prescientia: Quiescite ergo ab homine cuius spiritus in naribus eius.

Nasci, proprie. Notat eterna generatione a Patre procedere, unde Origenes ait quod Filius semper nascitur, id est eterna generatione a Patre procedit. Notat renasci per gratiam, unde Christus ad Nicodemum in Ioanne: Oportet uos denuo nasci. Notat oriri uel incipere aperte, unde luna uel sol dicitur nasci ubi primo apparet. Fluuius etiam ibi nasci dicitur, ubi oritur. Notat incipere esse, unde Dominus in Euangelio: Bonum esset ei si natus non fuisset homo, id est nullum malum fuisset Iude, si non incepisset esse.

Nasus, proprie. Dicitur prelatus aliis preeminens  in uirtutibus; unde in Cant.: Nasus tuus sicut turris Libani que respicit contra Damascum. Dicitur discretio, sicut uoce Dominica in laudibus Ecclesie dicitur: Nasus tuus sicut turris que est in Libano. Per nasum odores fetoresque discernimus, et ideo per nasum prouida sanctorum discretio designatur. Turris in altum speculationis ponitur ut hostis ueniens a longe uideatur; et ideo nasus Ecclesie turri similis dicitur, quia sanctorum  prouida discretio, dum circumquaque sollicite conspicit in altum posita, priusquam ueniat culpa deprehendit.

Natale dicitur natiuitas, unde natiuitas Christi solet dici natale. Dicitur mors sancti, que eleganter dicitur natale, quia tunc primo anima uere incipit uiuere quando egreditur statum nostre miserie; unde mors sancti Laurentii uel Martini dicitur natale. Solet etiam dici depositio, quia tunc de ponit carcerem carnis. Dicitur etiam obitus, quia tunc anime sancti ueniunt obuiam angeli. Nuncupatur etiam transitus, quia oportet animam sancti multa transire loca, antequam perueniat ad celum empireum. Dicitur etiam dormitio; quia, sicut aliquis  in dormiendo quiescit, ita anima post mortem refrigerium inuenit; et sicut aliquis dormiens excitatur a somno, cum omnimoda membrorum integritate et incolumitate, ita sancti excitabuntur a somno mortis in die resurrectionis. Sola autem mors beate uirginis Marie assumptio dicitur, secundum illorum opinionem qui cum corpore eam assumptam in celum opinantur. uel dicitur assumptio, id est super choros angelorum exaltatio, unde in Antiph.: Exaltata est sancta Dei genitrix super choros angelorum ad celestia regna.

Natare, proprie. Notat profundum sacre Scripture non attingere, unde dicitur quod sacra Scriptura est fluuius in quo et agnus pedat et camelus natat, id est simplex sufficienter instruitur et sapiens  profundum sacre Scripture attingit. Notat abundare, secundum quod soliti sumus dicere: Iste natat in diuitiis. Sumitur etiam natare pro supereminere, unde Statius: Natat ignis in ore purpureus. Sumitur etiam pro mouere, quia qui natat mouetur; unde Statius: Oculos in mortem natantes.

Natura aliquando ita large sumitur, quod omne illud, quid, quo modo potest intelligi, natura dicatur; unde Betius: Natura est quidquid quid quo modo intelligi potest. Secundum hanc expositionem et hyle et Deus potest dici natura; quia, quamuis hyle proprie intellectum capi non possit, sed tantum per forme abnegationem, tamen quo modo intelligitur. Similiter diuina forma, quamuis tantum intelligatur per materie remotionem,  tamen quo modo intellectu capitur. Aliquando sumitur in designatione substantie tantum, unde Betius: Natura est quidquid agere uel pati potest; et secundum hanc acceptionem, Deus potest dici natura, quia ipse est causa uniuersorum efficiens. Restringitur tamen hoc nomen natura circa substantiam corpoream, unde Betius: Natura est principium motus per se et non per accidens; hoc enim tantummodo pertinet ad substantiam corpoream ut sit principium motus per se, id est ut principaliter et per se moueatur; ipsa enim sola proprie mouetur aut a centro ad circumferentiam, ut leuia, scilicet ignis et er; aut a circumferentia ad centrum, ut grauia, scilicet terra et aqua. Restringitur etiam circa substantialem differentiam et specificam que  adueniens generi facit speciem, ut hoc uniuersale rationabile, unde Betius: Natura est reformans specificam differentiam. Dicitur esse substantiale rei per quod res nascitur, id est suum esse ingreditur; unde dicitur Christus duarum naturarum, quia tam humanitas quam diuinitas est esse Christi. Dicitur origo, unde dicitur quod angelus de natura habuit peccare, id est ab origine habuit libertatem arbitrii ad bene agendum uel male; unde Plato in Timeo introducens Deum loquentem ad angelos ait: Dii deorum natura quidem indissolubiles. Dicitur etiam complexio, unde: Physica res diuersas diuersarum naturarum asserit, id est complexionum. Dicitur uitium inolitum pro natura, unde in iure consuetudo  dicitur altera natura, et homo dicitur mori de natura, id est ex uitio inolito pro natura. Dicitur naturalis calor, unde physicus dicit esse pugnam inter morbum et naturam, id est naturalem calorem. Dicitur naturalis ratio, unde Apostolus ait quod gentes, que legem non habent, naturaliter que legis sunt faciunt, id est naturali instinctu rationis; et secundum hoc solet dici quod natura dictat homini ut non faciat aliis quod sibi non uult fieri, id est naturalis ratio. Dicitur potentia rebus naturalibus indita, ex similibus procreans similia, unde aliquis dicitur fieri secundum naturam; unde Hilarius ait quod Creator factus est creatura, non est nature ratio, sed potestatis exceptio.

Nauigium, proprie, nauis. Gubernaculum nauis,  unde in Ioanne: Mitte in dexteram nauigii rete. Dicitur etiam actus nauigandi, unde alibi in Euangelio: Alii autem discipuli nauigio uenerunt.

Nauis proprie. Dicitur etiam Ecclesia; quia, sicut mediante naue, aliquis pertransit mare ueniens ad portum, ita aliquis mediante Ecclesia quasi spirituali naue pertransiens hoc mare magnum et spatiosum, id est mundum, peruenit ad eterne beatitudinis portum; unde de fidelibus in Ecclesiis constitutis legitur in Psalmo: Qui descendunt mare in nauibus, id est qui a contemplatiua uita descendunt in actiuam, existentes in Ecclesiis. Dicitur ille qui explorat terrenum gaudium uel per carnales uoluptates, uel honores, uel diuitias; unde Dauid dicit: In spiritu uehementi conteres naues Tharsis, id est  in Spiritu sancto uel amaritudine cordis conuertes ad penitentiam illos qui explorant terrena gaudia. Tharsis enim interpretatur exploratio gaudii. uel per naues intelliguntur gentiles. Tharsis enim metropolis est Cilicie, et per Tharsim intelligitur Cilicia, per Ciliciam gentilitas, ut a parte totum intelligatur. Est ergo sensus: In spiritu uehementi conteres naues Tharsis, id est gentiles conuertes ad fidem. Dicitur ille qui fluctuat in profundo carnalium delectationum, unde propheta: Super omnem murum munitum et super omnes naues Tharsis. Dicitur negotiatio facta in mundo isto terrenis lucris inhians, unde Ioannes: ue, ue, ciuitas magna Babylon, in qua diuites facti sunt omnes qui habent  naues in mari.

Ne ponitur interrogatiue aliquando, unde Iob: Putasne mortuus rursum homo uiuat. Consecutiue, unde Dauid: Domine Deus meus, etc., ne quando. Ponitur negatiue, unde: uide ne facias. Assertiue, unde Betius in prologo libri De Trinitate: Sed ne, id est sed. Quandoque ponitur pro ut, unde in Theodolo de chatino dicitur: Ne patiatur, id est se simulat, esse draconem.

Nebula proprie, unde Salomon ait: Dixit Dominus ut habitaret in nebula. Nunquam hoc legitur Dominus dixisse; sed, quia in monte Sina apparuit in nebula, et precessit Isrel in nube, et ante Moysen Dominus in cauerna petre pertransiit etiam in nebula, ideo Salomon ponit dictum pro opere, ut sit  sensus: Dominus dixit, id est opere monstrauit. Dicitur tribulatio, unde: Dies tenebrarum et caliginis, dies nebule et turbinis, hoc potest intelligi de Babylonica captiuitate uel de die iudicii. Dicitur predicator, unde Iob: Nunquid eleuabit ut nebula uocem suam. Dicitur ignorantia, unde: Nebulam sicut cinerem spargit, quia Christus ignorantie obscuritatem prouenientem ex caligine culpe tollit per penitentiam et humilitatem, significatam per cinerem.

Nec pro non et pro et, unde: Mulier, ubi sunt qui te accusabant, etc., nec ego te condemnabo. Aliquando ponitur negatiue, unde solet dici: Nec hoc nec illud est uerum.

 Necessarium dicitur proprie ineuitabile, et secundum hoc necessarium ponitur contra contingens; unde dicitur Deum esse necessarium. Dicitur etiam hoc quo aliquis indiget, et secundum hoc dicitur necessarium contra superfluum, unde Salomon: Diuitias et paupertates ne dederis mihi, sed tantum uictui meo tribue necessaria. Dicitur aliquando utile, unde Dominus in Euangelio: Porro unum est necessarium. Et quot modis ponitur necessarium, tot modis ponitur necesse.

Necessitas dicitur indigentia, unde: In necessitate probatur amicus. Dicitur ineuitabilitas, unde in Decretis: Necessitas frangit legem. Dicitur tribulatio uel aduersitas, unde Dauid: Tribulationes cordis mei multiplicate sunt: de necessitatibus meis erue me; aduersitates  siue tribulationes recte dicuntur necessitates, quia necessarium est nos eas pati usque in finem uite, uel quia iuxta necem site sunt, necessitates dicuntur, quia et ad mortem sunt preambule et mortis significatiue.

Negare significat etiam precepta diuina non implere, unde in Apostolo de peccatoribus dicitur quod ore Deum confitentur, factis autem negant. Notat etiam non dare, unde solet dici: Terra negat fructum, id est non dat.

Nequitia dicitur malitia qua quis uult malum aggredi illud quod perficere nequit. uel dicitur illa malitia qua homo semper laborat proximo nocere, unde dicitur nequam, id est non equus, quia contra  equitatem agit; unde dicit Apostolus: Repletos omni iniquitate, etc., nequitia.

Neruus, proprie, unde Iob: Ossibus et neruis compegisti me. Dicitur instrumentum in quo ponuntur damnati, unde legitur in lib. Reg. quod Aza rex Iuda posuit prophetam in neruo, qui redarguerat eum. Dicitur presens miseria, unde Iob: Posuisti in neruo pedem meum. Dicitur habitudo que est inter peccata, quando aliquis ita perplexus est quod uidetur non posse effugere alterutrum peccatorum, unde Iob: Nerui testiculorum Leuiathan perplexi sunt. Dicitur sententia fortis discretionis, unde secundum aliam expositionem: Posuisti in neruo pedem meum. In neruo Deus pedem hominis posuit quando prauitatem illius forti sententia discretionis sue ligauit.  Semitas inuestigauit, quia subtiliter singula eius opera diiudicauit; uestigia pedum considerauit quando intentiones operum si recte ponantur examinauit.

Nescire, proprie. Notat etiam reprobare, unde Matth.: Amen dico uobis, nescio uos, id est reprobo. Notat non facere, unde in Euangelio: De die autem illo nemo scit, neque angelus, neque Filius hominis, qui ideo dicitur nescire quia non facit nos scire; ipse tamen scit, sed nos non facit scire. Significat prauum finem ab opere remouere, unde in Euangelio: Nesciat sinistra tua quid faciat dextera tua. Sensus est: si bonum facis, non facias intuitu sinistro, id est pro fauore humano uel terreno emolimento.

 Nidus, proprie, cor sancti in quo Christus habitat per gratiam; unde Iob: Nunquid ad preceptum tuum eleuabitur aquila, et in arduis ponet nidum suum. Dicitur temporalia, quia ex feno et luto solet fieri nidus; per nidum significantur temporalia que sunt fenalia, id est transitoria et quasi lutea; unde Dauid: Illic passeres nidificabunt, id est in diuitibus pauperes temporalia inuenient. Dicitur fides Christi, quia ex incarnatione Christi, que per fenum figuratur, ampliata est fides Christi; unde Iob: In nido meo moriar; et Dauid dicit: Etenim passer inuenit sibi domum et turtur nidum, etc., id est sensualitas inuenit fidem in qua reponit bona opera, quia opera sine fide mortua sunt. Dicitur etiam honor uel delectatio terrena, unde Dominus ad principes terre:  Extraham uos de nido uestro. Dicitur aliquis in quo alius doctrinam suam collocat et in eo delectatur, unde in Euangelio: uulpes foueas habent et uolucres celi nidos, etc., id est heretici corda habent subditorum, in quibus collocant doctrinam suam, similiter et superbi qui significantur per aues, sed Christus non habet ubi caput suum reclinet, qui uix inuenit aliquos in quibus doctrinam suam collocet qui eam seruent.

Niger, proprie. Dicitur offuscatus tribulatione, unde ait Ecclesia in Cant.: Nigra sum, sed formosa; nigra caligine tribulationum, sed formosa candore uirtutum. Dicitur despicabilis, unde in Cant.: Come tue sicut elate palmarum, nigre sicut coruus. Sancti enim despicabiles erant sicut auis turpis et clamosa.

 Nihil ponitur pro non, unde in lib. Sapientie: Nihil profuerunt uobis diuitie. Dicitur peccatum, unde Ioannes: Et sine ipso factum est nichil, id est peccatum. Peccatum dicitur nichil uel quia a uero esse separat, uel quia humanam naturam infirmat, uel quia in eo quod est peccatum nichil est. Dicitur idolum, quia illud quod gentiles credebant esse idolum, scilicet quoddam constans ex imagine et diuinitate, nichil est; uel illud idolum quod nullam habet similitudinem cum re naturali dicitur esse nichil, id est nullius rei naturalis gerens similitudinem; quod insinuat Glos. super illum locum Ioannis: Et sine ipso factum est nichil, id est peccatum uel idolum.

 Nimis aliquando notat superabundantiam, unde Dauid: Tribulationes inuenerunt nos nimis. Notat perfectionem uel plenitudinem, unde in Psalmo: Nimis honorati sunt amici tui, Deus.

Nitrum a Nitra prouincia ubi nasci solet dicitur, nec multum a salis ammoniaci specie distat. Sicut enim hoc in littore maris feruor conficit solis durando in petras aquas maris, ita in Nitrea, ubi estate pluuie prolixiores infundunt tellurem, ardor nimius aquas excoquit in petram sali uel glaciei simillimam. Hac utuntur indigene ad lauandum, unde Psalmista: Si laueris te nitro. Dicitur mens que induratur per correctionem, unde Salomon: Acetum in nitro qui cantat carmina peruerso.

 Nolle sumitur pro non uelle; sed quod Deus dicitur nolle aliquid, id est non uelle, aliquando insinuat, ut ita loquar, ueritatem, et sic insinuat aliquid fieri contra alicuius uoluntatem; unde Dominus ad Ierusalem ait: Quoties uolui congregare, etc., et noluisti.

Nomen, proprie. Aliquando large sumitur, ut quelibet dictio nomen dicatur; unde peta:

Foliisque notas et nomine mandas.
Dicitur gloria uel fama, unde Dauid: Domine Dominus noster, quam admirabile est nomen tuum! et in Cant.: Oleum effusum nomen tuum. Dicitur res nominis, unde in Euangelio: Quecunque petieritis Patrem in nomine meo, etc., id est in re huius nominis iehsu, id est pro salute eterna, iehsu interpretatur saluator. Dicitur potestas, unde Apostolus: Dedit ei  nomen, id est potestatem uniuersorum; et alibi: Data est mihi omnis potestas. Dicitur uirtus siue numen, unde dicitur: Baptizo te in nomine Patris, et Filii, et Spiritus sancti, id est in numine uel in uirtute. Dicitur inuocatio, unde Ioannes legitur baptizasse in nomine uenturi, id est in inuocatione. Dicitur Filius, unde Dauid: Et in nomine tuo uidebimus lumen, id est in Filio tuo; quia nomine habetur notitia de re, et per Filium notificatus est Pater, nomen Patris dicitur Filius. Dicitur notitia rei, unde Dauid: Qui numerat multitudinem stellarum, et omnibus eis nomina uocat, id est de singulis notitiam habens. Dicitur meritum, unde in Euangelio: Gaudete, quia nomina uestra scripta sunt in celis. Dicitur sanctus cuius nomen scriptum est in libro uite,  unde in Apostolo: Sed habes pauca nomina in Sardis; per nomina ipsos homines intelligere debemus; ideo autem nomina ponit ut ostendat se non solum numerum, sed etiam nomina scire electorum suorum qui Moysem nouit ex nomine.

Noscere, proprie. Notat approbare, unde Psalmista: Quoniam nouit Dominus uiam iustorum. Notat discernere, unde de Deo dicitur: Ipse nouit et decipientem et eum qui decipitur, id est discernit inter istum et illum. Notat predestinare, unde in Apostolo de Deo dicitur: Ipse nouit qui sunt eius. Notat facere rem esse, unde Orig.: Non enim: res sunt, ideo Deus nouit eas, sed ideo sunt quia nouit.

Nouacula, proprie. Dicitur etiam Nabuchodonosor  qui in Isaia dicitur nouacula empta. Dicitur Antichristus, unde in Psalmo: Sicut nouacula acuta fecisti dolum. Dicitur autem Antichristus nouacula que promittit innouationem, et incidit, sic Antichristus dolosis suis promittet beatitudinem et occidet. uel mali dicuntur nouacula que superfluos et inutiles pilos radit, ita mali sanctis capillos radunt, id est inutilia et superflua rapiunt.

Nouum, proprie. Dicitur etiam mirabile, unde propheta: Nouum faciet Dominus in terra: femina circumdabit uirum. Dicitur innouatum, unde Ioan.: uidi celum nouum et terram nouam; et in Apostolo: Ecce noua facio omnia. Dicitur innouans, unde in Euangelio: Mandatum nouum do uobis. Dicitur purgatum a uetustate culpe, unde legitur: Exue me,  Domine, uestimento hoc, id est indue me nouum. Dicitur firmum, unde Adam dicitur uetus homo, Christus homo nouus; quia Adam fuit infirmus, Christus fuit firmus; quia ex uetustate infirmitas, ex nouitate firmitas. Dicitur inauditum, unde in Act. apostolorum legitur quod Athenienses dixerunt ad Paulum et socios eius predicantes Christum: Qui sunt isti predicatores nouorum demoniorum? Dicitur nouiter apparens, unde luna dicitur noua, et apud Iudeos dicitur neomenia, id est noua luna.

Nox, proprie. Dicitur etiam cecitas materialis, unde peta:

Longaque animam sub nocte tenebat.
Dicitur ignorantia, unde Apostolus: Nox precessit, dies, etc. Dicitur culpa, unde Dauid: Lauabo per  singulas noctes lectum meum, id est purgabo conscientiam meam per singula peccata. Dicitur aduersitas, unde in Psalmo: Et in lege eius meditabitur die ac nocte, id est in prosperis et in aduersis. Dicitur tempus ante aduentum Christi, unde in lib. Sapientie: Dum medium silentium tenerent omnia et nox in suo cursu iter perageret. Dicitur uetus Testamentum, iuxta quod illud potest exponi: Nox precessit. Dicitur mors temporalis, unde Dauid: Et usque ad noctem increpuerunt me renes mei; id est Iudei de quibus natus sum, dicit Christus, persecuti sunt me ad mortem. Dicitur uita presens, unde in Euangelio: Sero, an media nocte, an galli cantu, an mane. Que eleganter dicitur nox, quia multis tenebris ignorantie et culpe inuoluitur. Dicitur hora in  qua Christus ueniet ad iudicium, que ideo nox dicitur, quia qua hora uenturus sit ignoratur; unde in Euangelio: Media autem nocte clamor factus est. Dicitur minor tentatio, unde Dauid: Per diem sol non uret te, neque luna per noctem: hoc superius dictum est. Dicitur etiam miseria temporis, unde Iob: Noctem illam tenebrosus turbo possideat. Dicitur diabolus, unde in Gen.: uocauitque lucem diem et tenebras noctem, hoc solet exponi de apostatis angelis. Dicitur captiuitas, unde Isaias: Ad me clamauit ex Seir: Custos, quid de nocte? custos, quid de nocte? ibi enim introducuntur Idumei conquerentes de sua captiuitate. Dicitur peccator, unde in Psalmo: Et nox ut dies illuminabitur, quia aliquando peccator conuertitur sicut iustus. Dicitur  predicator qui minoribus predicat, unde Dauid: Dies diei eructat uerbum, et nox, etc., quia predicatores maiora maioribus et minora minoribus predicant.

Nubes, proprie. Dicitur humana Christi natura, unde Isaias: Ascendam super nubem leuem, id est humanam naturam a grauitate peccati liberam; et ingrediar Aegyptum, id est ueniam in mundum per assumptam humanitatem. Dicitur predicator, unde Propheta: Qui sunt hi qui ut nubes uolant? et alibi: Mandabo nubibus ne pluant. Eleganter predicatores comparantur nubibus, quia coruscant miraculis, compluunt doctrinis, intonant minis. Dicitur sacra Scriptura, unde Dauid: Tenebrosa aqua in nubibus eris, id est obscura intelligentia in Scripturis sacris.  Dicitur gratia Spiritus sancti, unde de antiquis patribus ait Apostolus: Et baptizati sunt in nube et mari, id est in baptismo per gratiam Spiritus sancti. Dicitur angelus, unde propheta: Rorate, celi, desuper et nubes pluant iustum, id est angeli annuntient Christi aduentum. Dicitur aliquis mobilis, unde Salomon: Qui obseruat uentum non seminat, et qui considerat nubes non metet; hic peccator nubes dicitur quem diabolus huc illucque impellit tentationibus uariis. Qui ergo obseruat uentum non seminat, et qui considerat nubes nunquam metet; quia is qui tentationes maligni spiritus metuens et malitiam iniquorum conspiciens de se desperat, neque nunc exercetur in boni operis semine, neque post reficietur iuste retributionis munere. Dicitur soliditas  mentis, unde Iob: Subito er colligitur in nubes. Aer tenuis solidatur, per erem ergo secularium mentes designantur, per nubem mentis soliditas figuratur. Dicitur temporale bonum, unde Iob: uelut nubes pertransiit salus mea; nubes in alto eminet, sed ad cursum flatus impellitur, sic temporale bonum iniqui hominis in altum per honoris celsitudinem erigi uidetur; sed quia ad cursum uite quotidie quasi quibusdam mortalitatis sue flatibus impellitur, non ascendet. Nubes calore solis dissipatur, sic districto respectu superni iudicis quasi solis calore superbia damnati in inferno liquefiet, et semel locis penalibus tradita ad operationis usum ultra non redibit.

Nudus, proprie, non habens proprium, unde dicit  auctoritas quod nudi nudum Christum sequi debemus; et Greg. ait quod nudi debemus luctari cum diabolo. Dicitur etiam apertus, unde Apostolus: Omnia nuda et aperta sunt.

Numerare, proprie, distinguere; unde Dauid: Qui numerat multitudinem stellarum. Notat scire, unde in Euangelio: Nam et capilli capitis uestri omnes numerati sunt.

Numerus aliquando sumitur pro numeratione uel pluralitate, unde Betius in Arithmetica distinguit inter numerum numerantem et numeratum. Et uocat numerum numerantem iterationem, numerum numeratum ueri nominis pluralitatem. Dicitur numerus rerum collectione, secundum quod solet  dici: Iste est de numero hominum. Dicitur paucitate, unde Ieremias: Contriuit ad numerum dentes meos, id est conterendo duxit ad paucitatem. Dicitur discretione, unde Sap. dicit quod Deus creauit omnia in numero, id est discrete. Dicitur unitate, unde sic potest exponi predicta auctoritas: Deus creauit omnia in numero, id est in unitate, quia quodlibet unitate unum est; unde Betius: Quid est ideo est, quia unum numero est. Dicitur dignitate,  unde Dauid: Multiplicate sunt super numerum, id est multiplicati sunt in peccato, quod omni caret dignitate. Dicitur uita eterna, unde Dauid: Et numerum dierum meorum, etc., hic est numerus sine numero, qui numerus est uere quia non transit; numerus uero dierum qui modo sunt non est uere transilienti, habenti autem esse uidetur.

Nunc significat tempus, unde dixit Petrus: Nunc scio uere quia misit, etc. Aliquando significat eternitatem, unde cum dicitur: Deus nunc est. Aliquando notat tempus gratie, unde Dauid: Nunc exsurgam, dicit Dominus; et alibi: Ecce nunc tempus acceptabile, ecce nunc dies salutis.

Nuptie, proprie, unde in Euangelio: Nuptie facte sunt in Cana Galilee. Dicitur unio duarum naturarum,  unde in Euangelio: Simile est regnum celorum homini regi qui fecit nuptias filio suo. Dicitur unio Christi et Ecclesie in eterna beatitudine, quando ei ineffabiliter Ecclesia unietur per gloriam, et quodammodo deificabitur; unde in Euangelio legitur: Et que parate erant intrauerunt cum eo ad nuptias. Dicitur rationabilis unio aliquarum rerum, unde legitur de nuptiis Mercurii et Philologie, id est sapientie et eloquentie. Dicitur carnale commercium, unde in Chronica Eusebii quod Nactanabus ascendens torum Olympiadis nuptias egit.

Nux, proprie. Dicitur martyr, unde in Cant.: Descendi . . . nucum. Nux tria habet in se: putamen exterius, testam et nucleum; similiter martyr tria habet: defectus carnis quasi putamen, carnem  quasi testam, animam quasi nucleum. In fractura autem nucis proiicitur putamen, testa frangitur, nuclei dulcedo gustatur; sic per martyrium defectus desinunt esse in martyre, caro quasi testa quodammodo frangitur, et tunc in anima sanctus dulcedine eterne beatitudinis delectatur. Nux etiam solet dici Christus, quia in Christo fuit corpus quasi putamen exterius, anima quasi testa, diuinitas quasi nucleus. Quandiu Christus mansit in mundo, diuinitas non apparuit in eo, sed in corpore separato ab anima post mortem quasi facta testa, homo sensit dulcedinem nuclei, quia liberatus per diuinitatis potestatem.

Nycticorax, auis que de nocte uolat, unde dicitur:  Nycticorax quasi coruus anoctis, nyctui, quod est nox, et corax, quod est coruus. Dicitur fidelis uiuens in medio praue nationis, unde Dauid: Factus sum sicut nycticorax in domicilio. Dicitur etiam Christus, qui uenit in noctem nostre miserie et a Iudeis crucifixus est, qui deberent esse domicilium, sed facti sunt parietina, quia passi ruinam; et secundum hoc potest legi quod dictum est in Psalmo: Factus sum sicut nycticorax in domicilio, uel in parietinis.



O


 Obedire significat aliquid propter alium facere, ut quando aliquis seruit Deo propter Deum; unde  demones dicuntur seruire Deo, sed non obedire; quia quod faciunt propter Deum non faciunt, imo  quantum in ipsis est contra Deum. Notat precepta diuina adimplere, unde Apostolus: Sed non omnes obediunt Euangelio, id est non adimplent Euangelium. Notat ad nutum et arbitrium Dei aliquid fieri, unde in Euangelio: uenti et mare obediunt ei.

Obesum dicitur pingue, ut legitur quod Pharao in somnis uidit septem boues crassas obesis carnibus, id est plenis, quasi ab esu eductis.

Obturare, proprie, silentium imponere; unde Dauid: Obturatum est os loquentium iniqua. Notat euadere, unde Apostolus: Obturauerunt ora leonum, id est euaserunt ut Daniel.

Obuiare proprie, unde in Euangelio: Pueri Hebreorum obuiauerunt Domino. Notat associare uel concordare, unde Dauid: Misericordia et ueritas obuiauerunt  sibi. Notat contradicere, secundum quod solet dici: Iste obuiat illi, id est contradicit uerbis uel factis illius.

Occasus, proprie; dicitur etiam mors, unde Dauid: Qui ascendit super occasum, id est qui deuicit mortem. Dicitur diabolus, de quo eadem auctoritas potest exponi: Qui ascendit super occasum.

Occidere, secundum quod significat cadere media correpta, intransitiue. Aliquando significat casum, aliquando significat gratie subtractionem secundum quod dupliciter solet exponi hec auctoritas Apostoli: Sol non occidat super iracundiam uestram. Sensus est ad litteram: Si moueamini subito motu ire, motus ille non sit diurnus uel diuturnus, iuxta illud Psalmi: Irascimini et nolite peccare, id est iracundia  uestra non sit causa quod sol iustitie occidat in uobis, id est gratiam suam subtrahat uobis. Sed secundum quod hoc uerbum occidere habet penultimam productam transitiue aliquando, ponitur proprie. Aliquando significat delectionem peccati, iuxta illud prophete: Ego occidam et uiuere faciam. Aliquando notat mortem anime, iuxta illud: Qui occidit alium in corpore, prius occidit se in mente.

Occurrere, proprie. Notat penitere; qui enim penitet Deo uenienti ad se quodammodo occurrit, unde dicit auctoritas quod Deus occurrit occurrentibus sibi. Notat equalem esse, unde Dauid: Et occursus eius usque ad summum eius, quia Christus est equalis Patri.

 Oculus, proprie. Dicitur etiam uita contemplatiua, unde in Euangelio: Si oculus tuus dexter scandalizat te, etc., id est si ad contemplatiuam uitam idonea discretione non sufficis, solam securus actiuam tene. Dicitur prauus consiliarius, unde in Iob de antiquo hoste dicitur: Oculi eius ut palpebre diluculi; per oculum, qui inherens capiti utilitati uisionis deseruit, intelligitur consiliarius Antichristi, qui dum peruersis machinationibus que agenda sunt preuidet, prauis hominibus quasi ostensum pedibus iter prebet. Dicitur etiam spes, unde Ier.: Onagri steterunt in rupibus, traxerunt uentos tanquam dracones; defecerunt oculi eorum. Per onagros nequissimi Iudei figurantur, qui steterunt in montibus confidentes in terrenis potestatibus, non in  Deo, quorum oculi defecerunt, quia spes eorum ab eis que intendebant, corruit. Dicitur superba elatio, unde Sapiens: Qui humiliatus fuerit, erit in gloria, et qui inclinauerit oculos suos, ipse saluabitur. Oculos inclinare est nullum respiciendo ad superbiam contemnere, sed se minorem atque imparem cunctis quos aspicit estimare. Dicitur ratio, quia, sicut oculo perpenduntur uisibilia, ita ratione inuisibilia; unde Dauid: Turbatus est a furore oculus meus. Dicitur intentio, unde Dominus in Euangelio: Lucerna corporis tui est oculus tuus. Dicitur riuus concupiscentie, unde legitur quod oculi Ade et Eue aperti fuerunt post peccatum, quia ceperunt moueri et diffundi secundum membra genitalia. Dicitur intellectus, unde ad Ecclesiam dicitur  in Cant.: Oculi tui columbarum, id est intellectus quos habes de diuinis simplices sunt, non corrupti fermento Phariseorum. Dicitur respectus diuine misericordie, unde Dauid: Oculi Domini super iustos. Dicitur donum Spiritus sancti, unde propheta: Oculi eius uelut flamma ignis. Oculi Domini dona Spiritus sancti significant. De quibus in alio loco legitur quod Ioannes uidit agnum tanquam occisum, habentem cornua septem et oculos septem. Et in Zacaria quod septem oculi erant in lapide uno. Dicitur homo, unde Ioannes: Et uidebit eum omnis oculus; omnem oculum, usitato more locutionum pro omni homine positum hic accipiamus. Omnis itaque oculus, id est omnis homo cum resurrexerit, uidebit Christum corporaliter, siue ad uitam,  siue ad mortem. Dicitur prauus prelatus, unde Dauid: Obscurentur oculi eorum ne uideant, et dorsum eorum semper incurua. Oculi sunt qui in ipsa hominis facie in summo positi, prouidendi itineris officium susceperunt; obscurantur oculi et dorsum flectitur, cum lumen sapientie perdunt et ad portandum onera peccatorum curuatur. Dicitur ille qui alii prouidet, unde in Euangelio: Si oculus tuus scandalizat te, erue eum, etc., id est, si aliquis prouidens uoluerit te scandalizare in fide catholica uel in spiritualibus, potius recede ab eius conuictu quam scandalizeris in diuino intellectu. Dicitur etiam prelatus Ecclesie, qui alios uerbo et exemplo illuminat, secundum quam significationem potest intelligi  illud Canticorum: Oculi tui columbarum. Dicitur sacra Scriptura, que dicitur oculus Dei, quia per palpebras huius oculi, id est per aperta et obscura loca sacre Scripture probat Deus filios hominum, id est distinguit inter bonos et malos, unde Dauid: Oculi eius in pauperem respiciunt et palpebre eius inter filios hominum. Dicitur Christus, quia sicut in oculo plures tunice, ita in Christo plures substantie, corporis et anime et diuinitatis; et in medio oculi est pupilla, que dicitur pupilla, quasi pusilla, per quam egreditur radius uisibilis ad discernendum lucem et tenebras: sic in Christo est humana natura, quasi pupilla que respectu diuinitatis minima, per quam Deus ad nos ueniens distinguit inter lucem bonorum et tenebras reproborum,  unde Dauid: Custodi me ut pupillam oculi, id est sub pupillam oculi.

Odire, proprie. Notat signum odii dare uel damnum inferre, unde Dauid: Qui diligit iniquitatem, odit animam suam, id est damnum infert anime sue, quod est signum odii. Notat reprobare, unde Dauid: Iniquos odio habui; et alibi: Odisti omnes qui operantur iniquitatem. Notat precepta diuina contemnere, unde Psalmista: Superbia eorum qui te oderunt, ascendit semper, etc. Notat rem in esse non conseruare, unde legitur in libro Sapientie: Nihil odisti eorum que fecisti, id est ea que fecisti in esse suo conseruas. Notat gratiam non apponere, unde: Iacob dilexi et Esau odio habui. Notat carnales uoluptates per uoluntatem anime refrenare,  unde in Euangelio: Qui odit animam in hoc mundo, id est qui uoluptates carnis uoluntate anime refrenat in uita.

Odor, proprie. Dicitur etiam fama, unde in Cant.: Curremus in odorem unguentorum tuorum, id est bene operabimur ad exemplum et famam uirtutum uel bonorum operum. Dicitur occasio, unde Paulus: Quibusdam sumus odor uite in uitam, quibusdam odor mortis in mortem. Dicitur oratio, quia legitur quod sancti habebant phialas plenas odoramentis, que sunt orationes sanctorum. Dicitur incendium, unde in Dan.: Non tetigit eos odor ignis, id est tres pueros non tetigit incendium ignis. Dicitur etiam deuotio mentis, unde legitur quod Ne obtulit holocaustum Domino in odorem suauitatis.

 Oleaster, proprie siluestris oliua. Dicitur etiam gentilis. Nam cum esset Deo alienus, dicebatur oleaster; unde Apostolus: Tu autem cum oleaster esses.

Oleum, proprie. Dicitur etiam fama uel gloria, in Cant.: Oleum effusum nomen tuum. Dicitur spiritualis gratia, unde Dauid: Unxit te Deus, Deus tuus, oleo letitie. Dicitur caritas, unde in Psalmo: Impinguasti in oleo caput meum, id est mentem caritate impinguasti. Dicitur misericordia, unde legitur de Samaritano quod infudit oleum et uinum. Dicitur adulatio, unde Dauid: Oleum peccatoris non impinguet caput meum. Dicitur abundantia temporalium, unde Dauid: A fructu frumenti, uini et olei, etc.

Oliua, proprie. Dicitur sapientia diuina, unde in  libro Sap: Quasi oliua speciosa. Dicitur iustus, unde Dauid: Quasi oliua fructifera. Dicitur Ecclesia, unde Apostolus loquens ad gentilem populum ait: Tu autem cum oleaster esses, insertus es in illis, factus es socius radicis, id est pinguedinis oliue.

Olla, proprie. Dicitur etiam refectio, unde Dauid: Moab olla spei. Ecclesia enim spirituali refectione reficitur, quando peccator, qui per Moab figuratur, ad fidem conuertitur. Dicitur quodlibet carnale cor, unde propheta: Ollam succensam ab aquilone ego uideo. Olla succensa est cor humanarum secularium curarum ardoribus insidiarumque anxietatibus feruens. Ab aquilonis uero facie cordis humani olla succenditur, cum per instigationem aduersarii spiritus illicitis desideriis inflammatur. Dicitur similitudo  olle, secundum quod exponitur: Quid tu uides, Ieremia? Ollam succensam ab aquilone ego uidi, id est similitudinem olle. Dicitur nigredo uel confusio, quia in olla fit diuersorum commistio, unde propheta: Facies eorum conuertetur in ollam.

Olus, proprie. Dicitur cibus indifferens, unde Paulus: Qui infirmus est, olus manducet. Dicitur tenuis et aridus cibus, unde predicta auctoritas sic potest exponi: Qui infirmus est, id est pronus ad lubricum carnis, olus manducet, id est tenui et arido cibo utatur ad carnis castigandum incentiuum. Dicitur genus humanum, unde Dauid: Quemadmodum olera herbarum cito decident. Potest etiam dici coniugalis status, quia est communis et leuis cibus, ut ei qui contineri non potest dicatur: Qui infirmus est,  olus manducet, id est uxorem ducat, etc.

Onager, proprie. Dicitur etiam aliquis solitarius, unde Iob: Quis dimisit onagrum liberum, et uincula eius quis soluit? Onager, qui in solitudine moratur, recte eorum uitam significat qui, remoti a turbis secularibus, in mentis solitudine conuersantur. Dicitur is qui cuncta que desiderat agit, unde de uano dicitur: Et quasi pullum onagri liberum se natum putat. Onager in libertate habet, et ire quo appetit, et quiescere cum lassatur. Ille ergo pullo onagri similis esse concupiscit quem discipline lora non cercet, sed uagus per siluam desideriorum currit. Dicitur ille qui in campo fidei positus nullius officii loris ligatur, unde: Nunquid rugiet onager cum habuerit herbam? Cum quis ex uita seculari  intuitiue uisionis desiderio estuat, cum refectionis intime pabulum concupiscit, quasi herbam non inueniens onager rugit. Dicitur Iudeus, unde propheta: Onagri steterunt in rupibus, defecerunt oculi eorum quia non erat herba; hoc superius de Iudeis dictum est, quorum oculi defecerunt, quia a sua spe frustrati sunt; et ista eis euanuerunt, quia non erat herba, quia eorum cordibus defuit eternitatis scientia, et nullo modo eos refecit pabulo uiriditatis intime doctrina. Dicitur hereticus, sicut scriptum est in Iob: Alii quasi onagri egrediuntur in deserto ad opus suum. Sunt nonnulli heretici qui populis admisceri refugiunt, sed secessum uite secretioris appetunt; qui, plerumque eos quos inueniunt, eo amplius  peste sue persuasionis inficiunt, quo quasi ex uite meritis reuerentiores uidentur.

Onocentaurus, proprie. Dicitur homo luxuriosus et superbus, unde Isaias: Erit cubile draconum et pascua struthionum et demonia occurrent onocentauris; per dracones malitia, per struthiones hypocrisis designatur. In peruersa igitur mente draco cubat et struthio pascitur, quia et latens malitia callide tegitur, et intuentium oculis simulatio bonitatis antefertur; per onocentaurum lubrici et elati designantur; onos enim Grece, Latine asinus dicitur. Et luxuria per asinum figuratur; tauri enim uocabulo ceruix superbie designatur; onocentauri ergo sunt qui subiecti luxurie uitiis, inde ceruicem erigunt unde humiliari debuerunt; onocentauris autem demonia  occurrent, quia maligni spiritus ualde eis ad uotum deseruiunt, quos de his superbire conspiciunt que flere debuerunt.

Onus, proprie. Dicitur Nouum Testamentum, unde Dominus in Euangelio: Iugum meum suaue est, et onus meum leue. Dicitur uetus Testamentum, unde Petrus in Act.: Hoc est onus quod neque nos neque patres nostri portare potuerunt. Dicitur ad portandum difficile, unde: Alter alterius onera portate. Dicitur peccatum, unde in Euangelio: uenite ad me, omnes qui laboratis et onerati estis. Dicitur aduersitas siue tribulatio, unde Dauid: Diuertit ab oneribus dorsum eius.

Operari, proprie. Notat concupiscere, unde Apostolus: Non ego operor illud, secundum quod habitat  in me peccatum. Notat causam prebere, unde Paulus: Cum enim essemus in carne, passiones peccatorum, que per legem erant, operabantur in membris nostris, ut fructificarent morti. Notat gubernare, unde Dominus: Pater meus usque modo operatur et ego operor.

Opportunitas est congruitas uel facilitas ad aliquid faciendum, unde de Iuda legitur in Euangelio quod querebat opportunitatem quomodo Iesum traderet. Dicitur tribulatio, que propter tria dicitur opportunitas; propter congruitatem, quia congruum est ut sancti tribulationem patiantur ad sui probationem, iuxta illud quod dicitur de sanctis: Digni inuenti sunt pro nomine Iesu contumeliam pati. Secundo propter utilitatem, quia utile est sanctis tribulationibus  pulsari. Tertio propter necessitatem, quia oportet sanctos pati propter eternam predestinationem; unde legitur in Psalmo: Respicit in opportunitatibus. Dicitur necessitas, unde in Euangelio: Oportebat Christum pati et resurgere a mortuis.

Opus proprie id quod prouenit ex operatione, unde Iob: Operi manuum tuarum porriges dexteram; secundum quod solet distingui inter opus operans et opus operatum. Opus operans Iudeorum, quo crucifixerunt Christum, fuit malum. Opus operatum, id est passio Christi, fuit bonum. Dicitur necessarium, unde in Euangelio: Dominus his opus habet. Dicitur genus operis, in Gen.: Requieuit Deus ab omni opere quod patrarat, id est ab omni genere operum, quia post sextum diem nouum genus  non fecit.

Orare, proprie. Notat etiam bene agere, iuxta illud Apostoli: Sine intermissione orate, id est bene agite, secundum quod solet dici: Qui bene operatur, bene orat. uel ad litteram intelligendum est hoc: Sine intermissione orate, id est horis determinatis et orationi deputatis. Notat humanitatem suam Deo Patri presentare, unde Christus dicitur orare pro nobis, id est suam humanitatem representare Patri in qua meruit humanum genus [saluare]. Notat mentis deuotionem ad Deum dirigere, unde sancti dicuntur orare pro nobis.

Orbis proprie. Dicitur septimana orbiculariter reuoluta, unde in hymno: Orbis uolutus septies, signat beata tempora. Dicitur mundus, unde in libro  Sapientie: Spiritus Domini repleuit orbem terrarum, id est uniuersa mundana conseruat in esse. Dicitur terra, unde Dauid: Et in fines orbis terre. Dicitur Ecclesia, unde in Psalmo: Reuelata sunt fundamenta orbis, etc., id est uerba prophetarum manifestata quibus unitur Ecclesia.

Ordo, proprie. Gradus ecclesiasticus, secundum quam acceptionem subdiaconatus, diaconatus dicitur ordo. Dicitur officium, unde Dauid: Tu es sacerdos in eternum secundum ordinem Melchisedech. Dicitur uniformis spirituum multitudo, ut uno speculandi Deum modo, secundum quam significationem distinguuntur nouem ordines angelorum. Dicitur conuenientia uel concordia, unde Iob: Antequam uadam ad terram tenebrosam, etc., ubi nullus  ordo.

Organum idem est quod psalterium; nablum enim Hebraice, psalterium Grece, organum dicitur Latine. Dicitur instrumentum organicum quod constat ex diuersis fistulis plumbeis quod in flantibus follibus sonum dat: hoc enim instrumentum uulgariter dicitur organum. Solet etiam poni pro quolibet instrumento organico. Dicitur concordia uirtutum, unde Dauid: Laudate eum in chordis et organo.

Oriens, proprie; unde Dominus in Euangelio: Multi uenient ab Oriente. Dicitur etiam Christus, unde in cantic. Zacarie: uisitauit nos Oriens ex alto.

Orphanus, proprie. Dicitur etiam iustus qui relinquit  matrem concupiscentiam et patrem diabolum, unde Dauid: Orphano tu eris adiutor.

Os, oris, proprie. Dicitur cor siue mens, unde Dauid: Os iusti meditabitur sapientiam; mens enim eleganter dicitur os, quia ipsum os est instrumentum eius; quia quod homo corde concipit, ore exprimit. Dicitur introitus, unde legitur in Iosue: uoluite saxa ingentia ad os spelunce. Dicitur etiam uerbum, quia uerbum ore profertur, unde Dominus in Euangelio: Ex ore te iudico. Et in Iob: Manum meam ponam super os meum. Manum super os ponere est uirtute boni operis culpas tegere incaute locutionis. Dicitur testimonium; unde Dominus: In ore duorum uel trium testium stat omne uerbum.  Dicitur uultus, unde Statius:

   . . . Natat ignis in ore
Purpureus.
Dicitur deuoratio, unde Dauid: De ore leonis libera me, Domine. Dicitur instantia, unde in Exod.: Interfecit eos in ore gladii, id est in instantia uel deuoratione. Dicitur presentia uel manifestatio, secundum quod solemus dicere: Locutus est ei ore ad os, id est manifeste uel presentialiter. Dicitur etiam Deus Pater, quia ab eo procedit uerbum, id est Filius, unde in ant.: O sapientia que ex ore Altissimi prodiisti, id est ab ore altissimi Patris. Eleganter autem Deus Pater dicitur os, quia, sicut uerbum procedit ab ore sine oris aliqua mutatione, ita Filius a Patre sine Patris demutatione.  Dicitur etiam Filius; quia, sicut aliquis ore loquitur, ita Pater per Filium; unde in Cant. Ecclesie: Osculetur me osculo oris sui. Sensus est: Orat Ecclesia Patrem ut osculetur se, id est uisitet, osculo oris sui, id est incarnatione Filii sui. Triplici ratione Filius dicitur os: Ore reficimur, ore osculamur, ore loquimur. Pater autem Filio quasi ore proprio se reficit, quia per eum propriam uoluntatem perfecit aut impleuit. Similiter eo quasi ore proprio humane nature osculum dedit cum eam Filio uniuit, similiter locutus est ei ore isto, per ipsum predicando mundo. Dicitur iustus per quem loquitur Dominus, unde: Os Domini locutum est. Eleganter homo iustus os Domini nuncupatur, quia in eo Pater proloquitur, Filius eloquitur, Spiritus  loquitur. Pater proloquitur in sancto, quando primum et principale uerbum, id est Filius, mittitur in sanctum. Filius uero eloquitur quando spirituali et speciali modo sancto infunditur qui tunc extra consuetum modum loquendi loquitur. Spiritus sanctus in sancto loquitur quando eius menti mirabiliter infunditur. Dicitur etiam suggestio demonis, unde legitur: In medium oris eius quis intrabit? In medium quippe oris eius intrare est calliditatis eius uerba penetrare, ut nequaquam pensetur quid resonant nec quo intendant. Dicitur predicator Antichristi, unde legitur in Iob: De ore eius lampades procedunt. Sicut hi qui prouident oculi, sic qui predicant os uocantur. Sed de hoc ore lampades  exeunt, quia mentes audientium ad amorem fidei accendunt. Dicitur doctorum scientia, unde Ioannes: Potestas equorum in ore et in caudis eorum erat. In nequissimis, inquam, predicatoribus ubique carnali impulsu currentibus in ore et in caudis potestas, quia ipsi quidem peruersa sua de Deo predicant, sed temporalibus potestatibus fulti, per ea que retro sunt exaltant.

Os, ossis, proprie. Dicitur robustior in Ecclesia Dei, unde Dauid: Ossa mea sicut cremium aruerunt. Dicitur robur uel uirtus, unde Dauid: Sana me, Domine, quoniam conturbata sunt omnia ossa mea. Dicitur apostolus, unde Dauid: Foderunt, etc., dinumerauerunt omnia ossa mea. Dicitur ratio; quia, sicut os est durius carne, ita ratio sensualitate,  iuxta quam significationem potest exponi, Conturbata sunt omnia ossa mea. Dicitur Christus, sicut per Iob in persona Domini dicitur: Pelli mee consumptis carnibus adhesit os meum. In osse quippe fortitudo, in carne uero infirmitas corporis designatur. Quia ergo Christus et Ecclesia sunt una persona, quid per os, nisi ipse Dominus figuratur? Quid per carnem, nisi discipuli qui in passionis tempore infirma eius sapuerunt. Per pellem uero, que exterior carne manet in corpore, quid nisi ille sancte femine figurantur, que ad preparanda corporis subsidia exterioribus Domino ministeriis seruiebant? Dicitur nequior in corpore Antichristi et callidior; unde Iob: Ossa eius uelut fistule eris; habet Antichristus carnes, et hi sunt qui ab aliis in  errore detinentur, ossa, qui alios in errore retinent. Dicitur fortitudo carnis, unde Iob: Elegit suspendium anima mea, et mortem ossa mea. Quid per animam, nisi mentis intentio; quid per ossa, nisi carnis fortitudo designatur? Omne autem quod suspenditur procul dubio ab imis eleuatur. Anima ergo suspendium elegit, ut ossa moriantur, quia, dum mentis intentio ad alta subleuatur, omnis in se fortitudo exterioris uite necatur. Dicitur etiam fortitudo secularis dignitatis, unde Iob de superbo ait: Ossa eius plena sunt adipe, quia ex dignitate seculari superbia nascitur. Mulier etiam sumpta de latere uiri dicta est os in Genesi. Adam dicebat: Hoc nunc os ex ossibus meis. Dicitur etiam illud os quod remanet ex oliuis eliquato oleo, secundum  quod uocamus reliquias oliuarum ossa.

Osculum, proprie. Dicitur incarnatio, unde in Cant.: Osculetur me osculo oris sui; quare incarnatio figuretur per osculum, superius expositum est. Dicitur euangelica doctrina, unde sic potest exponi predicta auctoritas: Osculetur me osculo, id est presentia euangelice doctrine. Dicitur uerbum adulatorium, unde in lib. Sapientie: Meliora sunt amici corrigentis uerba quam oscula blandientis. Dicitur unio pacis, unde Apostolus: Salutate uos inuicem osculo pacis, id est unione pacis.

Ostium, proprie, unde in Euangelio: Qui non intrat per ostium. Dicitur Christus, unde ipse dicit: Ego sum ostium. Dicitur brachium Nili, unde septem dicuntur Nili ostia esse que cataduple  uel cataracte dicuntur. Dicitur cor humanum, unde Ioannes in Apoc.: Ecce pulso ad ostium. Christus ad ostium pulsat quando libertatem arbitrii ad bene operandum inuitat. Et in Apostolo: Et ostium apertum est mihi in Domino, id est corda aperta ad recipiendum Euangelium. Dicitur desiderium carnalis concupiscentie, unde in Euangelio: Cum oraueris intra cubiculum, et clauso ostio, etc. Ostia claudimus cum desideria illicita cercemus. Dicitur sanctus predicator, unde Iob: Quis conclusit ostiis mare? Mare, id est tumor persequentium conclusus quando sancti uiri quasi quedam ostia contra tumorem persequentium oppositi. Dicitur intellectus, unde in Propheta: Et per singula gazophylacia  ostium in frontibus portarum. Gazophylacia sunt corda doctorum que scientie diuitias seruant; frontes portarum sunt uerba atque opera doctorum in quibus eos foris cognoscimus quales apud se intrinsecus uiuant. Est autem ostium per singula gazophylacia in frontibus portarum, quia unusquisque doctor in corde auditoris intellectum aperit in dictis et operibus antiquorum Patrum.

Ouile, proprie. Dicitur etiam Ecclesia, unde Dominus in Euangelio: Qui non intrat per ostium in ouile ouium. Dicitur etiam uita eterna, unde Dominus in Euangelio: Alias oues habeo que non sunt ex hoc ouili.

Ouis, proprie. Dicitur innocens, unde Dauid: Omnia subiecisti sub pedibus eius, oues et boues. Dicitur  Christus, unde Isaias: Tanquam ouis ad occisionem ducetur. Qui dicitur ouis propter singularem simplicem innocentiam, propter sue carnis esum, propter sue passionis sacrificium, quia suis prebet lanam, id est uirtutum uestituram. Dicitur angelus propter sui innocentiam, unde legitur in Euangelio de pastore quia, relictis nonaginta nouem ouibus, id est multitudine angelorum in paradiso, abiit per assumptam humanitatem querere ouem que perierat, id est hominem. Dicitur Christianus populus, unde Dauid: Nos autem populus eius et oues pascue eius. Dicitur gentilis populus, unde Dominus in Euangelio: Alias oues habeo. Dicitur Iudaicus populus, unde Dauid: Qui deducis uelut ouem Ioseph. Dicitur martyr, unde Dauid: Reputati sumus  uelut oues occisionis. Dicuntur damnati, unde Dauid: Sicut oues in inferno positi sunt.

Ouum, proprie. Dicitur etiam spes; quia, sicut in ouo est spes animalis, ita in spe exspectatio eterne beatitudinis, unde in Euangelio: Si quis petierit ouum. Dicitur consilium malignorum, unde de prauis  dictum est per prophetam. Oua aspidum ruperunt, et telas aranee texuerunt: qui comederit de ouis eorum morietur, et quod confotum est, erumpet in regulum. Oua quippe aspidum hominibus prauis rumpere, est malignorum spirituum consilia, que in eorum cordibus latent, peruersis operibus aperire. Telas quoque aranee texere est pro huius mundi concupiscentia quelibet operari; que de nulla stabilitate sunt, ea procul dubio uentus uite mortalis rapit. Bene autem additur: Qui comederit de ouis eorum morietur, quia qui immundorum spirituum consilia recipit, uitam in se anime occidit. Et quod confotum est, erumpet in regulum; quia consilium maligni spiritus quod corde tegitur, ad plenam iniquitatem nutritur; regulus namque serpentum rex  dicitur. Caput autem reproborum est Antichristus; quod ergo confotum est, erumpet in regulum, quia is qui in se nutrienda aspidis consilia recipit, et membrum iniquitatis factus in opus Antichristi accrescit.



P


 Pactum, proprie uotum uel preceptum, unde Pactum meum irritum fecerunt. Dicitur sacrificium unde: Lege pactum salis; dicitur sacrificium, quia in omni sacrificio apponebatur sal. Dicitur etiam promissum, unde dicit Pater in Gen.: Pacti mei  recordabor quod pepigi tecum.

Palea proprie. Dicitur etiam malus, unde Dominus: Paleas autem comburet igni. Per paleam etiam intelligitur inanis gloria, scilicet superbia, que ut palea a uento dispergitur et uentosa est. Dicitur sacra Scriptura, unde Isaias: Leo ut bos comedet paleas, id est superbi de gentibus ad fidem conuersi reficientur intelligentia Scripture sicut Iudeus ad fidem conuersus. Dicitur litteralis intelligentia, unde sic potest exponi predicta auctoritas: Leo, id est hereticus de suo ingenio superbus, ita adherebit litterali intelligentie sicut bos, id est Iudeus. Dicitur uilis, unde Iob loquens de Antichristo: Reputabit ferrum quasi paleas, id est predicatores sui temporis uilipendet.

 Paliurus, proprie herba cardonis. Dicitur quilibet in malitia prepotens et alios in malo defendens, sicut propheta sub Babylonis specie prauorum turbam et quamlibet peruersam mentem redarguit, dicens: Orientur in domibus eius spine, et urtice, et paliurus in munitionibus eius.

Pallium, proprie. Dicitur caritas que mentem humanam exornat, unde Isaias: Pallium breue utrumque cooperire non potest, quia Iudea simul Deum et diabolum diligere non potest. Dicitur peccatum carnis, unde Dominus: Si quis uult tibi auferre tunicam, dimitte ei et pallium, id est si confessus es peccata mentis prelato tuo, confitere et peccata carnis ut et omnia tibi dimittantur. Quia  pallium patet, per pallium figuratur peccatum carnis, quod magis est manifestum. Per tunicam, que magis latet, figuratur peccatum interius quod non patet. Dicitur stola eterne beatitudinis, unde: Dens putridus, et pes lassus qui sperat super infideli in die  angustie, et amittit pallium in die frigoris; Glos.: Quia maledictus est qui ponit spem suam in homine et in Deo spem suam ponere nescit, iste nec uite potest suscipere uerbum nec ad mansionem desiderate salutis potest pertingere, et amittit pallium in die frigoris, quia etsi in serenitate uite presentis habitu religionis uideatur indutus, in die iudicii nudus apparebit aut patebit. Dicitur etiam ornatus uirtutum, unde Isaias: Et pallium laudis pro spiritu meroris.

Palma arbor proprie. Dicitur etiam manus extenta. Dicitur ictus palme, unde de Christo dicitur: Alii autem palmas in faciem eius dederunt. Dicitur crux Christi que fuit de palma, unde in Cant.: Ascendam in palmam, id est in crucem. Palma dicitur crux  triplici ratione: ratione substantie, ratione circumstantie, ratione efficientie. Ratione substantie, quia lignum transuersale in cruce erat de palma. Ratione circumstantie, quia legitur super Cant. amoris in Glos.: Que inueniuntur in palma, resultant mystice in cruce Dominica. Palma horribilis est in radice, aspera in cortice, [firma in robore], erecta pro caritate, pulchra in culmine, dulcis in fructus suauitate; sic crux Dominica horribilis fuit in radice, quia primo detestabilis propter ignominiam tormenti; aspera in cortice propter penam, firma in robore propter Christi patientiam, erecta pro caritate ratione finis, pulchra in culmine intuitu resurrectionis, dulcis in fructu intuitu nostre redemptionis.  Ratione efficientie, quia sicut palma est premium uictorum, sic Christus per crucem consecutus est triumphum. Dicitur uictoria uel dicuntur eterna premia, unde Ioannes: Et palme in manibus eorum. Dicitur iustus, unde Dauid: Iustus ut palma florebit. Eleganti metaphora iustus comparatur palme; nam palma est arbor horribilis radice, aspera cortice, firma robore, sublimis culmine, delectabilis flore, suauis fructus dulcedine, erecta pro caritate, signum uictorie; sic uita sanctorum uel religiosorum horribilis in radice, scilicet ab initio intrantibus religionem, quia stultis infert horrorem; unde in libro Sapientie: Nos insensati uitam illorum putabamus insaniam; aspera est in cortice, in uictu scilicet, et cultu et uestitu; firma robore,  constantia scilicet et patientia; sublimis uirtutum et operum eminentia; delectabilis flore, quia in ea florent uirtutes et bone operationes; suauis est fructus dulcedine, quia pro labore percipit dulcem fructum uite eterne; erecta pro caritate, quia mentem erigit ad contemplandum celestia; signum uictorie, quia propter luctam, scilicet qua uincit mundum, carnem et diabolum, merebitur coronam. Dicitur etiam Ecclesia propter predictas rationes, unde Iob in persona Ecclesie ait: Et sicut palma multiplicabo dies; palma tarde proficit sed diu uiriditate subsistit: sic Ecclesia cum multis difficultatibus ad statum fidei peruenit, et pro collectione plurimorum etiam eiusdem fidei gloriam diutius stare concupiscit.

 Palmes, proprie. Dicitur sanctus Christo adherens per gratiam, unde Dominus: Ego sum uitis, uos palmites. Dicitur aliquis conuersus predicatione apostolorum, unde auctoritas Hieronymi ait: Apostolica communicatio non lota extendit palmites suos usque ad mare, id est apostoli reputati uiles et abiecti uel deiecti, multos de gentibus ad fidem Christi conuerterunt.

Palpebre, proprie. Dicuntur aperta et occulta loca Scripturarum per que aperitur et clauditur sacra Scriptura, que sunt quasi oculi Dei per quas interrogat et probat filios hominum, scilicet de ueteribus innouatos per fidem; quia boni de obscuris Scripturis non fatigantur, sed exercentur, de cognitione  non inflantur, sed confirmantur; unde Dauid: Palpebre eius interrogant filios hominum. Mors et resurrectio Christi dicuntur palpebre eius. Per hec duo probauit filios hominum, id est discipulos suos, et hoc est quod dicit: Palpebre eius interrogant filios hominum. Dicuntur intentiones cordis per quas cor aperitur et clauditur, unde Dauid: Si dedero somnum oculis meis et palpebris meis dormitationem, id est si delectationem carnalem, que significatur per somnum, oculis meis, id est uoluntatibus uel intentionibus meis, que per oculos significantur, dedero; et, ut plus dicam: Si dedero dormitationem palpebris meis, quod minus est quam dormitio, quasi dicat: Non dabo. Qui dormit, firmiter adheret somno; qui uero non dormit, sed  dormitat, modo a somno repellitur, modo ad somnum reuertitur; a simili ille dormire dicitur qui omnino terrenis intendit; dormitare dicitur qui modo ab eis retrahitur, modo ad ea redit. Dicuntur prelati Ecclesie, unde Iob in persona Ecclesie ait: Palpebre mee caligauerunt. Recte palpebre appellati sunt qui prouide pedum itinerationi inuigilant; sed cum multa Dei iudicia non intelligunt, palpebre sancte Ecclesie caligant. Dicuntur prudentes seculi, peruersis Antichristi consiliis inherentes, unde Iob: Oculi eius ut palpebre diluculi; per palpebras diluculi extremas uias noctis accipimus, in quibus quasi nox oculos aperit, dum uenture lucis uiam ostendit. Prudentes igitur seculi malitie Antichristi peruersis consiliis inherentes,  quasi palpebre sunt diluculi; quia fidem quam in Christo inueniunt quasi erroris noctem asserunt, et uenerationem Antichristi ueram esse mane pollicentur.

Panis proprie cibus quotidianus, unde Dauid: Qui deuorant plebem meam sicut escam panis. Dicitur necessaria uite, unde Dominus: Panem nostrum quotidianum. Dicitur manna quod datum est filiis Isrel, et signat panem angelorum, id est Christum. Dicitur caritas que nos spiritualiter reficit, unde Lucas: Quis ex uobis patrem petit panem? Dicitur aliqua in Trinitate persona, unde in Euangelio: Accommoda mihi tres panes, id est fidem Trinitatis. Dicitur refectio, unde Dauid: Fuerunt mihi lacryme mee panes, etc. Dicitur sacra Scriptura,  unde in Thren.: Paruuli petierunt panem et nemo, etc. Dicitur delectatio uite eterne, unde in Euangelio dicitur: Beatus qui manducat panem in regno celorum. Dicitur forma panis sub qua latet corpus Christi, unde Dominus distinguit inter panem uisibilem et inuisibilem; et ait Apostolus: Et panis quem frangimus; unde et Christus per partes manducari dicitur, non quantum ad suum corpus, sed quantum ad formam panis. Dicitur etiam corpus Christi, unde Paulus: Probet autem se ipsum homo et sic de pane illo edat. Dicitur unitas ecclesiastica, unde Paulus: Multi sumus unus panis in Christo Domino nostro, etc.

Pannus, proprie. Dicitur etiam altior et arctior  doctrina, que carnalibus proponi non debet; unde Dominus: Nemo mittit commissuram panni rudis in uestimentum uetus, id est nemo debet altiorem doctrinam carnalibus proponere. Dicitur immunditia, quia panno solet immunditia abstergi et ei immunditia adherere; unde Isaias: Omnes iustificationes hominis, etc.

Paradisus, proprie, unde in Gen.: Plantauit autem Dominus paradisum uoluptatis ab initio. Dicitur presens Ecclesia, unde in Apoc.: uincenti dabo edere de ligno quod est in paradiso. Dicitur uita eterna, iuxta quod solet exponi predicta auctoritas. Dicitur requies, unde in Euangelio: Hodie mecum eris in paradiso, quod non est intelligendum de terrena, unde expulsus est Adam; neque de angelica,  quia ad illam ante Christum nemo ascendit, sed [de paradiso], id est in requie, quod est esse cum Iesu.

Parare, proprie. Notat preparare, unde Dauid: Paraui lucernam Christo meo; et alibi in Euangelio: Parate uiam Domini. Notat dare uel ordinare, unde Ioannes: In domo Patris mei, etc., quoniam uado parare uobis locum. Notat ornare, secundum quod dicitur: Iste parat ecclesiam, id est ornat.

Parcere, proprie. Notat etiam peccatum remittere, unde Iob: Tu quidem gressus meos dinumerasti, sed parce peccatis meis. Signat prauas persuasiones prauorum hominum uel demonum refrenare, non ut non sint, sed ne damnentur, unde Dauid: Ab occultis meis munda me, et ab alienis parce seruo tuo. Notat non expendere, iuxta quod dicitur: Iste parcit pecunie.

 Pardus, proprie. Dicitur etiam hereticus qui diuersis fraudibus decipit, sicut pardus diuersis coloribus est distinctus; unde in Cant.: De cubilibus leonum, de montibus pardorum. Per montes igitur pardorum intelliguntur magistri hereticorum qui, aliquando conuersi ad fidem, cedunt in coronam Ecclesie. Dicitur diabolus, unde predicta auctoritas ad idem potest exponi: montes igitur pardorum dicuntur illi in quibus habitat diabolus; ex quibus coronatur Ecclesia, cum eorum ad fidem conuertuntur corda. Dicitur peccator, unde Isaias de conuertendis peccatoribus ait: Pardus cum hedo accubabit; per pardum peccator uariis peccatis aspersus  intelligitur; per hedum uero, ille qui se peccatorem humiliter cognoscit accipitur; pardus autem cum hedo accubat, cum is qui peccatorum maculis uarius fuit, cum eo qui se despicit et esse peccatorem fatetur, humiliare consentit.

Parere, proprie. Sumitur pro manifestare uel in actum producere, unde Dauid: Ecce parturiit iniustitiam et peperit iniquitatem, id est in actum produxit uel manifestauit. Notat creare uel per gratiam reformare; unde in Ieremia: Clamat perdix, congregauit oua que non peperit; perdix significat diabolum, quia sicut perdix fouet aliena oua, ita diabolus frequenter eos quos Deus creauit, uel per gratiam regenerauit, seducendo in malo nutrit et fouet, et ad malum congregat; et hoc est: Clamat perdix, congregauit  oua que non peperit. Clamat diabolus per hereticos, clamat per terre tyrannos, clamat per tribulationes, clamat per uarias tentationes uel suggestiones. Notat renouare, unde in cerei benedictionibus: Ut nouam pariat gratia mater infantiam. Notat preordinare uindictam uel Filium eternaliter gignere, unde Dominus per prophetam: Nunquid ego non paream, quasi dicat: Imo quia Filium eternaliter genui uel penam malis infligendam apud me preordinaui.

Paries, proprie. Dicitur humana Christi natura; unde in Cant.: En ille stat post parietem nostrum; Christus post parietem nostrum stetit quando humanam naturam assumpsit. Dicitur gentilis populus et Iudaicus, unde legitur quod Christus est lapis  angularis coniungens duos parietes in unum, id est duos populos in fidei unitatem. Aliquando dicitur humana uel angelica natura, unde legitur quod celestis Ierusalem constabit ex duobus parietibus, id est ex angelis et hominibus. Dicitur Christus, unde Dauid: Tanquam parieti inclinato macerie depulse, hoc supra expositum est. Significat peccati duritiam, sicut scriptum est: Ipse edificauit parietem. Aedificare parietem est contra se quempiam obstacula construere. Dicitur etiam mortalitas que impedit ne uideamus diuinam Christi naturam, id est intellectu comprehendamus; unde secundum aliam expositionem: Ecce ille stat post parietem nostrum; quia mortalitas quasi paries interponitur inter nos et Deum ne comprehendamus ipsum, post  parietem Christus stetit cum mortalem carnem de uirgine sumpsit; sub pariete nos pressi iacemus, quia naturaliter mortales sumus, ipse uero non substantialiter post parietem stetit, quia uoluntate non natura mortalis exstitit, stetit post parietem ut eum impelleret. Greg.: Qui mortem nostram moriendo destruxit.

Pars, proprie, Deus; unde Dauid: Dominus pars hereditatis mee, id est pars hereditaria mea. Dicitur partitio, unde Salomon: Da partes septem necnon et octo, id est partire septenarium et octonarium dando septenarium ueteri Testamento et octonarium Nouo, quia patres ueteris Testamenti obseruauerunt septimum diem, septimam septimanam,  septimum mensem; patres uero Noui Testamenti obseruant diem octauam, scilicet diem Dominicam et Octauas sanctorum. Dicitur locus adiacens alicui regioni uel ciuitati, unde in Euangelio legitur quod iehsu secessit in partes Cesaree Philippi, id est in loca adiacentia illi ciuitati. Dicitur ratio: Que nobis pars in Dauid uel que hereditas in filio Isai? quasi dicat: Que est ratio ut ex una tribu eligatur qui regat alias. Dicitur status, secundum quod solet dici: Christus ex parte Patris est immortalis, ex parte matris fuit mortalis, id est secundum statum paternum uel maternum.

Parturire, proprie. Dicitur malum cogitare; unde Dauid: Ecce parturiit iniustitiam. Notat instruendo uel informando subditos laborare, unde Apostolus:  Filioli mei, quos iterum flens parturio, donec formetur Christus in uobis. Notat Deum Patrem Filium generare, unde Sapientia dicit se parturiri, id est a Patre generari.

Paruulus, proprie. Dicuntur etiam primi motus; unde Dauid: Beatus qui tenebit et allidet paruulos ad petram. Dicitur Christus qui paruulus dictus est et propter defectus humanos et propter innocentiam, unde Isaias: Paruulus enim natus est nobis. Dicitur humilis, unde Dauid: Sapientiam prestans paruulis. Dicitur simplex et minus intelligens, unde Ier.: Paruuli petierunt panem, et non erat qui frangeret eis.

Pascere, proprie. Notat etiam instruere uel informare, unde Dominus ad Petrum: Pasce oues meas.  Notat uentum attrahere, unde in propheta Osee: Ephraim pascit uentum et sequitur estum, id est decem tribus que significantur per Ephraim trahentur in diuersas partes mundi in captiuitatem, a quibus diuersi flant uenti; et sicut pascent uentos, ita diuersos attrahent ad spirandum. Notat perseuerare, quia ex pastu perseuerantia uite, unde quidam:

Pascitur in uiuis liuor, post fata quiescit.

Pascha proprie dicitur transitus. Dicitur etiam hora uespertina in qua quarta decima luna ad uesperum immolabatur agnus, unde in Ioanne legitur: Ante diem festum pasche, id est consecutiuum hore uespertine in qua immolabatur agnus. Dicitur agnus paschalis, unde in passione: Domine, ubi uis paremus tibi pascha? Dicitur Christus, unde Apostolus:  Etenim pascha nostrum immolatus est Christus. Dicitur panis azymus, unde Ioannes: Non introierunt in pretorium, ut non contaminarentur, sed ut manducarent pascha, id est panes azymos. Dicitur solemnitas paschalis, unde legitur quod Herodes posuit Petrum in carcerem, uolens eum post pascha producere populo. Dicitur etiam Dominice festum resurrectionis, quod manifestum est.

Pascua, proprie. Dicitur etiam sacra Scriptura; unde Dauid: In loco pascue ibi me collocabit. Dicitur Ecclesia, unde Psalmista: Nos autem populus eius et oues pascue eius. Dicitur etiam uita eterna, unde Dominus: Qui per me introierit saluabitur, et pascua inueniet.

Passer, proprie. Dicitur etiam leuis uel instabilis;  unde Dauid: In Domino confido, etc., sicut passer. O heretici, quomodo dicitis anime mee: Transmigra in montem, id est in Christum qui apud nos est, quia si hoc fecerim, ero sicut passer, id est leuis et instabilis. Dicitur sanctus uirtutibus pennatus, unde sic potest exponi prefata auctoritas: Transmigra ad nos qui sumus montes et sic eris sicut passer, pennis uirtutum munitus. Dicitur Christus, unde Dauid: Sicut passer solitarius in tecto; Christus in tecto fuit solitarius, quando resurgens a mortuis, solus in humana natura celos ascendit; et alibi: Passer inuenit sibi domum et turtur nidum, etc. Per passerem Redemptor noster, per turturem Ecclesia exprimitur; iam enim passer inuenit sibi domum, quia  eternum sibi Redemptor noster intrauit habitaculum; et turtur nidum inuenit, quia sancta Ecclesia amore Conditoris affecta crebris gemitibus utitur et uelut nidum sibi, id est pacatissimam fidei quietem, construit; in qua crescentes filios quasi plumescentes pullos quoadusque ad superiora euolent, caritatis gremio calefactos fouet. Dicitur ratio secundum aliam expositionem: Etenim passer inuenit sibi domum. Dicuntur etiam pauperes, unde Psalmista: Illuc passeres nidificabunt, quia pauperes a diuitibus necessaria uite accipiunt.

Passio, proprie, ignominiosum desiderium, unde Paulus: Propterea tradidit illos Deus in passiones ignominie. Ignominiosa passio dicitur, quia et ad penam gehennalem ducit, et uires anime enecat,  corpus eneruat, a Deo separat. Dicitur concupiscentia, unde Apostolus: Cum essemus in carne, passiones peccatorum, que per legem erant, etc.

Pastor, proprie. Dicitur etiam Christus, unde ipse ait: Ego sum pastor bonus. Dicitur prelatus, unde in Euangelio: Mercenarius et qui non est pastor; et in Cant.: Pasce hedos tuos iuxta tabernacula pastorum; Pastor est dictus quidam liber apud Hebreos quem nos non habemus.

Pater, proprie, aliquis ratione educationis uel opinionis, ut Ioseph; unde in Euangelio dicitur: Ego et pater tuus, etc. Pater ratione creationis uel recreationis, unde in Euangelio: Pater noster, qui es in celis, etc. Pater eterne generationis, unde Christus ait: Pater, si fieri potest. Dicitur pater  ratione spiritualis conceptionis, secundum quod mens humana concipit per gratiam Christum, unde Christus ait: Quicunque fecerit uoluntatem Patris mei. Pater ratione generis, unde Ioannes: Patres uestri manducauerunt, etc., id est predecessores uestri. Dicitur ratione antiquitatis, unde Abraham uocat patrem fratrem suum, iuxta illud: Alias soror mea est filia patris mei, id est Aram fratris mei, antiquioris me. Dicitur pater traditione legis, secundum quam patres legales dicebantur; erat enim preceptum in lege ut, fratre defuncto sine semine, superstes suscitaret semen fratris sui, et qui nascebatur dicebatur filius defuncti et non uiui; unde Heli dictus est pater Ioseph, quia, Heli mortuo sine semine, Iacob frater eius suscitauit ei semen et genuit  Ioseph; unde: iehsu, ut putabatur, filius Ioseph, qui fuit Heli. Dicitur pater ratione adoptionis, unde Dauid: Dictus est pater Nathan, quia adoptauit eum in filium, secundum quod Lucas ait: Qui fuit Nathan, qui fuit Dauid. Dicitur pater ratione imitationis, unde in Euangelio: uos ex patre diabolo estis. Dicitur pater ratione adinuentionis, unde Christus de Lucifero ait: Ipse est mendax et pater eius, id est adinuentor mendacii. Dicitur etiam pater ratione instructionis et regiminis, unde Eliseus ad Eliam ait: Pater mi, pater mi, currus Isrel.

Patere, proprie. Notat etiam dilatari, unde Apostolus: Os meum patet ad uos, o Corinthii. Notat  etiam manifestari, iuxta illud quod dicitur: Scriptura ita patet, id est manifesta est.

Pati aliquando sumitur a passione: Tanto magis meretur, quanto magis patiens est. Aliquando notat patientiam, unde: Quanto quis magis patitur, magis patiens est.

Pauper, proprie. Dicitur etiam humilis; unde Dominus: Beati pauperes. Dicitur etiam Christus qui dictus est pauper quantum ad res seculi et quantum ad defectus humanos, unde Dauid: Unicus et pauper sum homo. Dicitur etiam peccator qui caret spiritualibus diuitiis, unde a simili per contrarium diues dicitur ille qui spirituales habet diuitias; unde Ioannes: Scio tribulationem et paupertatem tuam, sed diues es, etc.

 Pauimentum, proprie. Dicitur humilitas auditorum; unde Ezech.: Et pauimentum lapide stratum in atrium per circuitum. Pauimentum recte stratum dicitur, quia in altitudinem caritatis uicissim sibi iuncte sunt anime, que et lapides appellantur propter fortitudinem fidei, et strate sunt in pauimento in compage humilitatis. Dicitur terrenum bonum; quia, sicut pauimentum exterius cemento ornatur, ita temporale bonum extrinsecus quamdam pretendit delectationis dulcedinem; unde Dauid: Adhesit pauimento anima mea; uiuifica me, etc.

Pax aliquando notat pacem temporis, unde in Euangelio: Gloria in excelsis Deo, et in terra pax hominibus bone uoluntatis. Aliquando eternitatis, unde Apostolus: Et pax Dei que exsuperat  etc.; et alibi: Pacem meam do uobis. Pax indiuidue Trinitatis, unde Paulus: Et pax Dei que exsuperat. Pax rationis et sensualitatis, unde Apostolus: Gratia uobis et pax in Iesu Christo. Dicitur pax simulationis, unde Dominus in Euangelio: Non ueni mittere pacem in terram, sed gladium. Dicitur pax caritatis, unde Dauid: Fiat pax in uirtute tua.

Peccator, qui in peccatis est. Emphatice etiam peccator dicitur obstinatus, qui notorio crimine laborat et alios prauis operibus scandalizat; unde Dauid: Peccatori autem dixit Deus. Similiter emphatice Antichristus dicitur peccator, unde Psalmista: Quoniam laudatur peccator. Similiter etiam peccator per depressionem dicitur peccator, iuxta quam acceptionem potest illud legi: Contere brachium  peccatoris, etiam de Antichristo.

Peccatum, proprie. Dicitur pena que infligitur pro peccato; unde Apostolus: Christus tulit peccata nostra super lignum, id est penam pro peccatis nostris in ligno crucis. Dicitur fomes peccati siue concupiscentia, quia ex ipsa nascitur omne peccatum, unde Paulus: Sed peccatum, ut appareat peccatum, per bonum mihi operatum est mortem. Quia fomes siue concupiscentia, sumpta occasione ex lege, quia magis incanduit, exarsit, cum homo semper nitatur in uetitum cupiatque negata, operata est mortem, id est mortale peccatum, per bonum, id est per legis mandatum quod a bono datum est et ad bonum. Dicitur diabolus, quia a diabolo initium  peccati est et nos inuitat ad peccatum, unde Apostolus: De peccato destruxit peccatum in carne, id est infirmauit potestatem diaboli de peccato, id est pro peccato, secundum quam expositionem solet sic exponi predicta auctoritas: Christus destruxit peccatum, id est deleuit omne peccatum per ea que sustinuit in carne sua, et hoc de peccato, id est pro eo quod ipse factus est peccatum, id est hostia pro peccato. Dicitur reatus sceleris, id est obnoxietas pene qua aliquis tenetur pro peccato; iuxta quod dicitur transacto homicidio, peccatum homicidii esse in aliquo, id est reatum. Dicitur infidelitas, unde Christus ait: Cum uenerit Paracletus, ille arguet mundum de peccato. De peccato subaudi suo, id est de infidelitate, quia non crediderunt in me. De iustitia,  subaudi uestra, loquitur enim ad apostolos; quia non imitati sunt eam, quia iustitia et spes erit in uobis quando non uidebitis me, quia tunc maiori caritate inflammati maiori iustitia eritis prediti. Et de iudicio meo, quod non timuerunt, quia non crediderunt me uenturum ad iudicium, de quo tamen iudicio iam patet quia princeps mundi iam iudicatus est.

Pectus, proprie. Dicitur etiam cogitatio luxurie, unde in Gen. ad serpentem dictum est: Pectore et uentre repes. Repit [uentre], inquam, serpens, id est diabolus, quando per humana membra sibimet subdita usque ad expletionem operis luxuriam exercet. Repit pectore quando eos quos in opere luxurie non ualet polluere, polluit in cogitatione.

 Pecunia, proprie. Dicitur etiam doctrine sancte mysterium, unde in Iob: Si fructus terre mee comedi absque pecunia. Terra Ecclesia sancta; fructus ergo terre absque pecunia comedere est ex Ecclesia sumptus accipere, sed eidem Ecclesie predicationis pretium non prebere.

Pecus. Dicitur aliquis carnalibus uoluptatibus deditus, unde Dauid: Omnia subiecisti sub pedibus eius, etc., insuper et pecora campi. Dicitur etiam gentilis populus pecudi propter spurcitias idololatrie comparatus, unde apud Isaiam uocatur pecus Cedar, aries Nabaioth.

Pellis, proprie. Dicitur etiam bonum temporale, unde Iob: Ait Satan: Pellem pro pelle dabit homo,  id est homo magis uult sustinere damnum in pelle exteriori, id est in bono temporali, quam in pelle interiori, id est in carne; id est magis uult amittere temporale bonum quam in corpore sustinere supplicium. Dicitur iustus, unde per pelles rubricatas que cooperiebant tabernaculum significatur martyrium, unde in Epitalamio Sponse, id est Ecclesie: Nigra sum, sed formosa, etc., sicut pellis Salomonis; ibi pelle significat sanctos qui cedunt in ornamentum Salomonis templi, id est in ornamentum Ecclesie Dei. Dicitur praua consuetudo, in qua peccator inuoluitur; unde propheta Ier.: Nunquid poterit Aethiops mutare pellem suam? id est peccator per prauam consuetudinem oppressus.  Dicitur homo pene subiectus, unde: Quid extenderis, pellis morticina? Dicitur sacra Scriptura, unde Dauid: Extendens celum sicut pellem. Dicitur stultus, unde Iob de infidelium conuersione ait: Nunquid implebit sagenam pelle eius aut gurgustium piscium capite illius. Per sagenam uel gurgustium piscium, Ecclesie fideles qui unam Ecclesiam catholicam faciunt, designantur; unde Dominus in Euangelio: Simile est regnum celorum sagene. Dicuntur sancte mulieres, que Domino adherentes exterioribus ministeriis, ad subsidia corporis seruiebant; unde Iob in persona Domini ait: Pelli mee consumptis carnibus adhesit os meum, [quod] supra expositum est. Dicitur carnalis motus, unde Iob: Pelle et carne uestisti me; pelle et carnibus interior  homo uestitur, quia in eo quod ad superiora erigitur, carnalium motuum obsidione uallatur.

Penna, proprie. Dicitur contemplatiuus, unde Dauid: Penne columbe deargentate, quia uir contemplatiuus qui est de Ecclesia Dei, per columbam signata, per contemplationem euolat ad alta et fulget eloquentia. Dicitur uirtus uel contemplatio, unde Psalmista: Quis dabit mihi pennas sicut columbe. Dicitur protectio, unde Dauid: Scapulis suis obumbrabit tibi et sub pennis, etc.

Per aliquando notat tempus, unde Dauid: Per singulos dies benedicam tibi. Aliquando locum, unde in Euangelio: Per aliam uiam reuersi sunt. Notat ministerium, unde in Euangelio: Lex per Moysen data est. Notat occasionem: Per unum hominem mors  intrauit in mundum. Notat causam formalem, iuxta quod solet dici: Hoc factum est per malitiam illius uel: Hoc fecit ille per sapientiam uel potentiam suam. Notat deprecationem, unde Apostolus: Obsecro uos per misericordiam Dei. Notat personalem distinctionem, unde Paulus: Filius est per se non a se, quia a Patre est, sed a Patre distinctus est. Notat comitantiam, unde Apostolus de Deo Patre loquens ait: Per quem fecit et secula. Deus Pater dicitur omnia fecisse per Filium quia omnia operatus est cum eo. Altiori tamen consideratione, Pater dicitur operari per Filium, quia nomen sapientie appropriatur Filio. Filius etiam dicitur manus Patris et Pater omnia operatur per sapientiam suam, et sicut per manum  quis operatur, ita Pater per Filium dicitur operari. Et ne minor Patre esse uideatur, potius Pater operari dicitur per Filium quam Filius per Patrem; unde ait Pater ad Filium: Tecum principium, non ait mecum principium ut a Filio minoritas excludatur.---Per in compositione aliquando notat consummationem, unde in Gen.: Perfecti igitur sunt celi et terra. Aliquando notat contrarietatem, ut cum dicitur: Iste est periurus uel perfidus, id est agens contra suum iuramentum uel fidem. Aliquando ponitur pro ualde, ut cum dicitur: Iste est perpulcher, id est ualde pulcher, quod ostendit Priscianus hoc inducens exemplum: Perpulchra bona haud tuis similia.

Percutere, proprie. Significat interficere, unde Saul:  Percussit mille et Dauid decem millia. Notat occidi permittere, unde Deus Pater ait dextero : Percutiam pastorem et dispergentur, etc., id est Christum permittam occidi; alia littera habet percute, ut intelligatur propheta loqui ad Deum Patrem. Notat culpam in homine delere, unde in Deut.: Percutiam et ego sanabo.

Perdere, proprie. Significat damnare, unde Dauid: Perdes omnes qui loquuntur mendacium. Notat reprobare, unde: Perdam sapientiam sapientum. Notat etiam confingere, unde Dauid: Factus sum tanquam uas perditum.

Perdix, proprie. Dicitur diabolus, ut superius diximus, unde Ieremias: Clamat perdix, qui ideo  perdix dicitur, quia multoties perdit eos quos obtinuerat in peccatis.

Perfectus aliquando dicitur aliquis ratione operationis, unde in Gen.: Ne erat perfectus in generatione sua, id est respectu eorum qui erant de generatione sua. Aliquando dicitur ratione signi, unde in Euangelio: Si uis perfectus esse, id est si uis habere signa perfectionis, uade, uende omnia. Dicitur ratione uoti, unde Augustinus: Quod non debent perfecti mentiri pro conseruanda uita alicuius. Ratione plenitudinis, unde Apostolus: Occurremus in uirum perfectum in mensuram. Dicitur aliquis perfectus ratione uie, unde in Euangelio: Estote perfecti, id est habete illam perfectionem quam debetis habere in uia. Dicitur ille in quo nichil superfluum,  nichil diminutum actu uel natura, ut Deus; unde in predicta auctoritate legitur: Sicut Pater uester celestis perfectus est. Dicitur ratione consummationis, secundum quam acceptionem illi dicuntur perfecti qui sunt in patria, unde Apostolus: Tunc euacuabitur quod imperfectum est. Dicitur ille qui habet perfectam caritatem, unde Ioannes: Perfecta caritas foras mittit timorem, quia caritas imperfecta foras mittit timorem seruilem, perfecta initialem.

Perire, proprie. Notat etiam peccare, unde in Euangelio: Mortuus erat et reuixit, perierat et inuentus; hoc intelligitur de gentili populo per filium prodigum signato qui perierat per culpam, reuixit per  gratiam. Significat non resurgere, unde Apostolus disputans contra illos qui negabant resurrectionem mortuorum, ait: Ergo qui dormierunt perierunt. Notat hominem desinere esse impium, unde in Psalmo: Increpasti gentes et periit impius, id est impietas desiit esse in ipso. Notat reprobari, unde Dauid: Quoniam nouit Dominus, id est approbabit uiam iustorum, et iter impiorum peribit, id est reprobabitur. Notat damnari, unde in Psalmista: Infirmabuntur et peribunt a facie tua.

Permittere significat indulgere, unde solet dici quod abbas permitit monachos comedere carnes, id est indulget. Notat non prohibere, unde in Glos. super illud Psalmiste: Irascimini et nolite peccare: Lex quod est necessitatis permittit, id est non prohibet.  Notat non punire, unde legitur quod Moyses permisit Iudeos repudiare uxores suas, id est non puniuit peccatum repudii. Notat non impedire, unde dicitur quod permittit mala fieri, id est non impedit quin fiant.

Persona, proprie. Dicitur nature rationalis indiuidua substantia, id est substantia que est ita nature rationalis quod ab omni re est distincta, ut homo uel angelus uel Deus; quilibet istorum est nature rationalis que est substantia ab omni alia re distincta. Anima ergo non est persona, quia quamuis nature rationalis, tamen non est substantia indiuidua, quia non est ab omni alia re diuisa; de homine enim est tanquam eius pars nec ab eo diuisa est; indiuiduum enim dicitur quod ab omni alia re est ualde diuisum,  unde Betius in lib. De duplici natura et una persona Iesu Christi: Persona est nature rationalis indiuidua substantia. Aliquando substantia idem dicitur quod subsistens, unde: Pater et Filius et Spiritus sanctus tres sunt persone, id est tres subsistentes. Dicitur aliquis aliqua dignitate preditus, unde in Euangelio: Rabbi, scimus quia uerax es, et non accipis personam hominis. Dicitur etiam proprietas, unde: Pater differt a Filio a persona. Dicitur essentia, unde Augustinus: Non est aliud esse personam, aliud esse essentiam, omnino idem. Dicitur ille qui habet aliquod officium in Ecclesia, unde Apostolus eos uocat personas diuersarum facierum. Apud rhetorem etiam persona dicitur qui propter suum factum uel dictum uel suas possessiones trahitur in causam,  unde: Artis rhetorice materia sunt persona et negotium. Etiam apud illos qui tractant comedias uel tragedias persona dicitur histrio, qui uariis modis personando diuersos status hominum representat, et citur persona a personando, que manifeste ostendit Betius in lib. De duplici natura et una persona Iesu Christi. Apud grammaticos dicitur etiam persona res supposita locutioni, secundum quam acceptionem tres distinguuntur persone: prima, secunda, tertia.

Pes, proprie. Dicitur diuina Christi natura, secundum quod calceamentum, id est humana natura dicitur ei unita, unde in Euangelio: Non sum dignus soluere corrigiam calceamenti pedum eius; et alibi: Nolite iurare per celum quoniam thronus Dei est, neque per terram quoniam scabellum pedum eius est.  Dicitur humana Christi natura, quia sicut pes est inferior pars hominis, ita humanitas inferior natura Christi; unde Dauid: Donec ponam inimicos tuos scabellum pedum tuorum, id est subiiciam tibi secundum humanitatem. Dicuntur predicatores qui per orbem discurrunt, unde Isaias: Quam pulchri pedes euangelizantium, etc. Dicuntur finales iusti qui persecutionem patientur tempore Antichristi, unde Ioannes: Pedes eius similes aurichalco. Dicuntur humani affectus qui fuerunt in Christo, unde dicitur: Cum uidissem eum, cecidi ad pedes eius. Dicuntur humani affectus aliorum, unde in Euangelio: Qui lotus est non indiget nisi ut pedes lauet, id est mentis affectus a uenialibus purget; et alibi Dauid: In  laqueo quem absconderunt comprehensus est pes eorum. Dicuntur infirmi in Ecclesia Dei, unde Iob in persona Ecclesie de infirmorum conuersione conqueritur, dicens: Pedes meos subuerterunt et oppresserunt quasi fluctibus semitis suis; isti dum ad opera terrena deseruiunt tanto celerius ab aduersariis falli possunt quanto sublimia non intelligunt. Hos itaque pedes aduersarii subuertunt, quia scilicet infirmos in Ecclesia Dei ad sui dogmatis errorem trahunt. Subuersi autem pedes uiam tenere nequeunt, quia infirmi quique persecutorum suorum uel promissionibus persuasi, minis territi, uel cruciatibus fracti, ab itinere recto deuiant; et cum infirmus quisque peruersos florere conspicit, hunc in peruersitatis pelagus misere unda imitationis mergit.

 Petra, proprie. Dicitur Christus, unde Apostolus: Petra autem erat Christus; et alibi: Suxerunt mel de petra, hoc superius expositum est. Dicitur fides Christi, unde in Psalmo: Beatus qui tenebit et allidet paruulos suos ad petram, id est qui detinebit primos motus ne surgant in consensum et actum, et allidet eos ad petram, id est refrenabit per fidem Christi. Dicitur sublimis celi potestas, unde de sancto uiro sub nomine aquile ad Iob Dominus loquens, ait: In petris manet. Per petras sublimes uirtutum celestium potestates intelliguntur; in his enim quemadmodum aquila manet, id est iustus, dum illorum perennem gloriam prestolatur. Dicitur gentilis populus qui petre comparabilis erat propter duritiam infidelitatis, unde in Isaia: Emitte agnum,  Domine, dominatorem terre, de petra deserti, id est mitte Christum in carne descendentem tam de gentibus quam de Iudeis. Dicitur obduratum cor gentilium, unde Iob de Domino ait: In petris riuos excidit. Per petras dura corda gentilium accipimus, per riuos fluuios predicationis intelligimus. In petris ergo Dominus riuos excidit, quia in duris gentilium cordibus fluuios predicationis aperuit.

Pharetra, proprie. Dicitur caro Christi, unde Isaias: In pharetra sua abscondit me, in carne humana. Dicitur occultum Dei iudicium, quasi diceret Filius: Pater abscondit me in carne humana. Dicitur occultum Dei iudicium uel sacra Scriptura, unde in Thren.: Misit in renibus meis filias pharetre sue, id  est sagittas, scilicet uerba communicationis iudicii uel sacre Scripture. Dicitur prauorum machinatio, unde Dauid: Parauerunt sagittas suas in pharetra, id est heretici uerba sua uelant occultis machinationibus. Dicitur occultum Dei consilium, unde Iob in persona Ecclesie ait: Pharetram suam aperuit et affixit me. Greg.: Sicut in pharetra sagitte; sic in occulto Dei consilio sententie latent. Ex pharetra sagitta educitur quando ex occulto Dei consilio aperta sententia iaculatur. Et hoc est: Pharetram suam aperuit et affixit me, id est occultum suum consilium manifestauit et publica me percussione uulnerauit.

Phiala, uas uitreum, et dicitur a phialim Grece, quod Latine interpretatur uitrum, uel ab hio, as, quia in superiori parte uas illud amplissimum erat, inferiori  uero strictum; unde in lege Deus precepit Iudeis ut facerent phialas. Dicitur persecutio quam infert diabolus sanctis, unde in Apoc.: Quartus angelus effudit phialam suam in solem, id est diabolus persecutionem in sanctos qui lucent scientia sicut sol radiis. Dicitur predicatio, unde in Apoc. de angelo legitur: Qui habuit septem phialas; per angelum ordo predicatorum intelligitur, per septem phialas utilis predicatio. Dicuntur corda sanctorum fidelium in quibus procedunt orationes deuote, unde in Apoc.: Habentes singuli citharas et phialas, id est habentes corda pura ad modum auri, et plena adornamentorum, id est orationum.

Pietas est uirtus qua aliquis misericordia mouetur erga aliquem. Dicitur cultus Deo debitus  qui latria dicitur, unde idololatria solet dici impietas, quia pietati contraria, unde Apostolus dicit iram Dei uenturam super omnem impietatem.

Piger, proprie. Dicitur etiam aliquis laborans accidia qui tepet in operatione sua, unde in Ecclesiastico: Piger lapidabitur stercore bouis, quod supra expositum est.

Pilus, proprie. Dicitur superflua uite ueteris cogitatio, unde in Iob: Cum spiritus, me presente, transiret, horruerunt pili carnis mee. Sensus est: Cum humana mens contemplationis arce subleuatur, quasi uite ueteris cogitationes nascuntur, ita ut plenarie Deum non contempletur.

Pinguedo, proprie. Dicitur terrenarum rerum abundantia, unde de impio in Iob dicitur: Pingui ceruice  armatus est, pinguis ceruix opulenta superbia, affluentibus scilicet rebus quasi multis carnibus fulta.

Pinguis, proprie. Dicitur superbus, unde Dauid: Tauri pingues obsederunt me, id est Iudei ex abundantia terrenorum superbi. Dicitur iocundus: Et holocaustum tuum pingue fiat, id est iocundum fiat Deo, id est crucem in qua totus oblatus est conuertat in letitiam resurrectionis; uel secundum aliam expositionem, pingue dicitur caritatis ardore incensum, ut: Holocaustum tuum pingue fiat, id est intentio tua impinguetur in oleo caritatis.

Piscina dicitur lacus in quo non est piscis. Et dicitur piscina per antiphrasim. Dicitur lauatorium in quo antiquitus abluebantur membra hostiarum, unde Ioannes: Erat autem Hierosolymis probatica  piscina quinque porticus habens, unde probatica dicitur a probaton, quod est ouis uel pecus, quia in ea abluebantur membra pecudum. Dicuntur sancti qui fluenta doctrine auditoribus suis prebere non cessant, unde in Cant.: Oculi tui sicut piscine Mesebon, quod cingulum meroris interpretatur et significat sanctos qui, neglectis caducis seculi gaudiis, cingulo se constringunt et caste et sobrie uiuunt.

Piscis, proprie. Dicitur etiam aliquis curis secularibus intentus, unde Dauid: uolucres celi et pisces maris. Dicitur Christus passus, unde: Piscis assus, Christus passus, in quadam prosa.

Pisticum dicitur fidele, unde Maria Magdalena legitur quod attulit alabastrum nardi pistici, id  est nulla aliena admistione corrupti; uel unguentum pisticum dictum est a loco. uel pisticum dicitur commistum, id est uariis speciebus aromaticis mistum; unde pisticum dicitur quasi pixicum quia in pixide clausum uel seruatum.

Pix, proprie. Dicitur tabes peccati, unde Salomon: Qui tangit picem coinquinabitur ab illa, id est qui imitatur peccata aliorum ab eis inficitur, quia corrumpunt mores bonos colloquia mala, et a conuictu mores formantur.

Planta, proprie. Dicitur etiam inferior in Ecclesia Dei, unde Isaias: A planta pedis usque ad uerticem non est sanitas, quia tam minores quam maiores in Ecclesia Dei laborant morbis uitiorum. Dicitur intentio, unde propheta: Planta pedis eorum quasi  planta pedis uituli; uitulus plantam habet bifidam et intentio euangelistarum quam habuerunt in Scripturis bifida fuit, quia ad duo caritatis brachia inuitauit, scil. ad dilectionem Dei et proximi. Dicitur finis uite, unde de iniquo legitur: Tenebitur planta eius laqueo, cuius enim usque in finem uita culpa constringitur, planta laqueo tenetur.

Plantare, proprie. Notat incarnare, unde Dauid: Et erit tanquam lignum quod plantatum, id est incarnatum est. Ubi alicuius rei fit plantatio, aliud est quod plantatur, aliud in quo plantatur, ita incarnatione alia humana natura que unita est diuine, alia diuina cui est unita humana natura. Planta pedis pro predicatore accipitur, unde in Apoc. de quatuor animalibus: Planta pedis eorum planta uituli,  quia sancti predicatores boum nomine designantur. Notat ad fidem conuertere, unde Paulus: Ego plantaui, Apollo rigauit. Plantare etiam per gratiam, unde Dauid: Plantati in domo Domini, in atriis domus Dei nostri florebunt.

Planum, proprie, facile ad intelligendum, secundum quod soliti sumus dicere: Littera plana est, quia caret scrupulo obscuritatis. Dicitur cor a scrupulis uitiorum expolitum, unde Isaias: Erunt inuia in directa et aspera in uias planas.

Platanus, proprie. Dicitur etiam Dei sapientia que attingit a fine usque ad finem, unde in lib. Sapientie: Et quasi platanus exaltata sum. Dicitur angelus, unde propheta Ezech.: Platani non fuerunt  eque frondibus suis. Lucifer dicitur esse factus in multis condensisque frondibus, quia prelatum ceteris legionibus tanta illum species pulchriorem reddidit quanta et supposita angelorum multitudo decorauit. Ita arbor in paradiso Dei tot quasi condensas frondes habuit quod sub se positas spirituum supernorum legiones tenuit.

Platea, proprie, lata uia que ducit ad mortem; unde Sapientia dicit: uideo paruulos et considero uecordem iuuenem qui transit per plateas. Dicitur cor dilatatum caritate, unde dicitur: Quasi platanus exaltata sum iuxta aquas in plateis, uel platee ibi dicuntur sancti sapientia et caritate dilatati. Dicitur populi multitudo, unde dicitur: Sapientia clamitat in plateis; uel platee ibi dicuntur doctores  per quos clamitat sapientia. Dicitur libertas proprie uoluntatis, sicut de quibusdam mire abstinentie et continentie ad prauitatem reuersis per Ieremiam dicitur: Non sunt cogniti in plateis. Qui per fiduciam sanctitatis, postposito meliorum iudicio, se sequuntur, quasi per plateas pergunt. Sed non sunt cogniti in plateis quasi de uita sua aliquid ostenderent quando frangendo proprias uoluntates in angusto calle se retinebant. Dicitur etiam communius preceptum, sicut per uicum intelligitur arctius mandatum, unde in Cantilena sponse: Per uicos et plateas queram quem diligit anima mea. uel per uicos intelliguntur prophete, per plateas apostoli; uel per uicos spirituales angustam uitam tenentes, per plateas seculares qui per latiorem  uiam incedunt. Omnis igitur circuit qui sanctos omnes qui sunt uel fuerunt mente conspicit et imitatur in secularibus. Aliquando inuenit quid ualeat ad inquisitionem sponsi.

Plaustrum, proprie. Dominus etiam uocauit se plaustrum onustum feno. Dicitur etiam peccati obligatio, unde: ue qui trahitis iniquitatem in funiculis uanitatis, et quasi uinculum plaustri peccatum uestrum, etc.

Pleiades sunt stelle quedam que dicuntur Pleiades, uel quia plures, uel quia pluuiales. Dicuntur sancti, unde Dominus ad Iob loquens ait: Nunquid coniungere ualebis micantes stellas Pleiades; Pleiades ita uicine sibi et diuise sunt condite ut et simul sint et tamen coniungi nequaquam possint. He significant sanctos qui inter presentis uite tenebras  Spiritus septiformis gratie nos lumine illustrant, et ab ipsa mundi origine usque ad eius terminum diuersis temporibus ad predicandum missi, et iuxta aliquid non coniuncti, quia et diuersis temporibus apparentes quodammodo diuisi fuerunt ratione temporis, sed coniuncti per intentionem mentis. Dicitur Noui Testamenti gratia, unde altero modo potest exponi hec auctoritas: ipse quippe stelle Pleiades septem sunt, tanto ergo Noui Testamenti gratiam apertius indicant, quanto cuncta liquido cernimus quod per illud fideles suos septiformis Spiritus illustrat. Redemptor ergo noster in carne ueniens Pleiades coniunxit, quia operationes septiformis Spiritus et iunctas et micantes habuit; unde Isaias: Et requiescet super eum spiritus Domini, spiritus sapientie  et intellectus. Nullus uero hominum operationes Spiritus sancti simul omnes habuit: Alii uero prophetiam, alii scientiam, et sic de aliis. Est ergo sensus: Nunquid coniungere ualebis micantes Pleiades, id est aliqui habere lumina quarumdam uirtutum possunt, sed nunquid simul omnes exercere sufficiunt? quasi dicat: non.

Plenitudo, proprie. Dicitur etiam uniuersitas, unde Paulus ait quod cecitas expergefacta est in Isrel donec plenitudo gentium intraret. Dicitur caritas, unde in Apostolo: Plenitudo legis est caritas. Dicitur abundantia, unde: De plenitudine eius omnes accepimus. Dicitur tempus gratie, unde Apostolus: At cum uenit plenitudo temporis.

 Plenum, proprie. Dicitur etiam abundans, unde: Plenum gratia et ueritate, id est abundantem gratia et ueritate. Dicitur fastidiens uel reprobans, unde in Isaia Dominus loquens de sacrificiis Iudeorum ea reprobando ait: Plenus sum; quasi dicat: Fastidio uel reprobo sacrificia uestra, quia non fiunt eo modo quo fieri deberent. Notat aliquem in bono consummatum, unde in ueteri Testamento de Abraham et Isaac legitur quod mortui sunt pleni dierum, id est in bono consummati. Dicitur onustum, unde in Samuele legitur quod Iesse misit ad Saul asinum plenum panibus, id est onustum, etc.

Pluere, proprie. Aliquando notat irrigare, unde Isaias. Mandabo nubibus ne pluant, id est predicatoribus  ne uos doctrina spirituali irrigent. Notat plenitudinem gratiarum abundare, unde Isaias: Rorate celi desuper et nubes pluant iustum, id est Spiritus sanctus gratiarum plenitudinem confert Christo. Notat aliquem cupiditate abundare, unde Dauid: Pluit super peccatores laqueos.

Plumarium opus acu factum, plumos enim interpretatur acus; unde legitur in ueteri Testamento, quod uestimenta summi sacerdotis erant facta ex opere plumario, id est acu contexto. Potest etiam dici opus plumarium a pluma, quia plume auium diuersis coloribus solent picturari.

Plumbum, proprie. Dicitur etiam peccator, unde de malis dicitur in Psalmo: Submersi sunt quasi plumbum in aquis uehementibus. Dicitur peccatum,  unde legitur iniquitas sedere super talentum plumbi; quia sicut plumbum trahit ad inferiora sua ponderositate, ita iniquitas. Dicitur Iudea, unde Iob: Quis in hoc mihi tribuat, etc., uel plumbi lamina, etc. Quod in plumbo scribitur ipsa metalli mollitie citius deletur. In silice uero tardius quidem littere ualent imprimi, sed difficilius deleri. Non ergo immerito in plumbi lamina Iudea exprimitur que precepta Dei et sine labore percepit et suscepta seruare noluit. Recte ergo per silicem gentilitas figuratur que uerba sacri eloquii uix custodienda suscipere potuit, sed fortiter suscepta seruauit; per stylum uero ferreum fortis Dei scientia designatur.

Plus proprie dicitur maius, unde Dominus: Multis  passeribus pluris estis uos, pretii subaudi, et est sensus pluris pretii, id est maioris pretii. Aliquando ponitur positiue, unde Apostolus: Multo magis gratia Dei et donum in gratia unius hominis, Iesu Christi in plures abundat, id est in multos, pro hac dictione multi.

Pluuia, proprie. Dicitur diuina gratia, unde: Descendit Dominus sicut pluuia in uellus, id est gratia Christi descendit prius in Iudeos, sicca terra totius gentilitatis, sed postea descendit super terram gentilitatis sicco uellere Iudeorum. Et fit allusio facto Gedeonis de quo legitur quod in signum uictorie primo pluuia descendit in uellus, sicca manente area, consequenter descendit in aream sicco uellere. uel hoc intelligi potest de Christi  incarnatione; quia, sicut pluuia sine strepitu descendit in uellus, uellere manente integro nullomodo corrupto, sic Christus descendit in uterum uirginis sine strepitu carnis, manente integritate uirginitatis. Dicitur promissio eterne beatitudinis, unde Dauid: Fulgura in pluuiam fecit. Predicatores aliquando fulgurant comminando, aliquando pluunt consolando et eterna promittendo. Dicitur prosperitas, quia sicut pluuia parit gaudium, unde: In protectionem et absconsionem a turbine et a pluuia, quia Christus Ecclesiam custodit, que nec frangitur aduersis nec eleuatur in prosperis.

Poculum, proprie. Dicitur uerbum diuinum; unde in Cant.: Umbilicus tuus crater tornatilis, nunquam indigens poculis; umbilicus Ecclesie predicator  est qui considerans infirmitatem humane nature eam aliis predicat; hic si perfectus est solam celestem mercedem exspectat, et quasi uolubilis prompta mente bene operatur. Hic crater nunquam indiget poculis, quia nunquam predicatoribus deest uerbum. Dicitur desiderium celestis patrie pro dilectione, unde Dauid: Et poculum meum cum fletu . . .

Pena, proprie. Dicitur etiam probans, ut in Iob; humilians, ut in Paulo; excrucians, ut in inferno, etc. Purgans, ut in Maria sorore Moysi quam Dominus lepra percussit ad correctionem, quia obiurgauerat contra Moysen, et eiecta est extra castra per septem dies. Significans, ut in ceco nato qui nec peccauit, nec parentes eius, sed ut uirtus Dei manifestaretur in illo. Inicians, ut in Herode Ascalonita,  in quo pena temporalis fuit in signum pene eterne. Meritum augens, ut in sanctis, quos Deus permittit tribulationes pati, ut sic humilientur et magis sic mereantur, quia uirtus in infirmitate perficitur. Commaculans in peccato: hec non a Deo, omnes alie sunt a Deo; unde auctoritas theologica dicit: Omnis pena a Deo est. Dicitur peccatum, quia sicut pena commaculat, et afficit et sequitur frequenter ex precedenti peccato; unde Apostolus: Omne peccatum ab apostasia primi hominis usque ad ultimum peccatum, et peccatum est et pena peccati, iuxta quod dicitur: Iustum est ut qui in sordibus est, sordescat adhuc, id est que sunt oblectamenta homini peccanti sunt instrumenta.

 Penitentia dicitur exterior satisfactio, unde in Euangelio: Penitentiam agite, appropinquabit, etc. Dicitur etiam interior cordis contritio, unde in Act. apostolorum: Penitentiam agite et baptizetur unusquisque uestrum, quod de interiori penitentia intelligendum est. Dicitur dolor, unde in Euangelio de Iuda legitur quod penitentia ductus, laqueo se suspendit. Dicitur permutatio, unde Apostolus: Sine penitentia enim sunt dona et uocatio Dei, id est Deus uocat suos et confert eis dona spiritualia sine penitentia, id est sine permutatione sui consilii et sue preordinationis; sicut enim preordinauit, ita facit. Dicitur baptismus, quia penitentia debet comitari baptismum in discretis et in adultis; et sicut in baptismo remittuntur peccata, ita penitentia;  unde Apostolus loquens contra illos qui dicebant reiterari baptismum, ait: Impossibile est enim eos qui semel sunt illuminati, gustauerunt etiam donum celeste et participes facti sunt Spiritus sancti, gustauerunt nichilominus bonum Dei uerbum uirtutesque seculi uenturi, et prolapsi sunt, renouari rursus ad penitentiam, id est ad baptismum, id est per baptismum. Appropriate etiam solemnis penitentia dicitur, de qua dicit Origenes quod penitentia iterari non debet pro reuerentia sacramenti et ne uilescat et contemptibilis fiat.

Penitere proprie peccata deflere. Notat opus mutare, unde Dominus ait: Penitet me fecisse hominem, id est faciam ad similitudinem penitentis mutando  opus; delebo enim hominem quem creaui. uel: Penitet me, id est pena tenet me, quia feci hominem, quasi diceret: Pro homine quem feci ego patiar.

Polluere. Notat destruere, unde Dominus comminatus est quod ipse pollueret sanctuarium suum, id est destrueret templum. Notat aliquem peccato se inquinare, unde Dauid: Peccatori autem dixit Deus: Quare, etc., per os tuum pollutum. Notat etiam pollutum tangere, unde in ueteri Testamento aliquis dicebatur se polluere quando tangebat pollutum, nec erat illa pollutio mentis, sed carnis.

Pomum, proprie. Dicitur sacra Scriptura, unde dicitur: Omnia poma noua et uetera seruaui tibi, id est omnem Scripturam Noui et ueteris Testamenti.  Dicitur odoriferus Domini aduentus, uel intimus allegoricus sensus; unde Iob ex persona antiquorum patrum Christum desiderantium uel totius generis humani ait: Dies mei uelociores fuerunt cursore, pertransierunt quasi naues poma portantes. Dicitur sanctus, unde in Cant.: Emissiones tue paradisus, etc., cum pomorum fructibus, quia incrementa fidei sunt paradisus malorum punicorum, id est sanctorum martyrum, qui bene mala punica dicuntur, quia per exteriorem passionem et sanguinis effusionem rubei; per poma intelliguntur confessores quorum opera sanctis martyribus placent.

Ponere, proprie. Notat etiam supponere, unde Dauid: Donec ponam inimicos tuos, id est supponam.  Notat imponere, unde Dauid: Pone, Domine, custodiam ori meo. Notat disponere, unde in Euangelio: Posui uos ut edatis. Notat parere uel proferre, unde solet dici: Gallina ponit oua. Notat poni permittere, unde Psalmista: Pone illos ut rotam, id est poni permitte.

Populus, proprie, turba uitiorum; unde Dauid: Audi, filia, et uide, et obliuiscere populum tuum. Dicitur conuentus angelorum, unde legitur de Abraham quod moriens congregatus est ad populum suum, id est adiunctus angelorum consortio tunc spe in futuro regno. Dicitur conuentus Iudeorum, qui respectu gentium irrationales propter cultum unius Dei; populus enim dicitur a polis quod est ciuitas. ubi homines sub eodem iure uiuendi reguntur;  unde Dauid: Quare fremuerunt gentes et populi. Dicitur conuentus fidelium, qui magis rationalis est quam Synagoga, unde et Ecclesia solet dici respectu conuentus Iudeorum qui Synagoga dicitur, quod interpretatur congregatio, que etiam inanimatorum potest esse. Conuentus uero fidelium dicitur Ecclesia, quasi conuocatio, que non solet nisi rationalium, unde Dauid: In populo graui laudabo te; et alibi: Saluum fac populum tuum.

Porta, proprie. Dicitur etiam Christus, unde Dauid: Tunc loquetur inimicis suis in porta; de iusto fit sermo qui in porta, id est in Christo confidens; secure contra inimicos loquitur, qui Christus eleganter dicitur porta, quia per eum patet introitus  ad Ecclesiam et ad uitam eternam. Dicitur commune, unde in eodem exemplo alia potest fieri expositio in hunc modum: Tunc loquetur inimicis suis in porta, id est communiter et publice; quia porta quoddam commune est et omnibus patens, per portam commune intelligitur. Dicitur iudicium, quia iudices solebant sedere in portis; unde Salomon: Nobilis in portis uir eius, id est Christus in iudicio. Dicitur amor terrenorum uel timor amittendi terrena, unde ad demones dirigitur sermo ad hunc modum: Attolite portas, principes, uestras, id est auferte timorem et amorem terrenorum per quos uobis patet introitus ad hominem. Dicitur mortale peccatum, unde secundum aliam expositionem: Attollite portas, id est, o uos heresiarche, auferte  mortalia peccata a uobis per que intrat mors. Dicitur dies iudicii, unde et continentur in porta et non erit qui eripiat; quia amatores huius seculi in presenti uita superbiunt, sed in ipso regni aditu eterna animaduersione ferientur. Dicitur bona actio, unde Iob in persona Ecclesie: Quando procedebam ad portam ciuitatis, in platea parabam cathedram mihi. Sancta enim Ecclesia ad ciuitatis portam procedit, id est sanctis se actionibus exercet ut aditum regni celestis percipiat. Dicitur predicator, unde legitur duodecim fuisse portas Ierusalem. Dicitur sensus corporis, unde Dauid: Qui exaltas me de portis mortis, id est qui liberas me ab appetitu terrenorum circa que uertuntur sensus corporei. Dicitur uirtus, unde Palmista: Ut annuntiem  omnes laudationes tuas in portis, etc., id est illis qui positi sunt in uirtutibus, que sunt porte filie Sion, id est Ecclesie. Dicitur sacramentum ecclesiasticum, unde predicta auctoritas in hunc modum exponi potest: Ut annuntiem omnes laudationes tuas in portis, id est fidelibus in sacramentis ecclesiasticis constitutis. Dicitur potestas diaboli qua detinebat captiuos in inferno, unde angeli precedentes animam Christi ad inferos introducunt, dicentes: O uos principes tenebrarum, attollite uertas, principes, uestras, id est auferte a uobis potestatem detinendi captiuos in inferno. Dicitur aditus paradisi, unde angeli precedentes Christum descendentem de celo, dixerunt: Et eleuamini, porte  eternales, et introibit Rex glorie, id est pateant aditus paradisi Christo descendenti. Dicitur etiam hereticus, unde: Porte inferni non preualebunt aduersus eam, id est Ecclesiam. Dicitur uirgo gloriosa, unde in Exodo: Hec porta clausa.

Portare, proprie. Notat concipere, unde in Euangelio: Beatus uenter qui te portauit. Notat compati, unde Apostolus: Alter alterius onera portate, id est alter alterius compatiamini infirmitatibus. Notat imitari, unde Apostolus precipit illis quibus scribit, ut portent Christum in corpore suo, id est imitentur eum in afflictionibus corporis.

Posse aliquando notat potentiam qua quis potest,  unde de corpore Christi, id est de Ecclesia: Potuit transgredi et non est transgressus. Hoc enim dicitur de Christo gratia membrorum suorum. Aliquando notat facilitatem uel habilitatem, unde de illo qui priuatus est pedibus, quamuis habeat naturalem potentiam gradiendi, dicitur: Iste non potest gradi, hic non remouetur naturalis potentia, sed habilitas. Aliquando notat possibilitatem, ut cum dicitur: Iste potest damnari, istud enim posse potius referatur ad euentum rei quam ad rem, ut sit sensus: Possibile est illum damnari tali peccato, etc., quod non potest celebrare diuina, id est non debet. Aliquando notat debitum, ut cum dicitur: Sacrifica te qui es minor  . Aliquando notat potius impotentiam quam potentiam, ut cum dicitur: Iste  potest mori.

Postulare, proprie. Notat mereri, unde Dauid: Postula a me, id est sunt uerba Patris altissimi; o Fili, carnem assumendo, patiendo, moriendo apud me, et dabo tibi gentes. Notat facere postulare, unde de Spiritu sancto ait Apostolus quod postulat pro nobis gemitibus inenarrabilibus, id est facit nos postulare. Notat humanam naturam Christi Deo Patri representare, unde Christus dicitur pro nobis postulare apud Patrem, id est humanam naturam et ea que gessit in humana natura Deo Patri representare, ut nostri misereatur. Notat exigere, secundum quod solet dici: Merita istius postulant ut puniatur, id est exigunt.

 Potare, proprie. Notat doctrina reficere, unde in lib. Sapientie: Cibauit, etc., et aqua sapientie salutaris potabit illum. Notat amaritudinem praue mentis alicui offerre, unde propheta in persona Christi: Dederunt in escam meam fel, et in siti mea potauerunt me aceto.

Potestas, potens; unde Apostolus: Qui potestati resistit, Dei ordinationi resistit. Dicitur potentia, qua aliquis potest; unde in Euangelio: Nescis quia potestatem habeo dimittere te. Dicitur gratia que informat potestatem hominis ad bene agendum, unde Ioannes: Quotquot autem receperunt eum dedit eis potestatem. Dicitur potentia diuina, unde in Euangelio: Data est mihi omnis potestas. Dicitur ordo angelicus, unde dicitur principatus et potestates.  Dicitur diabolus, unde Apostolus: Non est uobis colluctatio tantum aduersus carnem, id est potestates eris huius.

Potus. Dicitur temporalis iocunditas, unde in Dauid: Et potum meum cum fletu miscebam. Dicitur sacra Scriptura, unde secundum aliam expositionem hec auctoritas potest intelligi: Potum meum, id est sacram Scripturam, que antiqua recolit, cum fletu miscebam, etc. Dicitur sanguis Christi materialis et spiritualis, unde in Euangelio: Caro mea uere est cibus, et sanguis potus. Dicitur minor doctrina, unde Apostolus: Lac uobis potum dedi, non escam.

 Pre aliquando ponitur comparatiue, unde Paulus de Christo loquens, ait: Differentius pre illis nomen hereditauit. Ponitur exclusiue, unde in Psalmo: Quam magnus Dominus pre omnibus diis. Notat inherentiam, ut cum dicitur: Iste pre dolore mortuus est, id est dolore eum affligente uel ei inherente, unde in Euangelio: Pre timore autem exterriti sunt custodes. Notat presentiam, unde solet dici hic: Habemus hoc pre omnibus uel pre oculis.---Pre in compositione notat anticipationem loci, unde in Euangelio: Currebant duo simul, etc., precurrit citius Petro. Ponitur etiam pro ualde, ut cum dicitur: Deus est prepotens, id est ualde potens. Notat anticipationem temporis, unde Dauid: Preoccupemus faciem eius.

 Preco proprie, unde legitur quod, uulnerato Achab rege Isrel, preco personuit in uniuerso exercitu dicens: Unusquisque reuertatur in ciuitatem et in terram suam. Dicitur etiam predicator, unde et Ioannes dictus est preco Christi, id est uox uerbi.

Predestinatio est gratie preparatio, id est illa eterna preordinatio qua Deus ab eterno ordinauit suis electis gratiam iustificationis esse in presenti conferendam et in futuro gratiam glorificationis; unde predestinatio est gratie preparatio. Dicitur prescientia futuri boni secundum superiores causas, non secundum inferiores, id est miraculose, non naturaliter; unde prophetia de re futura per miraculum dicitur prophetia predestinationis; unde  super Matth.: Fit distinctio inter prophetiam predestinationis et comminationis, etc. Dicitur sola preparatio solius gratie iustificationis que datur alicui in presenti, unde solet dici Iudam fuisse predestinatum quantum ad presentem gratiam. Dicitur prescientia secundum quod presciti dicuntur predestinati ut large sumatur hoc uocabulum predestinatio.

Prelium, proprie. Dicitur controuersia inter bonos et malos angelos, unde Ioannes: Dum preliaretur Michel, etc. Dicitur controuersia inter Christum et diabolum, unde Dauid: Dominus fortis et potens, etc., id est in controuersia contra diabolum.

Preputium proprie quod amputabatur per circumcisionem a porta propaginis, unde legitur in  Samuele, quod Saul promisit Dauid filiam suam, si daret ei centum preputia Philisthinorum, etc. uel forsitan ibi uocantur preputia preputiati. Rogauit enim Saul Dauid ut ducentorum preputiatorum de Philistheis capita ei afferret, etc. Dicitur gentilis, unde Apostolus: Si igitur preputium iustitiam legis custodiat, preputium illius in circumcisionem reputabitur, id est si gentilis populus obseruauerit legem. Dicitur ritus gentium, unde Apostolus: In preputio aliquis uocatus est, id est in statu gentium, non circumcidatur, id est non cogatur ad Iudaicos ritus. Dicitur immundum, unde secundum legem, fructus arborum uel uinearum primi uel secundi anni dicebantur preputia, id est immunda.

Presepe, proprie. Dicitur etiam Ecclesia, unde  Isaias: Cognouit bos possessorem suum, et asinus presepe domini sui. Per asinum intelligitur gentilis populus iugo legis non subiectus, qui ad fidem Christi conuersus Ecclesiam nouit per fidem et caritatem, in qua Christus, qui erat angelorum frumentum, factus est fenum hominum. uel presepe cognouit, id est sacram Scripturam intellexit.

Preter aliquando ponitur pro iuxta, etc. Aliquando ponitur exclusiue, unde Dauid: Quoniam non est alius preter te. Ponitur etiam inclusiue, unde legitur in Euangelio quod Deus quinque millia hominum satiauit preter mulieres et paruulos.

Pretiosum, quod magno pretio comparatur, unde Dauid: Desiderabilia super aurum et lapidem pretiosum. Dicitur rarum, unde dicitur: Erat autem  sermo Domini pretiosus, id est rarus. Dicitur meritorium, unde Psalmista: Pretiosa in conspectu Domini mors sanctorum eius; et in libro Sapientie: Non pretiosa mors omnis peccatoris. Dicitur charum, unde legitur in Euangelio, quod puer centurionis qui infirmabatur erat ei pretiosus, id est charus.

Primitie dicitur aliquota pars inter Quinquagesimam et Quadragesimam. Dicitur Christus, de quo dicit Apostolus quod ipse est primitie dormientium. Dicuntur innocentes, unde in Apoc. dicuntur primitie oblate Deo et Agno.

Primogenitus, proprie. Dicitur ille ante quem nullus et post quem nullus uel alius, unde Dauid: Qui percussit primogenita Aegyptiorum. Ille etiam primogenitus dicitur, ante quem nullus, etsi post eum  non sit alius; unde Christus dicitur etiam primogenitus secundum humanam naturam, quia ante ipsum et post ipsum de uirgine matre nullus genitus, sed quodam spirituali et principali modo de ea natus. Dicitur etiam primogenitus, qui primus surrexit a mortuis amplius non moriturus, et quia plenitudinem gratie super omnem mensuram accepit; unde Apostolus uocat eum primogenitum in multis fratribus.

Primus dicitur aliquis ratione eternitatis, unde Christus ait: Ego sum primus et nouissimus. Dicitur primus temporis, unde Dominus: Sic erunt nouissimi primi. Dicitur primus loci, unde in Euangelio Christus de Phariseis ait quod ipsi appetebant  primos accubitus in mensa. Dicitur primus dignitatis, unde: Prima omni creatura est sapientia, quod referendum est ad dignitatem, non ad temporis ordinem; angelica enim natura non est prius creata quam mundana machina.

Princeps proprie. Dicitur aliquis qui magni consilii iudicio suis cogitationibus principatur, unde Iob de Domino ait: Effundit despectionem sicut princeps. Illi qui magni consilii iudicio suis cogitationibus principantur, sepe in elationis fastum subleuantur, et sub eis uitiis corruunt, de quibus se uictores fuisse gaudebant. Recte ergo dicitur: Effundit despectionem super principes. Sed quia nonnunquam qui in uitiis iacere uidentur ad penitentie lamentum currunt, seque contra cs lpas quibus  subiacebant erigunt, apte sequitur: Et eos qui oppressi fuerant releuat. Dicitur heretice prauitatis auctor, unde Iob in persona Ecclesie: Principes cessabant loqui et digitum superponebant ori suo, quasi dicat: Cum predicare mihi licuit uoce publica, omnis qui mee ueritati non fuit subiectus expauit. Dicitur Christus, unde legitur quod in porta clausa sedebat princeps comedens panem suum. Porta clausa beata uirgo Maria. Princeps sedens in porta Christus incarnatus ex ea; comedens panem suum, id est per assumptam humanitatem redimens genus humanum et Dei Patris adimplens consilium; unde ipse ait: Hic est meus cibus, ut faciam uoluntatem Patris mei. Dicitur diabolus, unde in Euangelio: uenit enim princeps huius mundi. Dicitur angelus  prouidentie ad custodiendum deputatus, unde in Dan. ait Gabriel ad Danielem: uenissem ad te, sed princeps Persarum resistit mihi. Gabriel deputatus Iudeis liberare in captiuitate, angelus uero deputatus Persis uolebat eos adhuc puniri sub rege Persarum, ut magis purgarentur. Dicitur apostolus uel uir apostolicus, unde Dauid. Constitues principes, etc.

Principatus honor uel dignitas, unde Dauid: Nimis confortatus est principatus eorum. Dicitur ordo angelicus, unde Apostolus: Neque angeli neque principatus, etc. Dicitur crux Christi per quam Christus obtinuit principatum, unde Isaias: Principatus eius super humerum eius, quia suam crucem suis propriis humeris tulit.

 Principium idem est quod initium. Dicitur causa, unde in principio glossarum super Epistolam ad Romanos legitur: Principia rerum inquirenda, id est causa. Dicitur Deus Pater a quo omnia, unde in Euangelio: In principio erat uerbum, id est in Patre erat Filius. Dicitur Christus, unde Ioannes: Ego sum principium qui et loquor uobis. Dicitur etiam tota Trinitas, unde est principium rerum. Dicitur spirans, unde Pater et Filius dicuntur unum principium Spiritus sancti.

Pro notat locum, unde Dauid: Pro patribus tuis nati sunt tibi filii, id est loco patrum. Notat causam finalem, unde Stephanus dixit: Caro mea lapidata est pro te, Deus meus. Ponitur etiam pro hac dictione  secundum, unde legitur in oratione: Pro pietate tua miserere anime famule tue. Ponitur etiam pro de, unde in titulo huius Psalmi: Deus meus legitur: In fine psalmi Dauid: Pro susceptione uel assumptione matutina, id est de susceptione uel assumptione matutina.

Probare idem est quod tentare uel experiri, unde Dauid: Probauerunt et uiderunt opera mea. Notat purgare, unde Sapientia: Tanquam aurum in fornace probauit eos Dominus. Notat approbare, unde Dauid: Domine, approbasti me, etc. Notat manifestare, iuxta quod dicitur: Proba hoc esse uerum.

Procedere aliquando notat processum loci, unde legitur de Petro et angelo quod processerunt uicum unum. Aliquando notat processum temporis, unde  in Luca legitur de Zacaria et Elisabeth uxore eius, quod processerunt in diebus suis. Notat ingredi, unde in Psalmo: Tanquam sponsus procedens, etc. Notat gigni, unde Christus: Processi a Patre, uel ibi ponitur pro assumere, ut sit sensus: Processi a Patre, id est humanam naturam assumpsi auctoritate ipsius. Notat spirari, unde in Euangelio: Spiritus qui a Patre procedit. Notat manifestari, unde in Psalmo: Intende, prospere procede.

Profundum, proprie. Dicitur etiam latens et incomprehensibile, unde legitur: Profundum et inscrutabile cor hominis. Dicitur immensitas diuina, unde: Comprehendamus cum omnibus sanctis que sit latitudo, longitudo, sublimitas et profundum. Dicitur obstinatio, unde Dauid: Dixit Dominus: Ex  Basan conuertam, conuertam in profundum maris id est in profundum uitiorum contemnit. Dicitur Iudaica iniquitas, unde de se ait Christus in Psalmo: Infixus sum in limo profundi, id est in limo Iudaice iniquitatis. Dicitur immensitas diuine Sapientie, unde Apostolus: Spiritus omnia scrutatur, etiam profunda Dei. Dicitur infernus, unde propheta Isaias: Posuisti profundum maris uiam ut transirent liberati.

Prope. Aliquando notat propinquitatem temporis, unde propheta: Prope est dies Domini. Notat propinquitatem loci, ut cum dicitur: Iste est prope Senecam. Notat utilitatem, unde: Prope est uerbum Domini, id est predicatio utilis est Euangelii. Notat concordiam, unde predicta auctoritas sic potest exponi: Prope est uerbum Dei, id est rationi  consonans. Notat propitiationem, unde Dauid: Prope est Dominus omnibus inuocantibus eum.

Propheta, proprie ille qui diuina inspiratione occultos rerum euentus denuntiat. Dicitur expositor sacre Scripture, unde Apostolus ait, quod Dominus in Ecclesia alios constituit apostolos, alios prophetas, id est sacre Scripture expositores. Dicitur sapiens a Deo instructus, unde Dominus ad Abimelech de Abraham ait: Nunc igitur redde uiro suo uxorem, quia propheta est. Dicitur ille qui fingit se esse prophetam, unde pseudoprophete aliquando prophete dicti sunt.

Prophetare, nichil aliud est quam diuina inspiratione occultos rerum euentus immobili ueritate  denuntiare. Notat etiam propheticam orationem proferre, unde: Caiphas autem cum esset pontifex anni illius, prophetizauit, dicens: Expedit, etc. Non enim fuit propheta quantum ad ipsum, sed quantum ad nos; Caiphas enim non protulit hoc intentione prophetandi. Fidelis tamen in hac oratione intelligit prophetiam quantum ad Christi mortem factam pro redemptione generis humani. Notat sacram Scripturam exponere, unde Apostolus ait: Melius est prophetizare quam loqui linguis. Notat aliena loqui, unde legitur Saulem prophetasse, id est aliena locutum fuisse.

Prophetissa; mulier prophetizans, unde in lege Maria, soror Moysi, dicta est prophetissa, uel Debbora. Fortasse Maria non est dicta prophetissa  quia prophetizauerit, sed quia canticum Moysi protulit, in quo multa prophetice dicta sunt que fortasse non intellexit. Dicitur Spiritus sanctus, unde: Accessi ad prophetissam, id est ad Spiritum sanctum, qui ideo dicitur prophetissa, quia per eum reuelantur mysteria. Ideo autem femineo genere designatur, quia hoc nomen Ruha, quod equipollet huic nomini spiritus, apud Hebreos est seminini generis, uel quia in spiritualibus donis est secundus, prophetissa non propheta dictus est; prophetam autem ad Spiritum sanctum procedere uel accedere nichil aliud est quam ei arcana celestia reuelari.

Proprium, suum; unde Ioannes: In propria uenit. Dicitur appropriatum, unde sic potest exponi predicta auctoritas: In propria uenit, id est in humana  natura sibi appropriata et mundi, qualem decebat eum assumere, et hec dictio propria sit ablatiui casus. Dicitur consubstantiale, unde Apostolus: Proprio Filio suo non pepercit Deus. Dicitur etiam illud quod alicui soli conuenit, unde in oratione: Deus cui proprium est misereri, etc.

Propter aliquando notat finem, unde Dauid: Propter te mortificamur tota die. Notat utilitatem, unde: Qui propter nos homines, et propter nostram salutem. Notat causam finalem, unde Apostolus: Propter quod datum est ei nomen. Notat causam formalem uel impulsiuam, unde in Cantico dicitur: Uniuscuiusque ensis super femur suum propter timores nocturnos. Ponitur etiam pro secundum, unde  Dauid: Saluum me fac propter misericordiam tuam; pro ne etiam ponitur, unde Apostolus, precipit mulieribus ut se uelent propter angelos, id est ne angeli, id est sacerdotes, uidant eas, etc.

Proximus. Dicitur aliquis proximus ratione loci, unde dicitur: uocabis proximum tuum qui uicinus est domui tue. Ratione temporis, unde in Euangelio: Erat autem proximum Pascha, et alibi: Quoniam tribulatio proxima est, id est passio proxima est tempore. Ratione conformitatis siue imitationis actione, unde boni dicuntur Deo similes, quia sunt ei in bonitate conformes, ut in Catone:

Proximus ille Deo est qui scit ratione tacere.
Ratione primitiue originis, secundum quam acceptionem quilibet est proximus, unde dicitur in lege:  Diliges proximum tuum sicut te. Dicitur etiam ratione impensi beneficii, unde in Euangelio: Quis fuit proximus illi qui incidit in latrones? Ratione cognationis, unde dictum est Iudeis: Non fenerabis proximo tuo; et alibi: Elongasti a me amicum et proximum, id est cognatum.

Pruina, proprie. Dicitur beneficium continentie quo concupiscentia carnis tepet uel contrahitur, unde Dauid: Quia factus sum sicut uter in pruina. Uter est caro nostra, pruina celeste beneficium, quo quasi gelu concupiscentia carnis refrenatur. Dicitur malus, unde sic potest exponi predicta auctoritas: Factus sum sicut uter in pruina, id est inter malos mihi commissa retinens. Dicitur carnale desiderium, unde alio modo potest exponi:  Factus sum sicut uter in pruina, id est, sicut uter non sentit pruinam, ita in me exstinxi carnale desiderium. Dicitur temporalis tribulatio, unde Salomon Qui effugerit pruinam, cadet super eum nix, id est qui noluerit in presenti pati tribulationem, eternam incurret damnationem.

Pruna, proprie. Dicitur mens terrena, concupiscentia ardens, sicut ad Iob de diabolo uoce Dominica dicitur: Halitus eius prunas ardere facit. Per prunas succensas in terrenis concupiscentiis reproborum hominum mentes intelligimus. Tanto ergo malignus spiritus halitu in prunis flat, quanto per occultam suggestionem humanas mentes ad illicita inflammat. Dicitur caritas, unde Salomon: Et prunas congregabis super caput eius, id est ad caritatem  mutabis.

Psalterium, instrumentum organicum, quod a superiori parte per manum tactum reddit sonitum. Dicitur etiam liber Dauid qui decantatur ad sonum illius instrumenti. Dicitur mentis deuotio, unde Dauid: Psalterium iucundum cum cithara. Dicitur obseruatio Decalogi, unde Dauid in Psalmo. Decachordo cum cithara. Dicitur etiam diuina Christi natura, unde in Psalmo: Laudate eum in psalterio et cithara, id est secundum diuinam naturam et humanam. Dicitur Christi caro secundum quam surrexit et ascendit in celum, unde Dauid: Exsurge, gloria mea; exsurge, psalterium et cithara. Psalmus dicitur modulatio predicti instrumenti ad  tactum manus facta. Dicitur etiam particula Psalterii iuxta illam modulationem decantata, unde: In fine psalmi Dauid. Dicitur laus diuina, unde Dauid: Laudate Dominum quoniam bonus est psalmus, id est quoniam bona est laus diuina. Dicitur etiam bona operatio, unde in Psalmo: Sic psalmum dicam nomini tuo, id est bene operabor ad laudem tuam. Dicitur etiam sacra Scriptura, unde Dauid: Confitebor tibi in uasis psalmi, id est in diuersis partibus sacre Scripture, in quibus continentur spirituales intelligentie tanquam in uasis pocula.

Puer, proprie, et dicitur puer a pure, id est a custodia, quia sub custodia est. Dicitur fatuus, et tunc a puerilitate, unde Isaias: Maledictus puer centum annorum. Et Dominus post resurrectionem  suam discipulos incredulos uocat pueros, dicens: Pueri, nunquid pulmentarium habetis? Christus propter sui innocentiam et humilitatem dicitur puer, unde Isaias: Puer natus est nobis. Dicitur seruus, et dicitur a pure, id est custodia, quia, sicut puer est sub custodia, ita et seruus; unde legitur quod audiens Herodes famam Iesu Christi, dixit pueris suis, id est seruis suis. Dicitur purus uel iustus, et tunc dicitur a puritate; unde Dominus ait in Luca: Pueri mei mecum sunt in cubili, id est sancti in eterna beatitudine.

Pugillus, proprie, est diminutiuum huius nominis, pugnus. Dicitur id quod continetur pugno, unde legitur in Exodo quod super mensam erant duodecim panes propositionis, et super singulos  patene auree cum pugillo thuris. Dicitur diuina potentia, unde Isaias: In pugillo terram ponis.

Pugna, proprie, etiam controuersia uerborum, quando non iure est contradictio que apud rhetorem antinomia dicitur; unde Apostolus ait: Nihil sciens, sed languens circa questiones et pugnas uerborum, etc.

Pulchritudo, proprie. Dicitur decor uirtutum Ecclesie, unde: Pulchritudo agri mecum est. Dicitur immutabilitas diuina, unde in passione beate Agnetis: Cuius pulchritudinem sol et luna mirantur. Dicitur plenitudo gratiarum Christi, unde Dauid: Specie tua et pulchritudine tua. Dicitur munditia a peccatis, unde idem: Confessio et pulchritudo.

Pulex, proprie. Aliquando notat utilitatem et deiectionem,  unde Dauid ait ad Saulem in libro Regum: Utquid persequeris canem mortuum et pulicem uiuum?

Pullus. Dicitur subditus praui prelati, unde Dauid: Et pullis coruorum inuocantibus eum. Dicitur qui per passionem Christum imitatur, unde Iob: Pulli aquile lambunt sanguinem. Dicitur fidelis qui reficitur corpore et sanguine Christi, unde predicta auctoritas de fideli potest exponi. Dicitur penitens, unde Ezechias: Sicut pusillus hirundinis, sic clamabo. Hirundo tempore hiemis recedit, tempore caloris accedit; unde per hirundinem eleganter figuratur Deus, qui in gelicidio infidelitatis recedit ab homine, in feruore caritatis accedit ad hominem; unde per pullum hirundinis figuratur penitens, qui per gratie renouationem Dei filius fit, et est quasi hirundinis filius, et non clamat ad alium pro remissione peccatorum nisi ad Deum.

Pulsare, proprie. Notat in oratione perseuerare, unde Dominus: Pulsate, et aperietur uobis. Notat frequenter admonere, unde Ioannes de Christo ait: Ecce pulso ad ostium, id est frequenter uos admoneo ut conuertamini.

Puluis, proprie. Dicitur peccator, quia, sicut puluis sterilis est, nec humore solidatur et leui flatu uenti dispergitur, ita peccator sterilis est ab omnibus operibus, nec imbre celestis gratie irrigatur et leui flatu superbie dispergitur; unde Dauid: Non sic impii, non sic, sed tanquam puluis.  Dicitur ueniale peccatum, unde Dominus in Euangelio: Excutite puluerem de pedibus uestris, id est uenialia peccata ab affectibus mentis. Dicuntur discipuli Christi in passione a fide alieni, unde Iob: Ecce nunc in puluere dormiam. Dicitur conuentus uirtutum, unde in Cantico: Que est ista que ascendit, etc.; et uniuersi pulueris? Aliquando notat deiectionem uel uilitatem, unde Abraham ait ad Dominum: Audiat me Dominus Deus, cum sim puluis et cinis. Aliquando notat penitentiam, unde Isaias: Sede in puluere, filia Sion, id est humiliare per penitentiam. Dicitur terrenum negotium uel desiderium; et sic de superbis ad Iob a Domino dicitur: Absconde eos in puluere simul, et facies eorum demerge in foueam. Superbos enim  atque impios iusto iudicio Dominus in puluere abscondit, quia eorum corda ipsis, que, despecto Creatoris amore, eligunt, opprimi terrenis negotiis permittit. Dicitur caligo terrene cogitationis. unde Iob: Induta est caro mea putredine et sordibus pulueris, quasi dicat: Carnalem uitam quam patior aut tabes lubrice operationis polluit, aut ex uitiorum memoria caligo misere cogitationis premit.

Pungere, proprie. Notat transfigere, unde propheta de malis dicit: uiderunt in quem pupugerunt. Notat exercere, unde Salomon: Punge oculum et producet lacrymas, id est exerce animum et producet cum labore irriguum. Notat conterere, unde solet dici: Iste compunctus est ad penitentiam.

 Pupilla, proprie. Dicitur etiam humana Christi natura quasi oculus Patris. Et sicut per pupillam dirigitur radius interior ad exteriora, ita Dei Sapientia uenit ad nos mediante humana natura; unde Dauid: Custodi nos ut pupillam oculi.

Pupillus, proprie. Dicitur sanctus cui mortuus est pater mundus et mater concupiscentia, unde Dauid: Iudicare pupillo et humili, ut non apponat magnificare, etc.

Purgare, proprie. Notat uentilare, unde de Christo ait Euangelista quod purgabit aream suam. Notat peccatum remittere, unde legitur in Malach. quod purgabit filios Leui, id est fidelibus remittet peccata.

Pusillus, proprie. Dicitur etiam humilis, unde in Euangelio: Nolite timere, pusillus grex. Dicitur meticulosus, unde et pusillanimus dicitur, quasi habens pusillum animum.

Putatio dicitur opinio, quod deriuatur a puto, tas, quod est opinari. Dicitur abscisio superfluorum a uineis uel arboribus, et secundum hoc deriuatur a puto, tas quod est purgo, as. Dicitur peccatorum purgatio, unde in Cant.: Tempus putationis aduenit. Tempus putationis dicitur tempus gratie, in quo homines a uitiis sunt purgati per gratiam Iesu Christi.

Puteus, proprie. Dicitur etiam Ecclesia; quia, sicut puteus propinat materialem potum, ita Ecclesia spiritualem, unde in Cant.: Fons hortorum, puteus  aquarum uiuentium, etc. Dicitur hereticus, unde Ioannes: Ascendit fumus putei, id est praua doctrina hereticorum. Dicitur profunditas peccati, unde Dauid: Non claudat super me puteus os suum. Dicitur infernus, ut in eodem exemplo secundum aliam expositionem.

Putredo, proprie. Dicitur etiam concupiscentia, unde Iob: Putredini dixi: Pater meus es. Dicitur peccatum, unde Habac.: Intreat putredo in ossibus meis.

Putrere, proprie. Notat corrumpi peccato, unde Dauid: Putruerunt et corrupte sunt. Notat in peccato perseuerare, unde propheta: Computruerunt iumenta in stercore suo.

Putridum, proprie. Dicitur etiam hereticus, qui  dicitur putridum membrum Ecclesie, quia et se corrumpit et alios, de quibus putridis membris frequenter loquitur sacra Scriptura.

Pyrgus dicitur punctus scacarii. Dicitur etiam articulus  uite, unde in carmine quodam quidam rhythmicus ait:

In extremo uite pyrgo
Nos tuere, pia uirgo.



Q


 Quadrans dicitur minimum pondus quod continet duo minuta, unde legitur quod mulier paupercula obtulit duo minuta, quod est quadrans. Dicitur etiam minimum peccatum, unde in Euangelio: Amen dico tibi: Non exies inde donec reddas nouissimum  quadrantem, id est luas etiam minimum peccatum, quod nunquam erit, etc. uel quadrans nouissimus dicitur terra, quia quatuor sunt elementa et inferior quadrans est terra et deterior, ignis significat caritatem, er uitam eternam, aqua baptismum, terra omnem corruptionem; et hoc est donec persoluat nouissimum quadrantem, id est omnia peccata que per terram designantur.

Quadriga, proprie. Dicitur euangelica doctrina, que quatuor rotis, id est quatuor euangelistis innititur; que quadriga dicitur esse Aminadab, id est Christi; Aminadab enim interpretatur spontaneus, Christus autem spontanee se obtulit Deo Patri in ara crucis; unde in Cant.: Anima mea turbata est ualde propter quadrigas Aminadab, hic autem quadriga  ideo dicitur esse Christi, quia de Christo euangelica doctrina edita est et ad Deum tendit, et per eam fides Christi per uniuersum orbem dilatata est. Dicitur conuentus sanctorum, unde Habac.: Et quadrige tue saluatio.

Quadruplex uoce est singulare, significatione plurale, equipollet enim huic nomini quatuor, ut sit sensus: Quadruplex est intelligentia sacre Scripture, id est quatuor sunt intelligentie sacre Scripture. Aliquando non refertur ad pluralitatem rei sed modi, ut cum dicitur: Quadruplex est sacra Scriptura, id est quadruplex intelligitur. Aliquando etiam dicitur quadruplex, id est quater iteratum, unde Hieronymus in Prologo ait Ieremiam planxisse  destructionem Ierusalem quadruplici alphabeto, id est alphabeto quater repetito, quia quater repetit litteras alphabeti secundum ordines earum apponendo initiis uersuum.

Quadrus uel quadratus lapis habens quatuor latera equalia. Dicitur etiam sanctis uirtutibus quadratus, unde legitur in Apoc. quod celestis Ierusalem edificata est ex lapidibus quadris, id est sanctis.

Querere proprie. Signat etiam imitari, quia qui alium querit, eius uestigia sequitur; unde Isaias: Querite Dominum dum inueniri potest, querite, et inuenietis. Notat interrogare, unde Dominus per prophetam ait: Inuentus sum a non querentibus me, id est a gentibus que non interrogabant de me. Notat inuestigare, unde: Quesiui et non inueni, id est inuestigaui in sacris Scripturis Iesum, sed eum non  inueni per penitentiam, id est per intelligentiam.

Questio. Dicitur propositio in dubitatione adducta, ut si queratur utrum aliquis iustus saluetur ex meritis. Dicitur etiam questio illud dubitabile de quo fit questio, secundum quod questio diuiditur  in questionem querentem et quesitam. Dicitur etiam responsio que extorquetur a reo per tormenta, unde legitur questionibus credere oportere, unde questionarii dicuntur carnifices qui a reis extorquent ueritatem per tormenta.

Qualis aliquando ponitur infinite, unde: Deus non est qualis, id est sine qualitate. Ponitur interrogatiue et significat qualitatem, unde dicitur in Cant.: Qualis est dilectus tuus. Ponitur relatiue et predicat diuinam naturam, ut cum dicitur: Qualis Pater, talis Filius. Et est sensus: Quocunque nomine qualitatiuo de Patre predicatur diuina natura, eo nomine predicatur de Filio, ut, si Pater est iustus, Filius est iustus; si Pater est bonus, Filius est bonus. Eadem sunt etiam officia huius nominis quantus  in sacra Scriptura que sunt huius nominis qualis.

Quam ponitur comparatiue, unde Cain: Maior est iniquitas mea quam ut ueniam merear, id est iniquitas mea non meretur ueniam, uel iniquitati mee non debetur uenia. Tenetur etiam electiue siue negatiue, unde Dauid: Bonum est sperare in Domino quam sperare in principibus. Tenetur admiratiue uel commendatiue, unde Dauid: Ecce quam bonum et quam iocundum. Ponitur copulatiue, unde: Tam bonis quam malis reddet Deus secundum merita, id est bonis et malis. Tenetur equiparatiue, unde Statius: Bonus est Deus quam iustus, id est eque bonus et iustus. Et Seneca dicit: Aeque sit tibi laudari a turpibus quam laudari ob turpia.

 Quando notat eternitatem, unde Betius: Fuit quando fuit tempus. Notat tempus, et tunc quandoque interrogatiue tenetur, unde Dauid: Quando ueniam et apparebo. Ponitur infinite, unde Dauid: Ne quando rapiat ut leo animam meam. Ponitur relatiue, unde Dominus ait Samaritane: Erit tempus quando hic nec ibi adorabitur Deus, id est in quo tempore.

Quartus. Aliquando notat ordinem in dignitate, ut si dicam: Iste tenet quartum locum in Ecclesia. Aliquando notat ordinem in mundo, unde in Dan.: Ecce uideo quatuor uiros ambulantes in medio ignis, et species quarti similis est Filio Dei. Aliquando notat ordinem in tempore, unde legitur: Iob fuit quartus in Esau. Aliquando notat ordinem in loco, iuxta quod solet dici: Iste uel iste sedet quartus in mensa.

 Quasi, proprie. Notat rei ueritatem, unde Ioannes: uidimus gloriam eius quasi Unigeniti a Patre, id est reuera Unigeniti. Ponitur dubitatiue pro circiter, unde Lucas: Erat illic incipiens quasi annorum triginta. Notat rei similitudinem, unde Iob: Quasi flos egreditur et conteritur. Item: Que est ista que ascendit quasi aurora. Notat improprietatem, unde Dominus: Iudicabit quasi potens crapulatus a uino.

Quassatio. Dicitur proprie rei contritio. Dicitur etiam uindicta Dei, unde Dauid: Et cessauit quassatio, id est uindicte exsecutio quam exercuit Deus in filiis Isrel, etc.

Que quandoque ponitur expletiue, ut hic: Dixitque Deus. Ponitur copulatiue. Ponitur etiam similitudinarie,  ut patet in diuersis exemplis.

Quercus proprie arbor. Dicitur aliquis sublimis in dignitate seculari, unde propheta: Exaltabitur Dominus super quercus Basan. Dicitur fidelis: Et erit in ostensione sicut terebinthus, et sicut quercus que proiecit fructus suos, semen sanctum erit id quod steterit in ea.

Questus proprie dicitur lucrum. Dicitur etiam pietas, unde Paulus: Est autem questus magnus pietas cum sufficientia.

Quia ponitur expletiue, ponitur causaliter quod patet. Ponitur pro quod, ut in Euangelio: Dixi uobis quia ego sum, id est quod ego sum. Notat facilitatem, unde Apostolus: Misericordiam consecutus  sum, quia per ignorantiam persecutus sum Ecclesiam Dei, id est facilius misericordiam consecutus propter ignorantiam.

Quidam quandoque notat partitionem, ut cum dico: Quidam homo currit; et alibi in Euangelio: Sunt quidam de stantibus. Quandoque notat proprietatem, unde Betius: Cecitas est quedam forma, quasi dicat: Non est proprie forma. Quandoque notat rei ignorantiam, unde Christus de semetipso ait: Quidam homo fecit cenam magnam. Notat ignobilitatem uel deiectionem, unde in passione Christi legitur: Angariauerunt quemdam Simonem Cyreneum, id est ignobilem et deiectum, et in Act. apost.: Quidam Simon, id est ignobilis.

Quin est coniunctio aduersatiua. Aliquando ponitur  aduersatiue, unde dicimus: Non dimittam quin faciam illud. Ponitur electiue, unde Lucas: Quinimo quin, id est cur non, et tunc imo non ponitur  aduersatiue, sed electiue, uel quinimo est una dictio, et ponitur pro imo.

Quis aliquando notat impossibilitatem, unde Isaias: Generationem eius quis enarrabit? Notat caritatem, unde Psalmista: Quis est homo, quod memor es eius? id est quam uilis est et quam fragilis. Notat quantitatem, unde Dauid: Quis est homo qui uiuet et non uidebit mortem? id est quantus. Notat admirationem, unde Isaias: Quis est ille qui uenit de Edom? Admirantur angeli ascensum Christi in celum, et ideo querunt, dicentes: Quis est ille? Notat remotionem, unde Dauid: Quis similis tui in diis, Domine? Notat similitudinem, unde Iob: Quis potest facere mundum de immundo? Notat dubitationem, unde in Euangelio: Tu quis es, ut responsum  demus his? Notat originem uel patriam, unde Adrastus, querens originem uel patriam Polynicis, ait:

Quis Argos aduenias?
id est de qua gente uel patria. Et si quis communiter in sacra Scriptura querit uel proprietatem rei uel nomen uel originem, ut de assumptione beate uirginis: Que est ista que ascendit sicut aurora consurgens, pulchra, etc? uel secundo modo, quis querit de qualitate, id est substantia rei, qualis sit illa substantia, ut quis est hic, si quis quereret de nocte de aliquo superueniente, nesciens an homo uel brutum, uir uel esset femina, querit de substantia rei in se.

 Quod ponitur determinatiue, unde Dominus ad Satan: Nunquid considerasti seruum meum Iob quod non sit ei similis in terra? Ponitur causaliter, unde Dominus: Eo quod non cognouisti tempus. Ponitur adiunctiue pro ut, unde in Iudic. Axa ad patrem: uolo quod des mihi irriguum inferius. Ponitur comitatiue, unde: Deus in eo quod est iustus miseretur.

Quoniam est coniunctio rationalis. Quandoque ponitur significatiue, unde in Euangelio: Remissa sunt ei peccata multa quoniam dilexit multum, id est remissio multorum peccatorum fuit signum multe dilectionis in Maria Magdalena. Quandoque notat causam ex premissis, ut Dauid: Saluum me fecit, quoniam uoluit me. Quandoque notat causam ex  subsequentibus, ut in Psalmo: Quoniam tu percussisti omnes aduersantes mihi sine causa, dentes peccatorum contriuisti.



R


 Radix, proprie. Dicitur origo, unde in Epistola ad Tim.: Cupiditas est radix omnium malorum. Dicitur incarnatio Dominica, unde Iob in persona Ecclesie: Radix mea aperta est secus aquas. Per radicem Ecclesie ipsam incarnationem Redemptoris intelligimus, que iuxta aquam aperta est dum Dominus inuisibilis per assumptionem humanitatis sue patuit aspectibus uisionis nostre, unde Dauid: Et erit  tanquam lignum quod plantatum est secus decursus aquarum, qui sunt quotidiani transitus deficientium populorum. Dicitur sancta predicatio, unde Iob de iusto sub appellatione ligni ait: Si senuerit in terra radix eius, et in puluere mortuus fuerit truncus illius. Ad odorem aque germinabit et faciet comam quasi cum primum plantatum est. Per radicem iusti sancta predicatio, quia ab ipsa oritur et de ipsa subsistit.  Terra uel puluis peccator est cui Conditoris uoce dicitur: Terra es et in terram ibis, puluis es et in puluerem reuerteris. Iusti igitur radix in terra senescit, quia apud corda prauorum eius predicatio despicitur; et in puluere truncus emoritur, quia inter persequentium manus corpus illius extenuatur. Dicitur firmamentum uel sustentamentum, unde de Antichristo dicitur: Euelles radicem tuam de terra uiuentium, id est illos quibus inniteris uel qui te sustentant. Dicitur Christus, unde Isaias: In die illa erit radix Iesse qui stat. Dicitur caritas, unde in Euangelio: Et hi radicem non habent. Dicitur intentio, unde in Euangelio: Et securis ad radicem arboris posita est, id est, Deus non iudicat nisi secundum intentionem. Dicitur finis, unde sic potest  exponi predicta auctoritas: Iam securis ad radicem arboris posita est, id est Deus iudicat finem hominis uel operis. Dicitur predecessor, unde: Egredietur uirga de radice Iesse; et Apostolus: Si radix sancta, et rami. Dicitur occulta cogitatio, unde per Iob de diuite iniquo dicitur: Non inhabitabitur, nec perseuerabit substantia eius nec mittet in terram radicem suam; ille uirtutibus radicatur cuius mentem inhabitat Deus, sed quia superbi cogitatio sub auctoris sui gratia non inhabitatur, profecto uirtutibus non radicatur, propter hoc quod interius est uacuus; dicitur non inhabitabitur; propter hoc uero quod transitorium recte sequitur: Nec perseuerabit substantia eius; unde et aperte subiungitur: Nec mittet in terram radicem suam, per terram eterna beatitudo  figuratur. Iniquus ergo in terram radicem suam non mittit, quia nunquam ad eterne uite desiderium cordis sui cogitationem plantat.

Ramus, proprie. Aliquis ab aliquo descendens, qui metaphorice dicitur ramus; quia, sicuti rami procedunt ab arboribus, sic posteri ex predecessoribus; unde Apostolus: Si radix sancta, et rami, id est posteri. Dicitur opus, unde per prophetam ueritas ait, antiquorum hostium malitiam signans: Posuit uineam desertam uel in desertum, ficum decorticauit, exspoliauit eam; alibi: Fracti sunt rami eius; insidiantibus quippe malignis spiritibus Dei uinea in desertum ponitur, cum plena uirtutibus anima humane laudis cupiditate dissipatur. Ficum  Dei gens ista decorticat, quia seductam mentem in fauoris appetitum rapiens, quo hanc ad ostentationem pertrahat, tegmen ei humilitatis tollit. Eamque exspoliat, quoniam, subducto cortice, rami fici huius arefiunt, ubi solerter intuendum est facta arrogantium humanis oculis ostensa; unde: Placere cupiunt, inde siccantur.

Rana, proprie. Dicitur philosophus rane comparabilis propter inundantiam sermonis, unde Dauid: Et dedit terram eorum, quia philosophi et heretici circa terrena uersantur. Dicitur timor mundanus uel amor terrenus, unde dicitur quod rana in os  canis proiecta reddit canem mutum; quia frequenter prelatus a correctione uel ab Ecclesie sententia ex elatione cessat  , tactus timore mundano uel amore terreno.

Rapere, proprie, mereri; unde Christus: Que rapui exsoluebam. Notat seducere, unde Dauid: Ne quando rapiat ut leo animam meam.

Rapina proprie dicitur usurpatio rei aliene, unde Paulus ait de Christo quod non arbitratus est rapinam esse se equalem Deo, quia equalis Patri secundum diuinitatem, minor Patre secundum humanitatem.

Ratio est potentia anime qua anima comprehendit inherentiam proprietatis in subiecto, secundum quam considerat quid res, quanta res, qualis res; unde Augustinus: Quinque sunt digressiones  anime: sensus, imaginatio, ratio, intellectus, intelligentia. Betius etiam ait in libro De Trinitate in naturalibus igitur rationabiliter, in mathematicis disciplinabiliter, in diuinis intellectualiter uersare oportere. Dicitur uis anime qua anima mouetur ad contemplationem celestium, iuxta quam acceptionem solet fieri distinctio inter sensualitatem atque rationem. Dicitur ratio, concinnatio; unde Hieronymus dicitquod Christus Iudeos confudit ratione bifurca. Dicitur instructio, unde Apostolus ait quod fidelis tenetur reddere rationem omnipotenti Deo de fide. Dicitur causa, unde Greg.: Fides non habet meritum. cui humana ratio prebet experimentum, id est cognitio que habetur de rebus per inferiores causas,  id est per substantiales rerum naturas non est fides, sed scientia, iuxta quam acceptionem solemus dicere: Que est ratio dicti? Dicitur computatio, unde in Euangelio: Redde rationem uillicationis tue. Dicitur etiam dialectica, unde Betius: Omnis ratio disserendi argumentum est; ratio rei dubie fidem faciens. Dicitur firma connexio existentie ad suum subiectum, unde Hilarius: ueritas est ratio substantie rei, id est rata connexio substantialis proprietatis ad suum subiectum. Dicitur uindicta, unde in Euangelio: De omni uerbo otioso reddes rationem, id est solues penam rationabilem. Dicitur Filius Dei qui eadem ratione dicitur uerbum, non ratione uerbi prolatilis, sed ratione uerbi interioris, id est intellectus uel rationis; quia, sicut ratio uel intellectus  procedit ab anima et est diuisus ab ea, sic Filius procedit a Patre suo et est distinctus ab eo; unde et apud Grecos dicitur logos, id est ratio.

Recedere, proprie. Auxilium differre, unde Dauid: Utquid recessisti longe? Notat correctionem non adhibere, unde in propheta ait Dominus ad Synagogam: Zelus meus recessit a te. Notat gratiam non apponere, unde legitur in Samuele quod Spiritus Domini recessit a Saul rege.

Recensere. Notat iterare, unde legitur in quadam oratione: Recensita necessitas et iterata natiuitatis solemnitate. Notat connumerare, unde in Numeris,  quod multa millia uirorum Isrel recensita sunt.

Rectum, proprie. Dicitur iustum, unde Psalmista: Dulcis et rectus Dominus. Dicitur aliquid distincto fine informatum, unde Dauid: Letamini in Domino, etc., omnes recti corde. Dicitur aliquid erectum, unde Psalmista: Rectos decet collaudatio, id est illos qui non incuruantur in amorem terrenorum, sed eriguntur ad amorem diuinum.

Reddere, idem est quod soluere, unde in Euangelio: Redde quod debes. Notat retribuere, unde legitur quod Deus reddet unicuique secundum opera sua. Notat etiam emittere, secundum quod soliti sumus dicere, ignem reddere malum calorem.

Redimere proprie liberare, unde Dauid: Redime  a calumniis hominum. Notat equiualens pretium pro re empta ponere; unde legitur Christum redemisse genus humanum proprio sanguine, quia cum homo a diabolo emptus esset per superbiam, equiualens pretium dedit Christus pro liberatione hominis, imo maius, quia maior fuit in Christo humilitas quam in Adam superbia.

Referre. Dicitur stare, unde solet dici: Refert imperatori, id est pertinet ad imperatorem; et secundum hanc significationem hoc uerbum est impersonale, et componitur ex res et hoc uerbo fert et producitur prima. Aliquando ponitur ex inseparabili propositione re et fero, fers, et secundum hoc ponitur pro hoc uerbo reporto, secundum quod dicitur filios Isrel omnes questiones retulisse ad Samuelem.  Notat narrare, secundum quod dicitur: Retulit mihi hoc, id est narrauit.

Regnare, proprie dominari, unde Apostolus: Regnauit mors ab Adam, et alibi: Non regnet peccatum in uestro mortali corpore, id est dominetur. Notat regere, unde Deus dicitur regnare in sanctis. Notat gloriari, unde dicitur de iustis: Iudicabunt nationes, id est regnabunt in eternum.

Regnum, proprie. Dicitur etiam euangelica doctrina, unde Dominus: Penitentiam agite, appropinquabit enim regnum celorum. Dicitur etiam Ecclesia militans, unde Dominus: Simile est regnum celorum sagene. Dicitur etiam Ecclesia triumphans, unde in Euangelio: Adueniat regnum tuum, id est  regnum militans ad regnum triumphans. Dicitur etiam eterna patria, unde Dauid: Regnum tuum, regnum omnium seculorum. Dicitur etiam conuentus malorum, unde in Euangelio: Omne regnum in se diuisum.

Regula, proprie, regularis ordo uiuendi, unde legitur beatum Benedictum scripsisse Regulam monachorum. Dicitur etiam instrumentum geometricum, id est uirga mensoria. Dicitur euangelica doctrina, unde Apostolus eos quibus scribit, dicit cito cecidisse a regula, id est ab euangelica doctrina.

Regulus proprie, unde Dominus: Erat quidam regulus. Dicitur diabolus, unde Isaias: Delectabitur infans ab ubere super foramine aspidis et in cauerna  reguli; corda malorum que diabolus per malitiam inhabitauit. Manum suam Dominus in foramine reguli uel aspidis misit, quando iniquorum corda diuina potestate tenuit, id est comprehensum exinde regulum, id est captiuum diabolum traxit. Dicitur Antichristus, sicut de quibusdam prauis scriptum est in Isaia: Oua aspidum ruperunt, telas aranee texuerunt; qui comederit de ouis eorum, morietur, et quod confotum est, erumpet in regulum. Oua quippe aspidum hominibus prauis rumpere est malignorum spirituum consilia que in eorum cordibus latent prauis operibus aperire. Telas quoque aranee texere est pro huius mundi concupiscentia quelibet operari; que de nulla stabilitate solidata sunt, ea procul dubio uentus mortalis uite rapit, quod autem  dicitur: Qui comederit de ouis eorum morietur, quia, qui immundorum spirituum consilia recepit, uitam in se anime occidit. Et quod confotum est erumpet in regulum, quia consilium maligni spiritus quod corde tegitur, ad plenam iniquitatem nutritur et tandem in Antichristo complebitur, qui per regulum significatur, quia sicut regulus rex est serpentum, ita Antichristus erit princeps malignorum.

Relinquere, proprie; gratiam subtrahere, unde in Euangelio: Non uos relinquam orphanos. Notat tribulationibus exponere, unde Dauid: Deus, Deus meus, etc., quare dereliquisti. Notat amorem unius alii postponere, unde in Euangelio: Nisi quis reliquerit patrem, etc., propter me, id est nisi preposuerit amorem diuinum amori terrenorum, non est  me dignus. Notat reseruare, unde Dominus ad Eliam in lib. Reg.: Reliqui mihi septem millia uirorum qui non curuauerunt genua ante Baal, id est reseruaui mihi.

Reliquie, proprie. Dicuntur etiam ea que quasi uilia relinquuntur et pauca, secundum quam acceptionem ea que ex cibis relinquuntur in mensa dicuntur reliquie. Dicuntur corpora sanctorum que, respectu animarum, que digniores sunt, et quia in terra relinquuntur ut in ipsam resoluantur, reliquie nuncupantur. Dicitur cupiditas terrena, unde Dauid: In reliquiis tuis preparabis uultum eorum, id est in cupiditatibus terreni regni quas non amas, preparabis ad passionem uultum, id est intentionem,  eorum, scilicet Iudeorum, quia propter retinendi regni cupiditatem Christum occiderunt. Dicuntur gentiles quos sibi Christus reliquit ad conuertendum, unde sic potest exponi predicta auctoritas. In reliquiis tuis preparabis uultum eorum, id est in his quos tibi relinquis de gentibus assumendos preparabis uultum, id est cognitionem tui, uultum dico eorum, id est Iudeorum, quia illa cognitio eorum deberet esse quibus credita fuerant eloquia legis et prophetarum. Dicuntur bona eterna, unde in Psalmo: Custodi innocentiam et uide equitatem, quoniam sunt reliquie homini pacifico. Dicitur passio et mors Christi, unde sic possunt predicta uerba exponi: uultum, id est malam intentionem, eorum preparasti in reliquiis tuis, id est preparasti  ad passionem tuam et mortem, ut, cum putarent occidere, salus mundi fieret. Parauit ergo Christus intentionem eorum bona de ea disponendo. Dicuntur peccata, unde Psalmista: Dimiserunt reliquias suas paruulis suis, id est posterioribus suis reliquerunt peccata clamantes: Sanguis eius super nos. Dicitur maledictio, unde predicta auctoritas sic exponi potest: Et dimiserunt reliquias suas, scilicet maledictionis, paruulis suis, id est posterioribus suis. Dicuntur finales Iudei qui ad fidem conuertentur, unde legitur quod reliquie Isrel salue fient.

Reminisci proprie factum, unde Dauid: Reminiscere miserationum tuarum, Domine, id est exhibe nobis misericordiam sicut exhibuisti antiquis. Notat  iudicare, unde in Tob.: Ne reminiscaris, Domine, iniquitates nostras.

Remittere, proprie, condonare, unde Dominus: Remittuntur tibi peccata tua. Notat etiam extenuare uel diminuere, unde calor dicitur remitti; et Dauid: Remitte mihi ut refrigerer.

Renes, proprie. Dicitur delectatio, unde Dauid: Scrutans renes et corda, quia intendit Deus quid homo cogitet et quid eum delectet. Dicuntur Iudei de quibus descendit Christus secundum carnem, unde Psalmista: Usque ad noctem increpuerunt me renes mei, a quibus descendi secundum carnem, persecuti sunt me usque ad mortem. Dicitur humana Christi natura, unde potest exponi predicta auctoritas: Increpuerunt, etc., id est secundum humanam  naturam, perductus sum usque ad mortem.

Replere, proprie in omnibus essentialiter esse, unde: Spiritus Domini repleuit orbem terrarum, id est Spiritus sanctus est essentialiter in omnibus uel Spiritus Domini, qui est Dominus, ut transitiue legatur. Notat plenitudinem gratie conferre, unde potest sic exponi: Spiritus Domini repleuit orbem terrarum, id est Spiritus sanctus contulit Ecclesie plenitudinem gratiarum, que Ecclesia dicitur orbis terrarum, quia de diuersis partibus orbis collecta.

Reptile. Dicitur piscis, unde in Gen.: Producant aque reptile anime uiuentis. Pisces uocat Moyses reptilia, quia impetu quodam se rapiunt. Dicitur  animal quod circa terram mouetur, uel ore se trahens ut uermis uel serpens, ui castrorum  se rapiens ut coluber, uel pedibus repens ut lacerta uel botrata, unde: Producat terra animam uiuentem in genere suo iumenta et reptilia. Dicitur homo curis terrenorum intendens quasi circa terrena repens, unde Dauid: Hoc mare magnum, etc., illic reptilia.

Res aliquando ita large sumitur quod tres persone in Trinitate dicuntur res, unde Augustinus: Rerum alie sunt fruentium, alie quibus utendum. Restringitur aliquando Ecclesia in corpore, unde Donatus ait quod nomina sunt significatiua aut rerum aut corporum. Aliquando sola incorporea dicuntur res, quia de his potest haberi uera notitia, unde quia ea corpora rerum dicuntur res, unde et  ratio que comprehendit corporalia, ratio dicitur, unde rebus ex materia formaque constantibus solus humanus animus exstitit, qui prout uoluit nomina rebus impressit. Dicitur ueritas quia solet dici: Non est in re, uel ut, ita habet se res. Dicitur carnale commercium, iuxta quod dicitur: Iste habuit rem cum illa. Dicitur utilitas, unde Apostolus prohibet his quibus scribit ne in eis sit scurilitas que ad rem non pertinet, id est inutilis est. Dicitur propositum, unde solet dici: Nihil ad rem. Dicitur possessio iuxta quod dicitur: Iste abstulit mihi res meas. Dicitur persona, unde Gregorius: Res que culpa caret in damnum uocari non conuenit, etc.

Respicere, proprie, misericordiam exhibere, unde  Dauid: Respice in me et miserere mei. Notat approbare, unde legitur in Gen. quod Dominus respexit ad Abel et ad munera eius, id est Abel approbauit. Notat intendere, unde Dominus: Nemo mittens manum ad aratrum et respiciens retro, id est terrenis intendens, aptus est regno Dei. Notat conuertere, unde Dauid: Respice inimicos meos, id est conuerte. Notat pertinere, secundum quod solet dici: Hoc rescipit illud, id est pertinet ad illud.

Responsum, proprie, equipollens alicui uel equiualens aliud, unde Apostolus dicit se habuisse responsum mortis, id est sustinuisse passionem equipollentem morti. Dicitur inspiratio diuina, unde legitur de Simeone quod accepit responsum a Domino non uiro. Dicitur instructio, unde legitur  de magis in Euangelio quod responso accepto in somnis. Dicitur consilium prudentis editum ad consolationem alicuius, unde in legibus legitur de responsis prudentum.

Rete, proprie. Dicitur etiam predicatio, unde dicitur retia Petri modo laxantur in capturam, modo complicantur, quia non omne tempus habile doctrine; quia, sicut pisces retinentur reti, ita homines predicatione, unde Dominus: Laxate retia uestra in capturam. Dicitur diaboli deceptio, unde Dauid: Cadent in retiaculum eius peccatores. Dicitur heretici persuasio, unde Salomon: Frustra iacitur rete ante oculos pennatorum, quia sancti, qui sunt pennati uirtutibus, non decipiuntur hereticorum  persuasionibus.

Retro notat posteritatem temporis uel loci, quod patet. Notat subiectionem, unde Christus ait ad Petrum: uade retro, Satanas, ac si diceret: Noli mihi aduersari, sed subiiciaris mihi. Notat deiectionem, unde Dominus: Nemo mittens manum in aratrum et respiciens retro, id est ad terrena que uilia sunt et deiecta. Notat preteritionem, unde legitur quod Ezechiel uiderit animalia, plena oculis ante et retro: animalia ista sunt euangeliste qui habent oculos ante et retro, id est intellectum preteritorum et futurorum. Notat semiplenam cognitionem, unde Ioannes dicit se audisse uocem retro, ad significandum quia plena scientia de diuinis non potest haberi in presenti.

 Reuerti, proprie. Ad Deum per gratiam accedere. Unde in Cant.: Reuertere, reuertere, Sunamitis. Notat recordari, unde in Act. apostolorum: Petrus autem ad se reuersus, ait, id est recordatus eorum que uiderat. Notat beneficium conferre, unde in Gen. angelus ad Abraham: Iuxta condictum reuertar ad te hoc eodem tempore, uita comite, id est eodem die, reuoluto anno, faciam ut habeas filium: Et hoc est quod dicitur: Et habebit Sara filium.

Rex, proprie. Dicitur sanctus qui se et alios regit, unde Dauid: Et nunc, reges, intelligite. Dicitur angelus, unde Iob: Nunc dormiens silerem et somno meo quiescerem coram regibus et consulibus terre. Dicitur Christus qui nos regit, unde Psalmista: Ego autem constitutus sum rex. Dicitur diabolus,  unde in Apoc. de malis dicitur quod habent super se regem angelum abyssi. Dicitur Deus eternitatis qui est Rex regum et Dominus dominantium.

Rhamnus, proprie. Dicitur peccatum, unde Dauid: Priusquam produceret spinas uestras rhamnus. Rhamnus producit spinas, id est tormenta. Rhamnus frutex est primo mollis, cum est adulta spinas emittit, sic peccatum primo delectat, postea pungit. Dicitur gehenna, et secundum hoc alia reperitur littera in Psalmo: hoc scilicet: Priusquam producerent spine rhamnum, id est peccata gehennam.

Rhinoceros idem est quod unicornis et dicitur rhinoceros a rinos quod est naris, et ceros, quod est  cornu, quia unicum cornu habet in nare. Dicitur potens in hoc seculo, unde uoce Dominica ad Iob dicitur: Nunquid uellet rhinoceros seruire tibi? quasi dicat: Nunquid hi qui fatua elatione superbiunt, sine meis adiutoriis tue predicationi subduntur. Dicitur diabolus, unde in Iob: Nunquid alligabis rhinocerotem ad arandum loco tuo? Solus enim Christus diabolum alligauit et potestatem eius infirmauit.

Riuus, proprie. Dicitur principatus, unde Isaias ait quod Dominus percutiet flumen Aegypti in septem riuos, id est principatum Aegypti diuidit in septem principatus, quod factum est tempore Augusti Cesaris qui sibi subiugata Aegypto, ut regni Aegypti minueret potestatem, in Aegypto constituit principatus septem.  Dicitur mortale peccatum, unde dicitur Dominus percussisse flumen Aegypti in septem riuulos, quia cum Christus uenit in carne, concupiscentiam destruxit in septem capitalibus uitiis. Dicitur motus concupiscentie, unde legitur in Pentateuco quod oculi primorum parentum aperti sunt per peccatum, id est riuuli concupiscentiarum. Dicuntur sententie sacre Scripture, unde legitur in Cant.: uidi speciosam sicut columbam descendentem desuper riuos aquarum. Dicitur predicator, unde Dauid: Riuos eius inebrians, quia primitiui doctores donis sancti Spiritus primo inebriati sunt. Cum autem inebriantur, generationes Ecclesie multiplicantur, quia, cum uberiorem gratiam Spiritus predicatores accipiunt, fidelium numerus augetur. Et tunc sancta  Ecclesia in suis stillicidiis letatur. Per stillicidium quod de tecto cadit in terram significatur gratia Spiritus sancti que de celo uenit in fidelium cordibus. Dicuntur libri euangelistarum, unde sub typo Ecclesie Iob loquitur, dicens: Et petra fundebat mihi olei riuos. Petra est Christus, qui sicut petra olei riuos fudit, quia de eo diuersi libri sacre Scripture exierunt: liber Matthei, Luce, Marci et Ioannis. Dicuntur explanationes expositorum sancte Scripture, unde Isaias: Locus fluuiorum riui latissimi et potentes. Dicitur fluentum predicationis, unde Iob de Domino ait: In petris riuos excidit. Per petras dura corda fidelium accipimus, per riuos fluuios predicationum intelligimus In petris ergo Dominus riuos excidit, quia in duris gentilium cordibus  fluuios predicationis aperuit.

Rubrum, proprie. Dicitur cruentatum, unde in Isaia introducuntur angeli loquentes ad Christum, admirantes eius aduentum, in hunc modum: Quare rubrum est uestimentum tuum, id est uestimentum humanitatis cruentatum sanguine passionis. Dicitur malitia deformatum, unde Isaias: Si fuerint peccata uestra rubra sicut uermiculus, uelut lana alba erunt.

Rufus, proprie. Dicitur rubicundus, unde legitur in Reg. quod Dauid erat rufus, id est rubicundus. Dicitur sanguine peccati rubricatus, unde legitur de dracone magno et rufo, id est de diabolo, qui in Isaia dicitur uestimentum contextum sanguine; et  alibi legitur de equo rufo per quem intelligitur conuentus malorum.

Ruina, proprie. Dicitur lapsus angelorum, unde Dauid: Iudicabit in nationibus, implebit ruinas; Christus enim genus humanum subleuando in celum, impleuit ruinas angelorum. Dicitur causa ruine, unde in Euangelio dicitur: Hoc erit in ruinam et resurrectionem multorum in Isrel. Dicitur destructio, unde Dauid: Non est ruina macerie. Maceria dicitur doctrina Phariserum, que destrui non potuit nisi per Christum Dei omnipotentis Filium.

Rupes, proprie. Dicitur etiam Christus, unde Dauid: Qui conuertit petram in stagna aquarum et rupem  in fontes aquarum. Christus ante resurrectionem et passionem fuit quasi petra et rupes, quia non fuit intellectus in Scripturis donec ipsis apertis uelut fons influeret atque inundaret in omnes credentes, dicens: Qui sitit ueniat ad me et bibat. Dicitur potestas mundana, unde in Thren.: Onagri steterunt in rupibus, quia in potestatibus huius mundi confisi sunt. Dicitur gentilis populus qui prius consolidatus fuit in malitia, consequenter ad fidem conuersus emisit doctrine fluenta, et hoc est: Qui conuertit petram in stagnum aquarum, id est dura corda Iudeorum ad aquam, id est baptismum; et rupem, id est gentiles, in fontes aquarum, ut et ipsi emanent irriguos fontes predicationis.



S


 Sabbatum dicitur septima dies septimane, unde in Euangelio: Erat dies magnus ille Sabbati. Dicitur Sabbatum septimana a dignitate Sabbati, unde in Euangelio: Ieiuno bis in Sabbato. Dicitur solemnitas, unde in Thren.: uiderunt eam hostes et deriserunt Sabbata eius. Dicitur requies, unde dicitur: Si quis euaserat gladium, ductus in Babylonem seruiuit regi et filiis eius, donec intraret rex Persarum, ut compleretur sermo Ieremie et cribrarent in terra Sabbata sua. Dicitur totum tempus presentis uite, unde in Euangelio: Memento obseruare diem Sabbati, id est septenarium presentis uite feriando ab omni opere seruili et a peccato. Dicitur puritas mentis et status eterne beatitudinis, unde in Isaia: Erit Sabbatum ex Sabbato, id est Sabbatum eternitatis  sequitur post Sabbatum peccatoris.

Saccus, proprie. Dicitur humana Christi natura que sacco comparatur propter asperitatem pene quam assumpsit, et sicut saccus continet frumentum, sic humanitatis natura uelauit naturam diuinitatis; unde Dauid: Concidisti saccum meum, hoc factum est in Christi morte quando anima separata est a corpore; et sequitur: Et circumcidisti me letitia; hoc factum est in resurrectione. Dicitur mortalitas que propter sui asperitatem sacco comparatur, unde sic potest exponi predicta auctoritas: Concidisti saccum meum, id est liberasti me a mortalitate et sic circumcidisti me letitia. Dicitur cilicium, unde legitur quod Achab rex Isrel indutus erat sacco, id est cilicio. Dicitur propheta, quia  sicut in sacco continetur frumentum, sic in prophetis medulla intelligentie spiritualis, unde apostoli dicuntur filii excussorum, id est prophetarum, quos quasi saccos excusserunt quando prophetias eorum aperuerunt.

Sacerdos, proprie. Dicitur Christus, unde Dauid: Tu es sacerdos in eternum. Dicitur sanctus, unde Dauid: Sacerdotes tui induantur iustitia; sacerdos dicitur primas, unde in Exodo legitur quod Ietro fuit sacerdos Madian, id est princeps Madianitarum. Dicitur offerens sacrificium pro populo et pro aliis orans, unde Melchisedech dictus est sacerdos Dei altissimi.

Sacerdotium proprie dicitur conuentus sanctorum se offerens Deo in sacrificium, unde Petrus in canon.  Epistola: uos estis genus electum, regale sacerdotium, id est reges et sacerdotes; reges, quia uos regitis; sacerdotes, quia oleo spirituali inuncti estis et uero Deo sacrificium offertis. Dicitur sanctitas, unde in Eccli.: Et dedit illi sacerdotium magnum.

Sacramentum, dicitur sacre rei signum, unde Augustinus: Sacramentum est inuisibilis gratie uisibilis forma. Dicitur sacramentum signatum uel sacrum secretum, unde Paulus de incarnatione loquens ait quod illud abscunditum fuit a seculis.  Dicitur uramentum per sacra firmatum, unde solet dici: Ille firmat hoc sacramento.

Sacrarium, proprie locus ubi sacerdos lauat manus post communionem. Dicitur etiam locus quem intrant tantum presbyteri, unde dicitur in concilio Laodicensi: Non oportet diacones legitimam habere intrandi sacrarium. Dicitur locus in quo sacra uasa recipiuntur, unde in eodem concilio: Presbyteri non petant nisi per semetipsos aut per illum qui sacrarium tenet. Dicitur Ecclesia, unde Prosper ex dictis Augustini: Qui in sacrario operantur, que de sacrario sunt edant.

Sacrificare, proprie offerre, unde Dauid: Sacrificabo tibi hostiam laudis. Notat etiam bene operari, unde Dauid: Sacrificate sacrificium iustitie.

 Sacrificium, proprie. Dicitur spiritus contribulatus. unde Dauid: Sacrificium Deo spiritus contribulatus. Dicitur bona operatio, unde Psalmista: Sacrificate sacrificium iustitie. Dicitur laus diuina que erit in futuro, unde Dauid: Sacrificium laudis honorificat me. Dicuntur iniurie et contumelie quas Christus pro nobis tulit, unde Psalmista: Memor sit omnis sacrificii tui, id est facias nos memores omnium iniuriarum et contumeliarum quas pro nobis tulisti. Dicitur sacramentum eucaristie, unde sic potest exponi predicta auctoritas: O Ecclesia, Deus sit memor omnis sacrificii tui ad remunerandum te; sacrificium Ecclesie preuidebat propheta per spiritum, que offert non sacrificium pecudum sed corporis et sanguinis Domini.

 Sacrum, idem quod sanctum, unde ordo dicitur sacer, id est sanctus. Dicitur consecratum, unde chrisma dicitur sacrum uel altare dicitur sacrum. Dicitur sanctificans, unde uerba que dicuntur in missa sacra dicuntur, id est santificantia. Notat Deo sacrificium oblatum, unde hostie in ueteri Testamento dicebantur sacre. Dicitur exsecrabile, unde in uita sancti Nicolai:

   Ad quid non mortalia pectora cogit
Auri sacra fames!

Sagena idem quod rete. Dicitur Ecclesia Dei, unde Matth.: Simile est regnum celorum sagene misse in mare, quia in sagena continentur boni et mali pisces, id est in Ecclesia boni et mali colliguntur.  Dicitur sacra Scriptura, iuxta quam significationem potest exponi predicta auctoritas, quia a sanctis Patribus sacra Scriptura hominibus diuersarum partium et proposita et exposita est, et per eam diuersi in unitate Ecclesie colliguntur, quorum alii boni, alii mali.

Sagitta, proprie. Dicitur arundo quam mittit puer ad similitudinem sagitte, unde: Sagitte paruulorum facte sunt plage eorum, id est persecutiones Iudeorum quibus persecuti sunt Christum comparabiles fuerunt sagittis paruulorum, id est efficaces sic, [quod] nec Christo nec membris eius nocuerunt.  Dicuntur uerba predicationis, unde secundum aliam expositionem: Sagitte paruulorum facte sunt plage eorum, quia uerba humilium penetrauerunt corda sublimium; recte uerba predicationis sagittis comparantur, quia in eo quod uitiosa fuerunt malorum corda transfigunt. Dicuntur dogmata hereticorum, unde Psalmista: Parauerunt sagittas suas in pharetra, id est heretici excogitauerunt praua dogmata ut deciperent simplices, unde sequitur: Ut sagittent in obscuro rectos corde, que eleganter dicuntur sagitte, quia, sicut materialis sagitta uulnerat usque ad mortem corporis, ita illa dogmata etiam uulnerant. Dicitur sacre Scripture sententia, unde Dauid: Sagittas suas ardentibus effecit, id est Deus sententias sacre Scripture infidelibus  caritate ardentibus efficaces fecit. Que eleganter dicuntur sagitte, quia uulnerant hominem usque ad compunctionem cordis. Dicitur predicator, unde Dauid: Sagitte potentis acute; et alibi: Sicut sagitte in manu potentis. Dicitur uindicta, unde legitur: Inebriabo sagittas meas sanguine, id est grauissimam uindictam inferam malis pro peccatis eorum. Dicitur diabolus, quia sicut sagitta aliquis punitur, ita per demones malos punit Deus; unde et ipse in propheta ait: uirga furoris mei Assur, iuxta quem sermonem predicta solet exponi auctoritas: Inebriabo sagittas meas sanguine, id est demones grauissima pena puniam, ut per sanguinem pena figuretur, per inebriationem grauitas pene. Dicitur leuis et aperta tentatio,  unde in Psalmo: A sagitta uolante in die; quia sagitta in die missa apparet et de facili caueri potest, per eam signatur leuis et aperta tentatio. Dicuntur etiam doli prauorum, unde secundum aliam expositionem: Parauerunt sagittas suas in pharetra. Iniqui enim cum dolos excogitant et secretis machinationibus bonis occultant, quasi in pharetra sagittas parant, et in hac presentis uite caligine, uelut in obscuro, rectos corde feriunt, quia malitiosa eorum iacula et sentiri possunt et tamen uenientia apprehendi non possunt.

Sal, proprie. Dicitur sapientia, unde in Euangelio: Sit ergo sal sapientie in uobis, id est sapientia; et: Si sal infatuatum fuerit, in quo salietur, id  est, si prelatus errauerit, a quo corrigetur prelatus. uel sapientia eleganter dicitur sal, quia, sicut sal terram sterilem reddit, condit cibos, arcet uermes, liberat a putredine carnis: sic prelatus sua sapientia debet carnem suam a prauis operibus sterilem facere, cibos spirituales sapientia condire, uermes prauarum cogitationum arcere, carnem a putredine peccati alienare. Dicitur cibus conditus, unde in Esdra legitur quod memores essent salis quod comederent in palatio. Dicitur reprehensio uel detractio, unde uenerabilis Seneca [ed Sene]. dicit: Dentes tui sine sale sint, id est non habeas uerba.

 Saliunca, proprie; infructuosus, qui est sterilis in bonis; unde Iosias  : Ac leue nonnunquam rosa uertitur in saliuncam; et in Isaia: Pro saliunca ascendit abies, id est pro uitiosis ascendent uirtutibus exaltati.

Saliua, proprie; discretio siue sapientia; unde Iob: Ut glutiam saliuam meam, id est ut plene utar discretione uel sapientia. Saliua ex capite descendit in os, ab ore uero delabitur, a uentre conglutitur; caput diuinitas, uenter mens; saliua superne claritatis plena cognitio, os humana cogitatio; saliua ergo a capite ad os descendit, quia diuinitatis cognitio auctoritate Dei sensum nostrum tangit, sed plene mentem non reficit. Saliuam itaque glutire non possumus, quia in presenti claritatis bono satiari non permittimur.

 Salix, proprie. Dicitur gentilis populus, quia salix de facili credit et ad fidem uenit  . Dicitur iustus ratione uiriditatis, quia salix tante uiriditatis est, ut arescere, nisi abscissa radicitus et proiecta uix possit; unde Propheta: Germinabunt inter herbas sicut salices iuxta preterfluentes aquas. Dicitur malus qui in bono sterilis est, unde Dauid: In salicibus in medio eius, suspendimus organa nostra; in illis, inquam, malis qui sunt in medio Babylonis, id est in profundo concupiscentie positis, suspendimus organa nostra, id est discubuimus et subtraximus sacras Scripturas et promissa Dei; ab iis enim tanquam porcis et canibus Scripturas auertimus; non eis alligamus, sed differendo suspendimus et  ab ipsis alienamus.

Salus, proprie. Dicitur sanitas corporis, unde Dauid: Et fallax equus ad salutem, id est temporalis potentia non potest homini conferre sanitatem uel conseruare. Dicitur puritas mentis, unde Dauid: Domine Deus salutis mee. Dicitur uita eterna, unde Psalmista: Salus autem iustorum a Domino; ipse etiam Deus dicitur salus, quia est causa salutis; unde Dauid: Dominus illuminatio mea et salus mea, quem timebo?

Salutare proprie Christus per quem salus; unde Iacob: Salutare tuum exspectabo. Et Simeon: uiderunt oculi mei Salutare tuum. Dicitur Deus Trinitas, unde Dauid: Salutare uultus mei Deus meus.  Et alibi: Adiutor meus esto, ne derelinquas me, neque despicias me, Deus salutaris meus. Dicitur salus, unde Sapientia: Quis dabit ex Sion salutare Isrel? id est quis ex Iudeis conferet salutem populo fideli, nisi Christus? Dicitur uita eterna, unde Dauid: Defecit in salutare tuum anima mea.

Saluare notat a periculo liberare, unde in Euangelio: Salua nos, Domine, perimus. Notat iustificare, unde item in Ierem.: Saluum me fac, et saluus ero. Notat glorificare, unde: Salua nos, Christe saluator, per uirtutem.

Sanare, proprie. Notat peccatum remittere uel  iustificare, unde Psalmista: Sana animam meam, quia peccaui tibi. Notat etiam glorificare, unde Propheta: Sana me, Domine, et sanabor.

Sanctificare notat sanctum facere, unde in Ioanne de Christo legitur quod Pater sanctificauit et misit in mundum. Notat confirmare, unde in Matth.: Sanctificetur nomen tuum, id est confirmetur nomen filiationis in nobis. Notat sanctum ostendere, unde Apostolus: Sanctificans Euangelium, id est sanctum esse ostendens. Notat solemnem et celebrem habere, unde in Exod.: Memento sanctificare diem Sabbati.

Sanctus. Dicitur sanctificans, unde Deus dicitur sanctus, id est sanctificans. Dicitur sanctificatus, unde: Exsultant sancti in gloria. Dicitur proficuus, unde Dauid: Timor Domini sanctus est. Per hoc excluditur  seruilis timor, uel mundanus. Dicitur firmus, unde sic potest exponi predicta auctoritas: Timor Domini sanctus, id est immutabilis; seruilis enim timor mundanus mutabilis est, quia facit hominem mutari de temporalibus habitis uel amissis. Timor autem Domini sine omni perturbatione est. Dicitur celeste, unde Psalmista: Adorabo ad templum sanctum tuum. Dicitur a sancto datum, unde preceptum dicitur sanctum, quia a sancto datum; unde Dauid: Currus Dei decem millibus multiplex, etc., in sancto. Currus dicuntur sancti, per quos Deus, id est fides ipsius, per uniuersum mundum diuulgatur. Et ille currus est multiplex decem millibus, id est ex innumeris populis compactus, qui sancti sunt millia letantium, quia spe  gaudent donec producantur in finem; et cur letantur, quia Dominus in eis; et hoc in Sina sancto; uel sancto, id est implendo mandatum, quod factum est; quid ei prodest mandatum nisi Dominus ibi sit qui dat uelle et operari? Notat sanctam rem sanctificare, unde beata uirgo Maria: Quia fecit mihi magna, etc., et sanctum nomen eius. Dicitur etiam anterior pars templi, que in ueteri Testamento dicebatur sancta, posterior pars templi Sanctum sanctorum, id est prosecutiuum post sancta. Dicitur nostre sanctitatis occasio uel causa, uel quia sanctum tangens; unde dicitur crux sancta.

Sanguis, proprie. Dicitur cruente mentis malitia, unde Propheta: Sanguis eius in medio eius, super  petram limpidissimam effudit illum. Non effudit illum super terram ut possit operiri puluere. Per terram et puluerem peccatores, per petram limpidissimam iustum signans, qui grauibus peccatorum contagiis non exasperatur. Sanguis uero supra limpidissimam petram effunditur quando malitia cruente mentis in afflictione anime iuste grassatur. Dicitur peccatum, quia abundantia sanguinis multoties est causa peccati luxurie, ire, superbie. Nomine sanguinis figuratur peccatum, unde Isaias: Sanguis sanguinem tetigit, id est peccatum additum est peccato; et alibi: Beatus qui lauat manus suas in sanguine peccatoris. Dicitur pena inflicta pro effusione sanguinis, unde: Sanguis eius super nos et super filios nostros, id est pena infligenda pro effusione sanguinis  Christi maneat super nos et super posteritatem nostram. Dicitur uindicta que exerceri solet sanguinis effusione, unde Deut.: Inebriabo sagittas meas sanguine, id est demones puniam grauissima pena. Dicitur effusio sanguinis, unde Dauid: Que tilitas in sanguine meo, id est in sanguinis effusione. Dicitur passio siue mors que per effusionem sanguinis solet fieri, unde Iob: Pulli aquile lambent sanguinem. Dicitur parentela, unde uirgilius dicit:

. . . Alto de sanguine Teucri.
Dicitur uinum, quia colorem sanguinis habet, uel quia operatur ad multiplicationem sanguinis, unde legitur in Deut. de Iudeis quod biberunt sanguinem amarissimum, id est uinum, uue. Dicitur Ecclesie unio ex diuersis sanctis, unde Dominus: Nisi manducaueritis  carnem Filii hominis, et biberitis eius sanguinem. Dicitur res acquisita periculo sanguinis, unde legitur quod Dauid ait se non bibiturum sanguinem eorum qui ei sub periculo sanguinis attulerant aquam de cisterna Bethlehem, id est aquam ei allatam sub periculo mortis. Dicitur carnalis scientia que ex calore sedem habet; in sanguine uiget ingenium ex quo scientia; unde Dominus. Beatus es, Simon Bariona, quia caro et sanguis non reuelauit tibi, id est carnalis scientia. Dicitur corruptio, quia de facili corrumpitur sanguis; unde Apostolus: Caro et sanguis regnum . . . , id est corruptio carnis et sanguinis. Dicitur carnalis obseruantia legalium, quia frequenter materialia sacrificia legis fiebant in effusione sanguinis; unde Apostolus ait se conuersum  ad fidem non acquieuisse carni et sanguini, id est carnalibus obseruantiis.

Sanitas, proprie. Dicitur status iustitie, unde Isaias: A planta pedis usque ad uerticem non est sanitas, id est a maiori usque ad minorem nullus inuenitur sanctus. Notat potentiam resistendi peccato, unde Dauid: Non est sanitas in carne mea.

Sapere, proprie. Notat intelligere uel comprehendere, unde Paulus: Cum essem paruulus, sapiebam ut paruulus. Notat inuestigare, unde idem: Non plus sapere quam oportet sapere.

Sapientia aliquando large sumitur, ut quelibet scientia sapientia uocetur; unde dicitur in lib. Sapientie uel in Iesu filio Sirach, uel in Ecclesiastico:  Omnis sapientia a Domino Deo est. Aliquando restringitur circa scientiam quadruuii, que mathematica uel disciplinalis dicitur, unde Betius in suo prologo super arithmeticam ait: Sapientia est speculatio earum rerum que sui mutabilem sortiuntur substantiam. Aliquando sapientia dicitur uersutia uel calliditas quam habet quis circa terrena, unde Apostolus: Sapientia huius mundi stultitia est apud Deum. Notat scientiam de diuinis, unde Paulus: Sapientiam loquimur inter perfectos. Notat diuinam naturam, unde Paulus: O altitudo diuitiarum sapientie! Dicitur etiam Filius Dei, unde Salomon: Sapientia edificauit sibi domum. Dicitur donum Spiritus sancti, unde Isaias: Et requiescet super eum Spiritus sapientie, id est donum sapientie  collatum a Spiritu. Dicitur angelica natura, unde in lib. Sapientie: Prior omnium creata est sapientia.

Sapphirus proprie lapis. Dicitur sanctus qui celestibus inhiat, quia sapphirus celi retinet colorem; unde in Apoc. celestis Ierusalem dicitur edificata ex sapphiris. Notat contemplationem celestium, unde in Cant.: uenter eius eburneus, distinctus sapphiris. Notat angelicam naturam, unde Iob de pretio sapientie ait: Non confertur lapidi sardonico pretiosissimo uel sapphiro; per sardonicum, qui terre rubee similitudinem habet, homines signantur; per sapphirum, qui similitudinem eris habet, angeli; sapientie Dei, id est Christo, nec in terra primi homines nec in celo angeli comparantur.

Sardius, lapis speciem terre rubee habens. Dicitur  martyr rubeatus sanguine passionis, de quo etiam legitur in Apoc.

Sardonix, proprie lapis subtus, niger, medio rubicundus, supra candidus. Dicitur etiam sanctus niger contentu, rubeus passione, candidus mente, de quo similiter in Apoc.

Sarmentum, proprie. Dicitur infidelis ab unitate Ecclesie excisus, soli eterno igni reseruatus, de quo sarmento frequenter loquuntur prophete et maxime Ezechiel.

Satiare, proprie. Notat spiritualiter reficere, unde Dauid: Satiabor cum apparuerit gloria tua.

Satum idem quod natum, unde apud auctores hoc nomen satus sumitur pro natus. Dicitur seminatum, unde et seges solet dici sata a sero, seris,  seui, unde legitur quod apostoli ibant per sata et confricabant spicas. Dicitur mensura que recipit satum, unde legitur quod mulier commiscuit fermentum tribus satis farine, id est tribus mensuris.

Saturare, proprie, notat replere, unde Psalmista: Saturati sunt filii, id est repleti operibus prauis.

Saxum, proprie. Dicitur Christus post resurrectionem suam immortalis factus, unde in Deut. legitur: Suxerunt mel de petra oleumque de saxo durissimo; hoc supra expositum est.

Scabellum, proprie. Dicitur corpus Christi, unde in Psalmo: Adorate scabellum pedum eius, id est corpus Christi quod est scabellum diuinitatis; per  pedes enim indefecta deitatis stabilitas accipitur. Dicitur terrena dignitas, unde Isaias: Celum mihi sedes est, terra autem scabellum pedum meorum, celestia quia digniora sunt, sedes Dei dicuntur; terrena uero, quia indigniora, scabellum pedum eius. Dicitur homo subiectus homini Christo, unde in Psalmo: Donec ponam inimicos tuos scabellum pedum tuorum, id est subiectos tibi homini.

Scala, proprie. Dicitur similitudo scale, unde in Genesi: uidit Iacob scalam, id est similitudinem scale. Dicitur crux Christi, unde in prosa: Hec est scala peccatorum.

Scama, proprie, uel squama. Dicitur annulus lorice, quia annuli lorice contexuntur ad similitudinem scamarum, in qua significatione sepe reperitur  apud auctores. Dicitur peccator quo se munit diabolus, unde in Iob dicitur: Corpus eius compactum squamis se prementibus, quia una uni coniungitur. Dicitur tegumentum, unde Ier. [Iere, ed.] dicit se non curare Atlanticum squama in tegumentum, quod dicitur fabula que dicit Atlantem propriis humeris sustinuisse sidera, per quod significatur ipsum fuisse astronomum et astronomiam uiguisse per ipsum.

Scandalum dicitur a scandalan Grece, quod Latine interpretatur lapis, quia latens in uia, uiatori prebet offendiculum. Scandalum dicitur error alicuius occasionem sumens ex facto uel uerbo alterius, unde Dominus: Necesse est ut ueniant scandala, id est ut aliqui scandalizentur. Dicitur contristatio alicuius, unde Paulus: Hoc magnum iudicate ne  ponamus offendiculum fratri uel scandalum, id est ne fratrem contristemus, unde consequenter Apostolus ait: Si per escam frater tuus tristatur, iam non secundum caritatem ambulas scandalizans. Scandalizans dicitur ille qui alium offendit, unde legitur quod Christus tollet omnia scandala de regno suo, id est omnes scandalizantes. Dicitur etiam occasio scandali, unde Dauid: Iuxta iter scandalum posuerunt mihi.

Scapula, proprie. Dicitur operatio mirabilium, unde Dauid: Scapulis suis obumbrabit tibi. Speranti fideli gratia Dei promittitur. Scapule enim sunt mirabilium operationes quibus ut humeris uirtus Dei ostenditur. Penne sunt monita prophetarum que in celos uehent. Et est sensus: Scapulis suis  obumbrabit tibi, id est operationibus mirabilium te instruet: et sub pennis eius, id est in monitis prophetarum que est protectio, sperabis

Schema, materia, unde in legenda beati Michelis legitur quod oratorium eius factum erat de uili schemate. Dicitur figura secundum quod a grammaticis distinguitur inter schema lexeos et schema dianeos.

Scientia proprie. Dicitur doctrina de motibus, unde Dauid: Dies diei eructat uerbum et nox nocti indicat scientiam. Dicitur cogitatio terrenorum, unde Paulus: O altitudo diuitiarum sapientie et scientie Dei, Dicitur donum Spiritus sancti, unde Isaias: Et requiescet spiritus scientie super eum.

 Scintilla proprie. Dicitur musca que lucet ad noctem, unde et noctiluca dicitur; unde Salomon: Fulgebunt iusti, etc., et tanquam scintille, etc.; insinuantur quatuor proprietates glorificati corporis: splendor et incorruptio, cum dicitur sicut sol; agilitas et subtilitas, cum dicitur: Et tanquam scintille in arundineto discurrent. Sunt tamen qui hoc legunt de materiali scintilla. Dicitur etiam unicus filius matris, unde legitur in lib. Reg. quod uidua loquens ad Dauid sub quodam paradigmate, id est similitudine, uolens ad Salomonem Dauid reconciliare, ait: Querunt exstinguere scintillam que est relicta mihi. Dicitur etiam opus transitorium, etiam inutile, unde propheta: Opus nostrum quasi scintilla.

Scire proprie. Notat respectum habere, unde Apostolus:  Cui credidi et certus sum. Notat facere scire, unde Apostolus ait: Die autem illo nemo scit neque angelus Dei neque Filius hominis, qui ideo dicitur nescire, quia non facit nos scire. Notat experiri, unde Paulus: Scio quod neque mors, etc.

Scirpus, proprie. Hypocrita; unde in Iob: Nunquid uirere potest scirpus sine humore? Scirpi ergo nomine hypocrita significatur, qui speciem uiriditatis habet, sed ad humanos usus fructus utilitatem non habet.

Scopa, dicitur instrumentum quo purgatur area, quod fit de myricis. Dicitur cerimonialium obseruantia, unde Dominus: Cum immundus spiritus exierit ab homine, uadit per loca arida, et non inueniens requiem, ait: Reuertar in domum meam, unde exiui, etc., et inuenit eam scopis mundatam et ornatam.  Domus diaboli fuit Synagoga, ante legis traditionem idololatrie dedita, a qua eiectus fuit per cultum unius Dei; et tunc iuit per loca arida, quia tunc in gentibus ab humore celestis gratie aridis locum inuenit. Sed consequenter gentilitate conuersa, et Iudea per mortem Christi a fide auersa, diabolus rediit ad Synagogam, et assumptis secum septem spiritibus nequioribus se, quia Iudea obstinata grauius septem mortalibus peccatis est obnixa quam fuit ante legis traditionem; et tunc inuenit eam scopis mundatam, id est cerimonialia obseruantem, que purgant exteriora non interiora, id est corpus non animam, sicut scopa purgat exterius non interius. Dicitur penitentia que purgat animam, unde  Dauid: Et scopebam spiritum meum, id est animam mundabam per penitentiam.

Scoria dicitur fex metalli. Dicitur peccatum, unde: Decoquam ad purum scoriam tuam.

Scorpio proprie. Dicitur genus flagelli, unde in lib. Reg. dicitur quod Roboam ait filiis Isrel: Pater meus cecidit uos uirgis, ego cedam uos scorpionibus. Dicitur genus bellici instrumenti, de quo agitur in lib. Mach. ubi fit mentio de balistis et scorpionibus. Dicitur nomen signi, iuxta quod dicitur in zodiaco: Sol est in scorpione. Dicitur hereticus, unde in Apoc.: Data est ei potestas sicut habent scorpiones terre. Dicitur desperatio, unde in Luca: Aut si petierit ouum, nunquid porriget ei scorpionem? Ouum, quod est spes animalis, sed non animal, spem  designat; contra ouum, id est spem, scorpionem ponit, id est desperationem, que retro pungit sicut scorpio. Cum enim spes in anteriora se extendit, desperatio retro afficit.

Scriba idem quod consiliarius, unde in Euangelio: Missi a summis sacerdotibus et scribis, et senioribus, etc. Dicitur aliquis qui dat doctrinam de moribus, unde Apostolus: Ubi sapiens, ubi scriba? Dicitur etiam Iudeus, secundum quam significationem potest exponi predicta auctoritas: Ubi sapiens, id est gentilis; ubi scriba, id est Iudeus.

Scribere proprie. Notat memorie commendare, unde Ioannes: Scribe: Beati mortui qui, etc. Notat preordinare, unde in Exodo ait Moyses ad Dominum: Aut dimitte eis hanc noxam, aut dele me de  libro in quo me scripsisti. Notat inferre, unde Iob: Scribis enim contra me amaritudines, etc.

Scrupulus dicitur pondus. Dicitur aliquid quod supereminet plano. Dicitur instrumentum quo ebur planatum fit lucidum, unde in Glos., super illud Psalmiste: A domibus eburneis, dicitur quod ebur prius est obscurum, et ferris, id est scrupulis, fit lucidum; alii dicunt scrupulis. Dicitur obscuritas, unde solet dici: Quomodo ista sine scrupulo est, unde etiam dicitur quod inuenire obscuritatem in manifesto, hoc est inuenire nodum in scirpo, scrupulum in plano, angulum in circulo.

Scrutari proprie. Notat comprehendere, unde in lib. Philonis: Spiritus omnia scrutatur, id est comprehendit. Notat dolose agere, unde Dauid:  Defecerunt scrutantes scrutinio.

Scrutinium proprie probatio, unde scrutinium dicitur quando aliquis utrum dignus sit susceptione ordinum scientia uel uita probatur. Dicitur fraus, unde de Iudeis legitur, qui fraudulenter in mortem Christi machinati sunt, in Psalmista: Defecerunt scrutantes scrutinium.

Scutum, proprie. Dicitur gratuita Dei uoluntas uel protectio diuina, unde Dauid: Domine, scuto bone uoluntatis tue coronasti nos; loquitur secundum terre Palestine modum, ubi olim utebantur rotundis scutis quibus aliquando muniebant pectus, aliquando caput. Est ergo sensus: Domine ut scuto, etc., id est gratuita uoluntate in presenti nos munis contra  uitia, in futuro coronabis in gloria. Dicitur defensio peccati siue repugnatio humana, unde dicit propheta: Confregit arcum, gladium et scutum; in arcu inuidia longe ferientium, in scuto obstinata duritia defensionum, in gladio uictima percussa, in bello mentis motio contra Dominum designatur; hec enim tota in sancta Ecclesia confringitur, dum mentes Deo resistentium supposito iugo humilitatis edomantur. Dicitur fides, unde Paulus: Sumentes scutum fidei. Dicitur corpus malorum, unde de Behemoth dicitur, id est de diabolo: Corpus illius quasi scuta fusilia, quia per malos quasi per scutum defendit se diabolus contra bonos. Dicitur anima Christi, unde Psalmista: Apprehende arma et scutum, id est animam Christi sic rege et defende, et per eam aduersarios  debelles. Dicitur constantia, ut sic potest exponi predicta auctoritas, et legatur in persona Christi dicentis ad Patrem: O Pater apprehende arma, id est fac habere doctrinam et miracula, et scutum, id est constantiam.

Scyphus, proprie, dicitur iunctura duorum qui coniungebantur in candelabro, unde legitur in Exod.: In candelabro erant scyphi, lilia et spherule.

Secundum aliquando notat efficientem causam, unde dicitur: Initium sancti Euangelii secundum Ioannem. Notat causam formalem, unde Dauid: Reddet unicuique secundum opera. Notat quasi formalem causam, unde Dauid: Miserere mei, Deus, secundum magnam misericordiam tuam. Notat materialem causam, unde legitur quod Christus secundum  humanam naturam est passus. Aliquando attestationem, unde: Et resurrexit tertia die secundum Scripturas. Notat tempus, unde: Hodie si uocem eius audieritis, etc., secundum diem tentationis. Notat similitudinem, unde Dauid: Tu es Sacerdos in eternum secundum ordinem Melchisedech. Ponitur pro ut, unde Dominus: Nolite iudicare secundum faciem, id est ut exteriora demonstrant.

Securis, proprie. Dicitur iudiciaria potestas uel exsecutio iudicii, secundum quam significationem potest exponi hec auctoritas: Iam securis ad radicem arboris posita est. Dicitur Christus, unde secundum aliam expositionem: Iam securis ad radicem arboris posita est, id est Christus ad intentiones hominum eradicandas. Arbor huius mundi est  genus humanum, securis Christus, qui uelut ex manubrio et ferro tenetur ex humanitate, sed incidit ex diuinitate. Securis ad radicem arboris posita est; quia etsi per patientiam exspectat, uidet tamen quod factura sit, quia unusquisque peruersus paratam citius gehenne concremationem inuenit, qui hic fructum bone operationis facere contemnit. Dicitur donum intellectus, unde in lib. Reg., cum filii prophetarum in Iordane lignum cederent, uni eorum securis ex manubrio in profundo lapsu disparuit. Ferrum in manubrio est donum intellectus in corde, lignum uero per hoc cedere est praue agentes increpare, quod nonnunquam, dum fluxa egitur, lapsus uane glorie uitatur in accepta scientia; ferrum, inquam, perditur, quia ex dissoluto opere  intelligentia infatuatur. Dicitur potestas que sub alia constituta est potestate, unde Isaias: Nunquid gloriabitur securis aduersus eum qui tenet eam?

Sedere proprie. Notat iudicare, unde in Euangelio: In regeneratione cum sederit Filius hominis. Notat frui potioribus bonis, unde Christus secundum humanam naturam dicitur sedere ad dexteram Patris omnipotentis. Notat equalem esse, unde Dauid: Dixit Dominus Domino meo: Sede a dextris meis, id est Deus Pater genuit Filium sibi equalem. Notat humiliari uel deiici, unde in Thren.: Quomodo sedet sola ciuitas? et alibi: Sede in puluere, filia Sion. Notat etiam consentire, unde Dauid: Odiui ecclesiam malignantium et cum iniustis non sedebo.

 Sedes proprie. Dicitur Ecclesia Dei, unde Ioannes: Et ecce sedes posita erat in celo, quia Ecclesia est sedes Dei. Per gratiam licet adhuc uersetur hic in carne, tamen celum inhabitat mente; unde Apostolus: Nostra conuersatio est in celis. Dicitur iudiciaria potestas, unde Dauid: Sedes tua, Deus, in seculum seculi; et alibi. Parata sedes tua extunc. Dicitur diuina maiestas, unde in lib. Sapientie: Dum medium silentium, etc., a regalibus sedibus uenit, id est a diuina maiestate dicuntur celestia, unde Isaias: Celum mihi sedes est.

Semel proprie, immutabiliter; unde Dauid: Semel iuraui in sancto meo; homo frequenter iurat, Deus autem semel, quia non uariatur. Notat eternaliter, unde Dauid: Semel locutus est Dominus, id est  eternaliter, id est disposuit omnia, inter que omnia hec audiui, quia potestas Dei est.

Semen, proprie. Dicitur posteritas alicuius, unde in Ioanne: Semen Abrahe sumus et nemini seruiuimus. Dicitur Christus, unde in Gen.: In semine tuo benedicentur omnes gentes. Dicitur opus bonum per quod sequitur fructus eterne beatitudinis, unde Dauid: Euntes ibant et flebant mittentes semina sua. Dicitur imitator alicuius, unde Psalmista: Christo suo Dauid, et semini eius usque in seculum. Dicitur etiam uerbum Dei, unde in Euangelio: Semen est uerbum Dei, et nota quod semen est proprie animalium, sementis arborum et frugum, seminium uniuscuiusque rei initium.

Seminare, proprie. Notat bene operari, unde Dauid:  Qui seminant in lacrymis. Notat predicare, unde Dominus: Ecce exiit qui seminat. Notat largiri eleemosynam, unde Paulus: Qui seminat in benedictionibus, de benedictionibus et metet.

Semis, semissis, idem est quod dimidium, unde in Exodo legitur quod arca habebat in longitudine duos cubitos et semissem. Dicitur genus mensure, unde legitur in rhetorica inuentionum quod quidam ferebat legem angariam ex semissibus et trientibus. Semis etiam indeclinabile idem est quod dimidium et est omnis generis, unde legitur quod uocalis habet unum tempus et semis, unde quidam uersificator errauit in nominis declinatione, qui ait:

uos tribus et semi
Solidis prodigus emi.

 Semita proprie. Dicitur consilium uel altius preceptum, unde Isaias: Parate uiam Domino, rectas facite semitas eius. Dicitur incarnatio, unde Iob de diabolo dicitur: Semitam ignorauit auis, id est Christi. Dicitur opus, unde Iob: Considerate semitas Themam. Dicitur subtilis sancti doctoris predicatio, unde Dominus ad Iob. Nunquid nosti semitas nubium? Nubes predicatores, semite subtilissime sancte predicationis uie. Dicitur cogitatio, unde Iob ad Dominum ait: Posuisti in neruo pedem meum et semitas meas considerasti.

Senectus uel senecta, proprie. Dicitur finale tempus Ecclesie, unde Psalmista: Adhuc multiplicabuntur in senecta uberi. Ecclesia magis incipit esse uberrima  cum ad seculi finem erit producta. Tunc enim passionibus electorum cito implebitur in ea numerus. Dicitur finis Ecclesie quando anime eterna remunerabuntur beatitudine, unde Dauid: Et senectus mea in misericordia uberi, nouissima enim dicuntur senectus Ecclesie que in letitia erunt. Dicitur infirmitas, unde Dauid: Ne proiicias me in tempore senectutis mee, cum defecerit uirtus mea, id est cum patientia pulsata mollescet, Deus, ne derelinquas me, quia tunc plus indigebit iuuari. Dicitur tempus ultimum, quando refrigescet caritas multorum; unde Dauid: Deus, docuisti me a iuuentute mea et usque nunc et usque in senectam et senium. Nota quod hic distinguuntur quatuor etates Ecclesie; iuuentus enim Ecclesie fuit tempus martyrum quando fortes erant,  per nunc significatur progrediens tempus quod modo est cum per ecclesias fides proficit; per senectam, in quo incipiet refrigescere caritas cum tempora mundi decrescent; per senium, finis mundi quando abundauit iniquitas et refrigescet caritas multorum. Est ergo sensus: Deus, docuisti me a iuuentute mea, id est tempore martyrum, et usque nunc, id est ad progrediens tempus; et usque in senectam, id est quando incipiet caritas refrigescere; et usque in senium, id est usque in finem mundi; Deus ne derelinquas. Dicitur etiam finis uite humane, ut sit sensus huius quod dictum est: Deus docuisti me a iuuentute mea, id est ab initio fidei quam innouasti; et usque nunc, id est etiam post fidem; et ideo non ingratus pronuntiabo mirabilia tua, et, Domine, sicut tum incepisti  ita perfice; et hoc est et usque in senectam et senium, id est usque in finem uite; ne derelinquas me, quia nisi usque ad ultimum finem meum gratia mecum sit, nichil ero.

Senex proprie. Dicitur etiam fatuus, unde dicitur: Maledictus eleemosynarius senex. Dicitur sapiens, unde Dauid: Senes cum iunioribus, unde et apud Grecos presbyteri seniores dicuntur.

Sensus proprie dicitur intellectus, unde Luc.: Aperuit illis sensus ut intelligerent Scripturas. Dicitur etiam sapientia, unde in lib. Sapientie: Cani autem sunt sensus hominis. Dicitur significatio orationis; secundum quod oratio dicitur habere multiplicem sensum, id est multiplicem significationem,  dicere solemus: Hic est sensus istorum uerborum.

Sepelire proprie. Notat in peccato fouere, unde Dominus in Euangelio: Sine mortuos sepelire mortus suos, id est peccatores fouere alios in peccatis.

Sepes proprie. Dicitur custodia angelica uel bonus rector Ecclesie, unde Dauid: Destruxisti omnes sepes eius. Et in Euangelio: Sepe circumdedit eam. Dicitur fides que contexta est multis articulis, unde in Eccle.: Qui dissipabit sepem, mordebit eum coluber. Dicitur amor terrenus quo aliquis circumuallatur, unde Dominus: Ite in uias et sepes, et quoscunque inueneritis compellite intrare; quia per predicatores illi qui discurrunt per latam uiam que ducit ad mortem et qui circumuallantur amoris terrenorum sepe, conuertuntur ad fidem et fiunt de unitate Ecclesie.

 Septuplum perfecte dicitur, unde Dauid: Eloquia Domini eloquia casta, etc., purgatum septuplum, id est perfecte; septenarius namque perfectionem et uniuersitatem significat. Notat septempliciter, ut sit sensus: purgatum septuplum, id est septem dona Spiritus sancti. Sancti enim qui predicant eloquia diuina, parati subire mortem pro testimonio diuini eloquii, probantur habere septem dona Spiritus sancti. Notat septiformem Spiritum, ut sit sensus: purgatum septuplum, id est per septiformem Spiritum, unde: Qui occiderit Cain septuplum punietur; Grauius enim punitus est Lamech qui interfecit Cain quam Cain qui interfecit fratrem suum Abel, etc.

Sepulcrum proprie. Dicitur palatium principum, unde Dauid: Et sepulcra eorum domus illorum in eternum;  quia palatia edificauerunt in eternum huius seculi, quasi in sepulcris manent, non in palatiis que exstruxerunt. Dicuntur uerba hypocritarum uel hereticorum; quia, sicut sepulcrum exterius pulchrum est et patet ad recipiendum cadauera, interius autem fetet, sic uerba hereticorum exterius blanda sunt, et patent ad alios corrumpendum, interius autem fetent per prauum sensum; unde Dauid: Sepulcrum patens est guttur eorum. Dicitur gulositas, quia patet ad multa deuorandum, secundum quam significationem potest exponi predicta auctoritas. Dicitur carnalis concupiscentia in qua homo quasi sepultus putrescit, unde dicitur: uos qui iacetis in sepulcris, exite obuiam Saluatori; et alibi Dauid: Qui habitant in sepulcris. Dicitur infernus, unde in  Euangelio: Purpuratus legitur sepultus in inferno.

Sequi, proprie; imitari, unde Dominus: Qui sequitur me non ambulat in tenebris. Notat remunerare, unde in Apoc.: Opera enim illorum sequuntur illos.

Sera, proprie; impossibilitas intrandi paradisum post diem iudicii, admissis prudentibus uirginibus et exclusis fatuis; unde Dauid: Quoniam confortauit seras portarum tuarum.

Sermo proprie. Dicitur doctrina, unde Dominus: Sermo meus non capit in uobis. Dicitur Filius Dei, unde in lib. Sapientie: Dum medium silentium tenerent omnia et nox in suo cursu, etc., sermo tuus, Domine, quia in illo silentio quo prophete siluerunt, quod fuit quasi medium inter Nouum et uetus Testamentum,  Filius Dei descendit de sinu Patris in uterum uirginis intacte Marie.

Sero proprie, unde in Euangelio: Cum sero esset die illa. Dicitur etiam uespera mundi, unde in Euangelio dicitur: Sero an media nocte, an galli cantu, an mane? etc.

Serpens proprie. Dicitur diabolus, unde Isaias: Super Leuiathan serpentem uectem; et super Leuiathan serpentem tortuosum. Dicitur imago serpentis, unde legitur quod Moyses exaltauit serpentem in deserto, etc. Dicitur Christus, unde Ioannes: Sicut exaltauit Moyses serpentem in deserto, ita exaltari oportet Filium hominis, pro salute hominum.

Serra instrumentum ferreum quo scinditur lignum. Dicitur etiam potestas subdita Deo, unde propheta:  Nunquid gloriabitur securis aduersus eum qui tenet eam, et serra aduersus eum qui scindit in ea lignum.

Seruus proprie famulus, unde in Exod.: Si quis emerit seruum Hebreum, id est famulum. Dicitur ille qui seruat mandata diuina, unde Dauid: Et seruus tuus custodit ea. Dicitur irretitus peccato, unde Ioannes: Qui facit peccatum seruus est peccati. Dicitur qui seruiliter timet, unde Dominus iam non dicam uos seruos, etc. Dicitur puer quandiu est sub custodia, unde Paulus: Paruulus quandiu est sub custodia nichil differt a seruo.

Si, coniunctio, aliquando ponitur conditionaliter, unde Dominus: Si non uenissem et locutus. Aliquando ponitur causaliter cum negatione, unde in Psalmo: Si Dauid mentiar, id est, quia Dauid non mentiar.

 Sibilare, proprie. Notat inspirare, unde propheta: Et eleuabit Dominus signum in nationibus, et sibilabit ad eum de finibus terre.

Sic ponitur demonstratiue, unde in Euangelio: Fili, quid fecisti nobis sic? et alibi: Sic eum uolo manere donec ueniam. Ponitur localiter, unde dicitur: Sic hoc predicaui Euangelium, id est in eo loco ubi nominatus non est Christus. Ponitur similitudinarie, unde Psalmista: Non sic impii, non sic.

Sicut aliquando copulatiue tenetur, unde Dominus: Estote perfecti sicut Pater, id est: Estote perfecti sicut et Pater uester perfectus est. Aliquando expressiuum ueritatis, unde in Luca: Et descendit Spiritus sanctus sicut columba in ipsum, id est in uera columba. Aliquando notat similitudinem, unde  Dominus: Sicut Pater misit me, ita ego mitto uos. Aliquando notat identitatem, unde in Euangelio: Sicut Pater habet uitam in semetipso, ita, etc. Aliquando notat alienam similitudinem non expressam, unde: uidebimus eum facie ad faciem sicut est. Sicut est, inquit, non sicutissime, quia sic non expresse sicut est.

Signaculum dicitur proprie instrumentum quo aliquid clauditur uel signatur. Dicitur secretum, unde legitur quod Ioannes uidit librum septem signaculis signatum; hic signacula dicuntur quedam secreta que in Christo et a Christo sunt impleta; primum Christi conceptio, secundum baptismus Christi, sanctificans aquas; tertium mors Christi uincens mortem, quartum inferni spoliatio, quintum  Christi resurrectio, sextum ad celos ascensio, septimum secundus aduentus in quo remunerabit suos. Dicitur etiam sigillum, unde in Cant.: Pone me sicut signaculum super cor tuum, id est dilectione mei sigilles cor tuum, ne diabolus habeat ad te accessum. Dicitur similitudo, unde Apostolus ad Rom.: Abraham accepit signum circumcisionis in signaculum fidei, id est similitudine iustitie fidei. Et propheta ad Luciferum loquens, ait: Tu signaculum similitudinis Dei es.

Signatum dicitur impressum, unde Dauid: Signatum est super nos lumen uultus, id est gratia uultum tuum illuminans, id est rationem nostram, per quam tu comprehenderis; est signatum, id est impressum  super nos, id est superiori parte nostra, id est anima. Dicitur clausum, unde dicitur quod liber quem uidit Ioannes fuit signatus septem signaculis, id est clausus. Dicitur insignitum, unde in Apoc.: Ex tribu Iuda duodecim millia signati, id est insigniti. Dicitur distinctum, secundum quod exponi potest: Duodecim millia signati, id est distincti.

Signum, proprie. Dicitur miraculum, unde legitur de sancto Stephano: Stephanus plenus gratia signa magna in populo faciebat. Dicitur similitudo, unde canitur: Hoc signum crucis erit in celo. Dicitur significatio, unde in Euangelio: Erunt signa in sole, etc., id est significationes. Dicitur crux uel fides Christi, unde in Euangelio: Hic erit in ruinam et signum, cui contradicetur.

 Silentium, proprie. Dicitur prophetarum cessatio, unde Sapientia: Dum medium silentium tenerent omnia, etc. Dicitur tranquillitas mentis, unde Ioannes: Factum est silentium in celis.

Silere proprie. Notat uerbum Dei Patris ab humana separari natura, illa enim separatio metaphorice dicitur silentium. Qui loquitur ad aliquem, quodammodo ad eum mittit uerbum suum, Pater ergo quodammodo ad Filium locutus est quando ad eum uerbum suum misit, id est ei uniuit. A simili silere diceretur si uerbum ab homine separaretur, unde Dauid: Ad te, Domine, clamabo, Deus meus, ne sileas a me. Notat quiescere, unde legitur: Siluit, id est quieuit, omnis terra. Notat cessare a preliis, unde in Scholastica historia: Et siluit terra Iuda  duobus annis. Notat uita carere, unde Iob: Nunc enim dormiens silerem. Notat dissimulare, unde idem: Nonne silui? id est dissimulaui.

Silica uel siliqua, secundum quosdam est radix in terra latens, quem effodientes porci comedunt. Alii dicunt silicam esse follicum a quadam arbore procedens, a fructu uacuum. Dicitur etiam tunica leguminis, ut fabe uel pise, ut legitur in lib. Georgicorum uirgilii. Metaphorice etiam silica dicitur carnalis concupiscentia per quam diabolus sibi incorporat hominem; unde legitur de filio prodigo quod cupiebat satiari siliquis quas porci comedebant, id est gentilis populus qui ante conuersionem delectabatur in carnalibus concupiscentiis, quod erat gratum demonibus.

 Silua, proprie. Dicitur multitudo, unde Hieronymus in Prologo suo super Iosue, multitudinem nominum Hebraicorum uocat siluam. Dicitur rudis et siluestris, unde super illum locum Psalmiste: Benedictus Dominus qui mirificauit misericordiam suam, etc., dicit Glos. quod Christus igne sancti Spiritus incendit totam siluam, id est siluestres et rudes. Dicitur primordialis materia, que apud Grecos dicitur yle, Latine silua, quam etiam Plato siluam uocat; quia, sicut silua materiam prebet edificiis, sic primordialis materia corporibus uniuersis. Dicitur gentilitas, unde Dauid. Inuenimus eam in campis silue. Dicuntur sancti, unde in Cant.: Sicut malus inter ligna siluarum. Dicitur materia  operum, unde Iacobus in Epist. can.: Ecce quantus ignis quam magnam siluam incendit, ita et lingua ignis est uniuerse iniquitatis, quia per eam cuncta facinora fiunt.

Similiter. Aliquando notat similitudinem, unde legitur in Euangelio: Similiter de piscibus quantum uolebant. Ponitur copulatiue, unde introducitur Abraham loquens ad animam diuitis: Fili, recepisti bona in uita tua, Lazarus similiter mala.

Similitudo, proprie. Dicitur diuina natura, unde dicitur: Faciamus hominem ad imaginem et similitudinem nostram. Dicitur homo, secundum quam significationem solet exponi predicta auctoritas, ut sit sensus: Faciamus hominem, etc., id est ut homo sit imago et similitudo. Dicitur Filius, unde  Augustinus ait quod Filius est prima similitudo Patris. Dicitur causa similitudinis, unde Betius ait quod spiritus est similitudo plurium diuersarum specierum, id est causa similitudinis.

Simplex dicitur quod caret partibus, unde anima dicitur simplex quia partes non habet. Dicitur aliquis carens plica, id est fraude duplicata; unde Christus ait: Estote prudentes sicut serpentes et simplices sicut columbe. Dicitur aliquis carens pluralitate, unde Betius: Solus Deus dicitur simplex quia in eo nulla est pluralitas; unde Betius, in libro De summo bono: Omne simplex esse suum, et id quod est unum habet; in Deo, qui uere simplex est, aliud esse nisi quod est: non enim aliud predicatur cum dico: Deus est; aliud cum dico: Deus iustus uel bonus est.

 Simpliciter. Notat immutabilitatem, unde Betius ait: Deus preordinauit simpliciter omnia, id est immutabiliter; et apud logicum dicitur propositio mutari simpliciter, id est immutabiliter, quando nec qualitas nec quantitas propositionis mutatur, ut cum dicitur: Quidam homo est animal, quoddam animal est homo. Aliquando notat innocentiam uel intentionem rectam, unde Sapientia: Qui ambulat simpliciter, ambulat confidenter.

Simul, aliquando notat concomitantiam loci uel concomitantiam temporis, ut cum dicitur: Isti simul nati sunt. Notat etiam unionem duarum naturarum in Christo, unde Dauid: Simul in unum diues et pauper. Pauper humana natura, diues diuina, que simul unite fuerunt in Christo. Notat unitatem fidei,  unde secundum aliam expositionem: Simul in unum diues et pauper, id est in una fide. Notat unitatem malitie, unde Dauid: Dum conuenirent simul aduersum me. Notat identitatem diuine nature, ut cum dicitur: Simul operantur Pater et Filius et Spiritus sanctus; uel ceternitatem notat, ut in predicta auctoritate.

Sinapis, proprie. Dicitur Christus, unde in Euangelio: Simile est regnum celorum grano sinapis quod acceptum homo misit in hortum suum, et creuit, et factum est in arborem magnam, et uolucres celi requieuerunt in ramis eius. Istud granum est Christus qui in horti sepultura plantatus arbor magna surrexit. Granum namque fuit cum mortuus fuit,  arbor cum surrexit. Granum per humilitatem carnis, arbor per potentiam maiestatis; huius arboris rami sunt predicatores sancti; in istis ramis uolucres celi requiescunt, quia sancte anime, que quasi quibusdam uirtutum pennis superna cogitatione se subleuant, eorum consolationibus ab huius uite fatigatione respirant. Dicitur fidelis uiri fortitudo, unde in Euangelio: Si habueritis fidem sicut granum sinapis et dixeritis, etc. Granum sinapis, nisi conteratur, nequaquam uis uirtutis agnoscitur: non contritum lene est; si uero conteritur, inardescit, et quod in se acerrimum latebat ostendit; sic unusquisque uir sanctus non pulsatus despicabilis ac leuis aspicitur, si qua uero tritura illum persecutionis opprimit,  mox omne quod calidum sapit, ostendit, et in feruorem uirtutis uertitur quidquid in illo despicabile infirmumque uidebatur; et quod in se per tranquillitatis tempora libens operuerat, exagitatus tribulationibus coactus innotescit.

Sinceris illud quod purum est, unde uirgilius:

Succedit sincere et pura farina,
Descendit inferius  .
Dicitur innocens, unde Paulus: Estote sinceres.

Sinceritas idem quod puritas. Dicitur innocentia, unde Paulus: Sed azymis sinceritatis et ueritatis, id est innocentie et iustitie.

Sindon dicitur pannus lineus ex bysso factus, unde in Euangelio legitur de Ioseph quod inuoluit corpus Iesu in sindone munda. Dicitur fides, que  constat ex diuersis articulis sicut sindon ex diuersis filis, unde de Ecclesia Salomon ait: Sindonem fecit.

Sine, prepositio, aliquando notat remotionem, sed aliquando remouet rei auctoritatem; unde in Euangelio: Sine me nichil potestis facere. Aliquando remouet unionem, ut cum dicitur: Corpus istius sine anima est, uel: Corpus Christi in triduo fuit sine anima, id est non fuit unitum anime. Aliquando inherentiam, unde in lib. Sapientie: Beatus uir qui inuentus est sine macula. Aliquando essentiam, ut cum dicitur: Carnale commercium inter maritum et uxorem potest celebrari sine peccato, id est quod ipsa actio non erit peccatum. Aliquando concomitantiam, unde Dauid: uendidisti populum tuum sine pretio. Aliquando presentiam, unde Dauid: Sine  adiutorio, inter, etc.

Sinistra, proprie; gloria presentis uite, unde Dominus: Cum facis eleemosynam nesciat sinistra tua quid faciat dextera tua, id est pie dispensationi nequaquam gloria presentis uite se admisceat, sed opus rectitudinis appetitio ignoret fauoris. Dicitur miseria presentis uite. Dicitur miseria gehenne.

Sinus, proprie, unde in Exodo: Mitte manum tuam in sinum tuum. Dicitur portus, unde dicitur quod iste nauis est in sinu maris, id est in portu. Dicitur hora  inferni in qua erant sancti ante aduentum Christi beata spe consolati, unde in oratione: Collocare digneris animam famuli tui in sinu Abrahe. Illa autem hora inferni ideo  dicebatur sinus; quia sicut in sinu maris est maior tranquillitas quam in mari, ita in hora inferni requies ut in profundo abyssi. Dicitur reflectio, unde dicitur quod mare facit multos sinus, id est multas reflectiones. Dicitur cogitatio, unde Dauid: De quo non impleuit manum suam qui metit, et sinum suum qui manipulos colligit, quia angeli messores de hominibus malis non adimplebunt manum uel sinum, id est non colligent ex eis bonam operationem uel bonam cogitationem. Dicitur secretum, unde Iob: Reposita est spes mea in sinu meo, id est a concupiscentia que locum habet in carne. Dicitur conscientia, unde Dauid: Et oratio mea in sinu meo conuertetur, id est purgabit conscientiam.

 Sion est nomen loci. Dicitur primitiua Ecclesia de Iudeis, unde propheta: De Sion exibit lex. Dicitur generalis Ecclesia, unde Dauid: Ego autem constitutus sum rex ab eo super Sion montem sanctum eius. Dicitur Synagoga, unde Dauid: Nunquid Sion dicet: Homo et homo natus est in ea; quasi dicat: Homo natus est in ea Deus; sed nunquid dicet homo, id est nunquid poterit homo persuadere Sion, id est Synagoge illud quod dicam, scilicet quod homo natus est. Dicitur Ecclesia triumphans, unde Dauid dicit quod: uidebitur Deus deorum in Sion.

Sitire proprie. Notat desiderare, unde propheta: Sitientes, uenite ad aquas. Notat cupere, unde Dominus: Qui biberit ex aqua hac, sitiet iterum, id est de carnali delectatione. Notat caritate feruere, unde  Psalmista: Sitiuit in te anima mea. Notat arescere, unde apud hymnum dicitur: Terra sitiens, id est arescens.

Sitis proprie. Dicitur desiderium, unde propheta in persona Christi: Dederunt in escam meam fel, et in siti, etc.; Christus enim desiderauit conuersionem Iudeorum, et ipsi propinauerunt ei malitie acetum. Dicitur carentia spiritualis intelligentie, unde Dauid: Potabunt omnes bestie agri, exspectabunt onagri in siti sua; [onagri] autem sunt Iudei superbi, et est sensus: Exspectabunt onagri, id est Iudei, in siti sua bibere has aquas, id est intelligentiam sacre Scripture different usque ad ultimum tempus.

Situla dicitur uas aquaticum, et dicitur situla, quia sitim aufert, unde Isaias: Omnes gentes quasi stilla  situle. Dicitur serpens cuius uenenum aufert sitim, de quo legitur in Lucano.

Smaragdus lapis est tante uiriditatis, ut omnes herbas et omnia folia arborum et cunctas gemmas sua uiriditate uincat; oculorum faciem suam uiriditate recreat, et nascitur in Scythia terra, inhabitabili pre nimio frigore. Signat sanctos qui sunt uiridiores in fide ceteris et superant in fideles uirore fidei qui sunt frigidi in castitate, et illuminant eos qui ceci sunt ignorantie labe, de quo etiam legitur in Apoc.

Sol proprie. Dicitur Christus, unde Ioannes: uidi mulierem amictam sole, id est Ecclesiam illuminatam gratia, id est uirginem Mariam gloriosam. Dicitur sanctus, unde in lib. Sapientie: Fulgebunt iusti sicut sol. Dicitur Ecclesia, unde in Cant.: Electa  ut sol. Dicitur claritas boni operis, unde Iob: Si uidi solem cum fulgeret; sol quippe in fulgore est bonum opus in manifesto. Dicitur lumen ueritatis, unde legitur quod impii in die iudicii, cognita sua damnatione, dicturi sunt: Errauimus a uia ueritatis, et lumen iustitie non luxit nobis, et sol non ortus est nobis, etc. Dicitur predicatorum claritas, unde Iob: Qui precipit soli, et non oritur, et stellas claudit quasi sub signaculo; quid enim solis nomine nisi predicatorum claritas accipitur? et per Ioannem dicitur: Factus est sol sicut saccus cilicinus. Dicitur tribulatio; quia sicut sol urit ratione ustionis, per solem figuratur tribulatio; unde in Cant.: Nolite mirari quod fusca sim et denigrata, quoniam  decolorauit me sol, id est tribulatio, non peccatum. Dicitur tempus, quia secundum motum solis distinguuntur tempora; per solem figuratur tempus; unde Dauid: Ante solem permanet nomen eius, id est ante tempus, quia ab eterno. Dicitur manifestatio, unde: In sole posuit tabernaculum suum, quia hominibus manifestauit se Christus secundum humanam naturam, que dicitur tabernaculum; quia sol illuminando manifestat, recte nomen solis manifestationem significat. Dicitur donum sapientie, quod ceteris excellentius est, unde Dauid: Solem in potestatem diei, lunam et stellas in potestatem noctis, id est donum Spiritus sancti dat spiritibus et superioribus qui significantur per diem, minora dona inferioribus qui significantur per noctem.  Dicitur diuina Christi natura, que illuminat humanam Christi naturam, sicut sol lunam; unde Dauid: Per diem sol non uret te, neque luna per noctem, id est non tentaberis de diuina Christi natura uel humana. Dicitur tentatio: secundum quam significationem predicta potest exponi auctoritas in hunc modum: Sol non uret te per diem, neque luna per noctem, id est tentatio non apprehendet te in prosperis, que significantur per diem, nec in aduersis que significantur per noctem. Dicitur Antichristus qui finget se esse Christum, unde in Apoc. legitur quod angelus fudit phialam in solem; per angelum predicator, ut Elias et Enoch predicabunt Antichristo et complicibus suis.

 Solitudo, proprie, unde Apostolus: In solitudinibus errantes. Dicitur separatio ab Ecclesia, unde Iob de hereticis ait: Qui rodebant in solitudine squalentes calamitate et miseria; heretici ab Ecclesia separati Scripturam non comedunt, quia non intelligunt; sed quodammodo rodunt, quia eam sua uirtute comprehendere presumunt. Dicitur absentia terrenarum cogitationum, unde Dauid: Ecce elongaui fugiens et mansi in solitudine, non eremi sed animi, etc. Dicitur gentilitas olim a Deo deserta, unde Isaias: Exsultabit solitudo letabunda et laudans.

Solium proprie. Dicitur potestas siue dignitas, unde Isaias in persona Luciferi ait: In celum conscendam, super astra Dei exaltabo solium meum. Dicitur sedes, unde Isaias: Omnes principes terre  surrexerunt de soliis suis. Dicitur angelica natura in qua Deus residet per gratiam, unde Isaias: uidi Dominum sedentem super solium excelsum et eleuatum; solium excelsum angelica natura, solium eleuatum dicitur humana natura que per Christum ab inferiori statu ad superiorem statum est eleuata. Dicitur diuinitas siue eternitas, secundum quod Deus omnia precellit et sibi subiicit, secundum quam significationem exponi potest quod dicitur: uidi Dominum sedentem super solium excelsum et eleuatum; ut solium excelsum intelligatur diuina Christi natura uel eternitas, eleuatum humana Dei natura.

Soluere proprie. Notat peccatum remittere, unde dicitur quod Deus soluit peccata, id est dimittit. Notat solutum ostendere uel penam remittere,  unde Dominus: Quodcunque solueris super terram, erit, etc. Notat destruere, unde in quodam hymno:

Solutis iam gemitibus
Et inferni doloribus.

Somnus proprie. Dicitur etiam mors Christi, unde Dauid: Ego dormiui et somnum cepi. Dicitur amor terrenorum, unde Psalmista: Si dedero somnum oculis meis. Dicitur torpor ignauie ad faciendum bona, unde Paulus: Scientes quia hora est iam nos de somno surgere. Dicitur exstasis mentis in qua aliquid reuelatur homini per angelum a Deo, unde legitur in Gen. quod Iacob audiens quod filius suus Ioseph uiueret, quasi de graui somno euigilans non credebat eis, id est filiis suis.

Sonare proprie. Notat inspirare, unde in Cant.:  Sonet uox tua in auribus meis, id est inspiratio tua infundatur menti mee, etc. Notat contradicere fidei Christi, unde Dauid: Sonuerunt et turbate, etc.

Sonus proprie. Dicitur laus qua sancti laudant Deum in eterna beatitudine, unde Psalmista: In uoce exsultationis et confessionis sonus epulantis, id est laus sanctorum in eterna beatitudine spiritualiter epulantium. Dicitur etiam inspiratio diuina que, mediante homine, pugnat contra diabolum, peccatum et mundum; unde Dauid: Laudate eum in sono tube, id est in eo quod, diuina inspiratione mediante, sancti uincunt diabolum, id est uitia; tuba enim inuitamur ad bellum, etc. Dicitur predicatio, unde Psalmista: In omnem terram exiuit sonus eorum.

 Sopor dicitur exstasis, quia anima recipitur ad contemplationem celestium, unde in Gen.: Misit Dominus soporem in Adam, id est exstasim, quia raptus fuit ad celestem curiam et multa sunt ei de futuris reuelata. Dicitur mors, unde Psalmista: Ego dormiui et soporatus sum et exsurrexi, quia sicut unus de facili surgit a sopore et cum membrorum integritate, ita Christus de facili a morte cum humane nature perfectione resurrexit. Dicitur ignorantia, unde Isaias: Quoniam miscuit uobis Dominus spiritum soporis, claudet oculos.

Soror proprie. Dicitur cognata, unde Abraham ad Abimelech ait: Alias soror mea est filia patris mei, et est sensus: Sara est cognata mea filia patris sui, mei, subaudi fratris. Aran enim fuit pater Sare et frater  Abrahe. Ecclesia etiam dicitur soror Christi ratione nature et ratione gratie, quia conformis in natura et in gratia, unde in Cant.: Soror mea adhuc paruula est et ubera non habet; uerba sunt Christi de Ecclesia. Dicitur socia, unde Iob: Putredini dixi: Pater, etc., et soror mea uermibus. Dicitur fidelis uel anima dicitur soror Christi, unde in Euangelie: Qui facit uoluntatem Patris.

Sors proprie non est aliquod malum, sed in dubitatione humana diuinum exprimit iudicium; sortibus enim usi sunt apostoli. Dicitur diuina electio siue predestinatio sors, quia diuinam uoluntatem exprimit, merita non attendit; quare potius super unum quam super alium cadat nemo scit. Sic predestinatio a diuina uoluntate procedit, merita  non attendit, quare istum potius quam illum eligat, nullus homo scit; unde Dauid: In manibus tuis sortes mee, id est mea gratuita electio est in tua potestate. Dicitur possessio, quia Isrel in terra promissionis distribute fuerunt possessiones a Iosue; igitur sors possessio nuncupatur. Nam legitur in Iosue quod Isrel fuit in sorte Beniamin. Dicitur capitale, unde dicitur: Quidquid accipitur supra sortem, usura est.

Species, proprie. Dicitur decor mentis; unde Dauid: Specie tua et pulchritudine tua; species etiam apud logicum dicitur uniuersale. Augustinus ait quod de hoc termino Deus non predicatur genus uel species. Dicitur sanctus, unde Dauid: Rex uirtutum dilecti dilecti, et speciei domus diuidere spolia. Deus Pater est rex uirtutum dilecti, id est angelicarum uirtutum,  que sunt et ipsius Christi qui eis imperat, deinde repetit dilecti ad commendationem Filii dilecti. Dico non solum ad alia, id est etiam ad diuidenda spolia et ereptos a diabolo quos diuidit, alios apostolos, alios prophetas, faciendo spolia; dico speciei domus, id est sanctorum qui domum, id est Ecclesiam, faciunt speciosam. Dicitur hereditas eterna, unde Dauid: Elegit nobis hereditatem suam speciem Iacob, quasi dicat, id est uitam eternam, quam dicit hereditatem et speciem et pulchritudinem Iacob, id est posterioris populi, quam pulchritudinem uel quem Iacob dilexit. Celestis hereditas pulchritudo est Christiani populi, in qua speciosus erit fulgens sicut sol. Dicitur similitudo rei, secundum quam  expositionem potest exponi predicta auctoritas in persona apostolorum, sic elegit nobis dare hereditatem multorum populorum, ut colamus eum, gladio predicationis corda eorum ferientes et malitiam destruentes; quam dicit speciem Iacob, id est similes Iacob, uel significatos per Iacob qui terrena dant pro celestibus, ut Iacob fecit qui dedit edulium lentis pro primogenitis Esau.

Specula dicitur locus excelsus in quo locatur aliquis ad speculandum hostes, unde in Isaia: Pone mensam, contemplare in specula. Dicitur Ecclesia, unde Isaias: Super speculam Domini ego sum sanctus. Dicitur speculatio, unde: Statue tibi speculam, id est dirige cor tuum in uiam directam.

Speculum dicitur superbia uel delectatio mundana,  unde Isaias: In die illa auferet Dominus acus et speculum. Dicitur etiam sacra Scriptura, unde Apostolus: Si quis auditor est uerbi, et non factor, huiusmodi comparabitur, etc., id est in speculo. Aliquis enim considerat in Scripturis, quasi in speculo, uultum natiuitatis sue, qualiter sit homo natus, quam fragilis et quid futurus, in quantis miseriis positus; et inde magnam compunctionem contrahit, et statim, aliqua tentatione ingruente, obliuiscitur, et a penitentia recedit. Dicitur Filius Dei, quia in Filio resultat Patris imago, ut in libro Sapientie qui Ecclesiasticus dicitur. Dicitur enigmatica cognitio, unde Apostolus: Nunc uidemus per speculum in enigmate; uidere per speculum et in enigmate est per uisibilia quasi per quasdam imagines comprehendere Deum.

 Spelunca proprie. Dicitur Ecclesia, unde in Euangelio: Domus mea domus orationis uocabitur, etc., speluncam latronum. Dicitur fides passionis Christi, unde Isaias: Et eleuabitur Dominus in die illa, et idola penitus conterentur et introibunt in speluncas petrarum. Dicitur spes terrenorum, unde sic potest exponi predicta auctoritas: Et introibunt in speluncas petrarum et in uoragines terre, id est abscondent se a cognitione Dei in amore terrenorum, uel ponent spem in meritis sanctorum.

Spes proprie quod speratur, unde Paulus: Spes autem non confundit. Dicitur Deus, unde Dauid: Spes mea ab uberibus matris mee. Dicitur certitudo, unde Psalmista: Caro mea requiescet in spe, etc.

Sphera, proprie. Dicitur Ierusalem secundum quod  in circuitu circumdata fuit hostibus; unde Isaias: Et circumdabo quasi spheram in circuitu tuo.

Spica proprie. Dicitur modicum, unde Isaias: Et brachium eius spicas leget. Dicitur profectus boni operis, unde in Euangelio: Sic est regnum Dei quemadmodum si iaciat homo semen in terram, et dormiat et exsurgat nocte ac die, et semen germinet et increscat, dum nescit ille; ultro enim terra fructificat, primum herbam, deinde spicam, deinde plenum frumentum in spica. Semen enim homo iactat in terram, cum cordi suo bonam intentionem inserit; et postquam semen iactauerit, dormit, quia in spe boni operis quiescit; nocte uero assurgit ac die, quia inter aduersa et prospera proficit; et semen  germinat et crescit dum nescit ille, quia adhuc metiri sua incrementa non ualet; sed concepta ad profectum producitur, et ultro terra fructificat, quia, preueniente gratia, mens hominis spontanee ad profectum boni operis assurgit; secundum hoc eadem terra primo fructificat herbam, deinde spicam, deinde plenum frumentum producit in spica; herbam producere est inchoationis bone adhuc certitudinem habere; in spica uero herba peruenit cum se uirtus animo concepta ad profectum boni operis pertrahit; plenum uero frumentum in spica fructificat quando iam in tantum uirtus proficit ut esse robusti et perfecti operis possit. Aliquando spica dicitur sancti Spiritus sententia, sicut de hereticis per Iob dicitur: Nudis et incedentibus absque  uestitu et esurientibus tulerunt spicas; tollunt, quia siue quidam otiosi sint et in nullis se bonis exerceant, siue per iter imprudentie absque uelamine boni operis pergant, etiamsi quando iam ad penitentiam redire cupiunt et uerbi pabulum concupiscunt, eis esurientibus spicas tollunt, quia in eorum mente perniciosis persuasionibus Patrum sententias destruunt.

Spina proprie. Dicitur etiam punctio ultionis, unde Iob: Pro frumento oriatur mihi tribulus et pro hordeo spina, require supra de frumento. Dicuntur diuitie que pungunt per sollicitudinem, unde Dominus: Aliud cecidit inter spinas et suffocatum est. Dicitur peccator, unde in Cant.: Sicut lilium inter spinas, sic amica mea inter filias, etc., quia sicut   quanto magis spina pungit lilium, tanto maiorem emittit odorem; sic etiam quanto magis uexatur a malis, tanto maiorem uirtutum emittit odorem. Dicitur etiam peccatum, unde Dauid: Conuersus sum in erumna mea, dum configitur spina, id est quia peccatum configitur, id est usque ad consensum et opus et consuetudinem ducunt. Dicitur ratio, unde secundum aliam litteram; Dominus configitur spina, id est ratio fracta ad terrena curuatur, que sursum erigi debet sicut spina dorsi hominem erigit. Dicitur superbia, unde sic exponi potest predicta auctoritas: Dum configitur spina, id est superbia que fracta est, non erigit ad interitum sed ad salutem. Dicitur conscientia, unde sic potest exponi: Dum configitur spina, id est compuncta est conscientia.  Tunc enim sensi dolorem et inueni meam infirmitatem. Dicitur pena eterna, unde: Priusquam produceret spinas ramus, id est uoluptas tormenta. Dicitur tentationis aculeus, unde propheta: Si super humum populi mei spine et uepres ascendent; humus populi Dei mens sanctorum dicitur, super quam aliquando ascendunt spine et uepres, quia aliquando et eam uitia opprimunt.

Spiraculum dicitur instrumentum inspirandi. Dicitur etiam anima, unde in Genes.: Et inspiaruit in faciem spiritum uite. Dicitur Spiritus sanctus, unde secundum quosdam in predicta auctoritate sumitur spiraculum in designationem Spiritus sancti. Dicitur cessatio persecutionis diaboli, qui per se  uel per suos homines persequitur; unde Iob: Corpus illius quasi scuta fusilia et compactum squamis se prementibus, una uni coniungitur; et ne spiraculum quidem incedit per eas; corpus diaboli sunt mali, que dicuntur fusilia scuta, quia eos ad malum instruit et per eos a bonis factis se defendit; et dicuntur compacte squame, quia omnes consentiunt in malo et sibi inuicem copulantur diaboli persecutione, ita quod nunquam cessat eius persecutio, uel praua suggestio. Et hoc est quod dicit Iob: Nec spiraculum incedit per eas.

Spirare proprie. Dicitur etiam inspirare, unde Iob: Spiritus ubi uult spirat et uocem eius audis.

Spiritus, ille animalis spiritus qui tam bruti animalis corpus quam hominis uegetat; unde sanctus  Gregorius distinguit inter duos spiritus hominis: animalem qui cum corpore desinit esse, et rationalem qui post corporis dissolutionem superstes est et immortalis; unde in Euangelio de Christo dicitur quod, inclinato capite, emisit spiritum. Dicitur angelus etiam in eadem significatione. Spiritus dicitur etiam uita, quia spiritus est causa uite, unde Iob: Spiritus meus attenuabitur, dies mei breuiabuntur. Et in Isaia: Cauete ab homine cuius spiritus in naribus eius. Dicitur ratio, unde Apostolus: Caro pugnat aduersus spiritum. Dicitur spiritualis intelligentia, unde in Euangelio: Spiritus est qui uiuificat, caro non prodest quidquam, id est spiritualis intelligentia, et in Apostolo: Littera occidit, spiritus autem uiuificat. Dicitur  aliquis spiritualis, unde ab Apostolo euangelica lex dicitur spiritus, id est spiritualis; et in Psalmo: Qui facit angelos suos spiritus, quia Christus facit predicatores suos spiritus, id est spirituales. Dicitur diuina inspiratio, unde dicitur de Simeone in Luca quod ierat in spiritu in templum, id est diuina inspiratione ductus. Dicitur spiritualis intentio, unde Ioannes: uenit hora et nunc est quando uiri adoratores adorabunt Patrem in spiritu et ueritate, id est spirituali intentione et pro ueris et eternis. Dicitur homo, unde propheta Dauid ait quod homo est spiritus uadens et non rediens. Dicitur Deus, unde Ioannes: Spiritus est Deus. Dicitur ira, unde Dauid: In spiritu uehementi conteres naues Tharsis; hoc exponitur in Herode qui rediens a Roma et inueniens  naues in Tharsis per quas transierant magi in uehementi ira combussit eas. Dicitur superbia, unde in Euangelio: Beati pauperes spiritu et beati qui immunes sunt a superbia, id est humiles. Dicitur uentus, unde in Genes.: Recordatus est Deus Ne, etc., adduxit spiritum super terram et diminute sunt aque. Dicitur questio rationalis, que oritur ex ratione hominis; unde legitur quod regina Saba, cui Salomon soluit omnes questiones, non habebat ultra spiritum, id est questionem quam posset ei proponere. Dicitur Spiritus sanctus, unde in Euangelio: Ductus est iehsu in desertum a spiritu. Dicitur donum collatum a Spiritu sancto; unde Isaias: Et requiescet super eum spiritus sapientie, id est donum  sapientie collatum a Spiritu. Dicitur mortale peccatum a spiritu maligno suggestum; unde in Euangelio legitur de diabolo quod assumit septem alios, id est septem mortalia peccata.

Spoliare proprie. Notat liberare, unde in Canticis: Spoliauerunt me tunica mea. Tunica dicuntur temporalia, seu amor temporalium a quo sancti predicatores liberant fidelem populum. Notat impedire ne aliquis habeat id ad quod habendum paratus est, unde legitur in Euangelio quod latrones, id est demones, hominem descendentem ab Ierusalem in Iericho, quasi Adam a statu innocentie in statum culpe, spoliauerunt gratuitis, id est impedierunt per peccatum ne haberet gratuita ad que habenda paratus erat.

 Spolium proprie. Dicitur conuentus fidelium per Christum a potestate demonis liberatus; unde Dauid: Speciei domus diuidere spolia, unde in benedictionibus Iacob, gratia Pauli, qui descendit de Beniamin lupus rapax, mane comedens predam, et uespere diuidens spolia, quia per predicationem Pauli multis spoliatus est diabolus, dicuntur illi quibus diabolus spoliauit Ecclesiam; unde dicitur: ue Assur, uirga furoris mei . . , ad gentem fallacem mittam eum, et contra populum furoris mei mandabo illi, ut auferat spolia, et diripiat predam. Dicitur sacra Scriptura que Iudeis a Christianis est sublata, unde Dauid: Letabor ego super eloquia tua, sicut qui inuenit spolia multa.

Sponsa idem est quod uxor. Dicitur Ecclesia, unde  in Cant.: Soror mea sponsa. Et alibi: Tanquam sponsa ornauit. Fidelis anima etiam in sacra Scriptura dicitur frequenter sponsa Christi.

Sporta dicitur uas quod contexitur ex palma et iunco, unde in Euangelio quod discipuli sustulerunt septem sportas. Dicitur bursa, unde in lib. Regum ait Saul: Panis deficit in sitarciis nostris et sportulam non habemus, id est aliquid in sportula uel in bursa.

Spurius dicitur filius meretricis propter immunditiam generationis, unde solet fieri distinctio in spurium, hybridam, manserem et nothum. Hybrida dicitur qui nascitur ex ignobili matre. Nothus qui de adulterio nascitur, de quo ignoratur cuius filius sit sicut dicitur notha fabri uel nomen nothum. Dicitur surculus a radice inferiori post incisionem, qui  quodammodo adulteri nullius est et preter rationem surculi natus, unde legitur in libro Sapientie: Spuria uitulamina non dabunt altas radices. Ramus predictus uitulamen dicitur propter nouam propaginem, et spurium, quia natus preter rationabilem uel artificialem trunci uel surculi coniunctionem. Praua etiam cogitatio et adulterina spurium uitulamen dicitur, unde predicta auctoritas sic potest exponi: Spuria uitulamina, id est praue cogitationes non facient fructus utiles.

Stabulum proprie. Dicitur Ecclesia, ubi reficiuntur animalia Christi, id est fideles; unde in Euangelio: Et imponens uulneratum in iumentum duxit in stabulum, quia hominem duxit Christus in Ecclesiam,  et stabulario, id est prelato, commisit. Dicitur mundus, in quo sunt uoluptates uelut fimus, unde Cassiodorus doctor: Miscet amara Deus, ne in uia amemus stabulum pro domo.

Stadium proprie dicitur spatium illud in quo aliqui currunt, ut consequantur brauium, id est cursus premium. Dicitur status uite presentis in quo ita debemus per bonam operationem currere, ut comprehendamus brauium eterne beatitudinis, unde Paulus: In stadio quidem currunt, sed unus accipit brauium, etc.

Stagnum proprie dicitur metallum. Dicitur lacus aque, scilicet immobilis. Dicitur aqua baptismi, unde Dauid: Qui conuertit petram in stagna aquarum, id est dura corda Iudeorum ad aquam baptismi.  Dicitur fluentum doctrine, unde sic potest exponi predicta auctoritas: Christus fuit quasi petra et rupes antequam fidelibus aperiret sacram Scripturam, sed postquam aperuit discipulis suis sensum, ut intelligerent Scripturas, uersus est in stagna aquarum. Dicitur simulator sanctitatis, secundum quod stagnum dicitur metallum, unde in Ezechiele Dominus exprobrat Isrelitico populo, dicens: uersa est mihi Isrel in scoriam, es et stagnum, ferrum et plumbum in medio fornacis, quasi dicat: Purgare illos per ignem tribulationis uolui, et argentum uel aurum illos fieri uolui aut quesiui; sed in fornace mihi in es, stagnum, ferrum et plumbum sunt uersi, quia non ad uirtutem, sed ad uitia in tribulatione prorumpunt. Aes dum percutitur amplius  ceteris metallis sonitum reddit. Qui ergo in persecutione positus erumpit ad sonitum murmurationis, in es uersus in medio fornacis. Stagnum uero cum ex arte componitur argenti speciem mentitur. Qui ergo simulationis uitio non caret in tribulatione, stagnum factus est in fornace.

Stare proprie. Notat ad celestia erigi, unde Paulus: Qui stat uideat ne cadat. Notat auxilium ferre, unde Stephanus: uideo celos apertos et Iesum stantem. Notat ulterius non crescere uel abundare, unde legitur in lib. Regum: Stetique oleum; constantem esse, unde in lib. Sapientie: Stabunt iusti in magna constantia.

Statera, instrumentum in quo librantur pondera. Dicitur praua persuasio diaboli, unde Ioannes: Et  qui sedebat super eum habebat stateram in manu sua. Statera itaque diaboli est praua persuasio eius que promittit terrena ut auferat celestia. Dicitur crux Christi in qua ponderatum est pretium nostre redemptionis, id est corpus Christi, unde in hymno, statera facta est corporis. Dicitur iudicium quo merita ponderantur sicut in statera librantur pondera, unde Iob: Utinam appenderentur peccata et calamitas quam patior in statera. Dicitur etiam iustitia, unde Dauid: Mendaces filii hominum in stateris, id est in libra iustitie.

Statura proprie, unde Dominus: Quis autem uestrum cogitans potest adiicere in staturam suam cubitum unum? Dicitur status Ecclesie, unde: Statura tua assimilata est palme, quia Ecclesia ad superiora  per spem erigitur, uirtutibus sublimatur, profert dulcedinem bonorum operum, assequitur de multiplici hoste triumphum.

Stella, proprie. Dicitur Christus, unde Ioannes: Et dabo eis stellam matutinam. Et alibi, propheta Balaam: Orietur stella ex Iacob. Proprie Lucifer dicitur stella matutina, que est nuntia lucis et tenebras repellit. Translatiue uero Christus dicitur stella matutina, quia repellit infidelitatis nubila. Dicitur uirgo Maria gloriosa, unde Hebraice dicitur Maria, quasi stella maris, unde in hymno:


Aue, maris stella.

Dicitur donum Spiritus sancti, unde in Apoc.: Qui habet septem spiritus Dei et septem stellas, et Christus  qui habet Spiritum sanctum et septem dona Spiritus sancti. Dicitur sanctus, quia sicut stella differt a stella in claritate, ita sanctus a sancto in premii dignitate; unde Dauid: uidebo celos tuos, opera digitorum tuorum, lunam et stellas. Per lunam Ecclesia, per stellas sancti figurantur. Et alibi Dauid: Qui numerat multitudinem stellarum. Et alibi Iob: Obscurentur stelle caligine eius. Dicitur hypocrita qui fingit se iustum, unde Ioannes: Ceciderunt stelle celi in terram, id est hypocrite qui putantur esse iusti et fingunt se esse iustos, deciderunt in amorem terrenorum. Et alibi Ioannes: Draco, id est diabolus, cauda sua, id est mediante Antichristo, trahet secum tertiam partem stellarum, quia per Antichristum multi qui uidebuntur sancti labentur  in peccatum. Dicitur apostolus: uidi amictam sole et luna sub pedibus eius et in manu eius stelle duodecim. Dicitur diabolus qui primo dictus est Lucifer, quoniam in bono statu creatus fuit; et tunc similiter stella dici potuit, sed per superbiam cecidit et factus est diabolus, unde in Apoc.: Et cecidit tertius angelus et cecidit de celo stella magna ardens quasi facula.

Stercus proprie. Dicuntur cerimonialia legis que proiicienda sunt tanquam stercora; unde Salomon: Piger lapidabitur stercore bouis, hoc superius expositum est. Dicitur carnalis uoluptas, unde Dauid: Suscitans a terra inopem et de stercore erigens pauperem. Dicitur bonum temporale, unde Ier.: Qui amplexantur stercora pro croceis. Dicitur doctrina  auditoris fecundans mentem, unde in Euangelio dicitur de patrefamilias qui precepit ficum succidi; et dictum est ei: Sine et hoc anno ut fodiam eam et apponam stercora; hic per ficum Synagoga figuratur que fossa est per predicatores et a carnalibus obseruantiis separata et spiritualibus doctrinis instructa. Dicitur fetor luxurie, unde propheta: Computruerunt iumenta in stercore suo. Iumenta quippe in stercore suo computrescere est carnales quosque in fetore luxurie uitam finire. Dicitur domuncula in qua habitat custos uinee uel horti et huiusmodi.

Sterilis dicitur infecunda. Dicitur aliqua a bono opere aliena, unde Isaias: Letare, sterilis que non paris, id est, gentilitas que modo sterilis es  a bono opere, quoniam non paris spirituales filios, letare, quia tempore eo plures erunt spirituales filii deserte, id est gentilitatis prius a Deo derelicte quam eius que habet uirum, id est Synagoge que obseruabat unius Dei cultum. Dicitur a prauo opere aliena, unde Dauid: Qui habitare facit sterilem in domo.

Stertire proprie stramentum equo imponere uel asino, unde: Abraham strauit asinum suum.

Stillicidium proprie. Dicitur luxuria, unde Salomon: Tria sunt que eiiciunt hominem de domo: fumus, stillicidium, luxuria, mala uxor, mala caro nostra. Dicitur predicatio; unde: Descendit sicut pluuia in uellus, et sicut stillicidia stillantia super  terram; tunc stillicidia stillant super terram quando diuina predicatio fecundat terrenorum corda ad gratiam.

Stipula, proprie. Dicitur aridus ab humore gratie qui circumfertur omni uento doctrine, unde Iob dicit: Contra folium quod uento rapitur, etc., stipulam sic persequeris. Dicitur minimum ueniale peccatum, unde Apostolus ait quod quidam super fundamentum edificant lignum, fenum, stipulam; lignum significat maius ueniale, fenum minus, stipula minimum. Dicitur spica que remanet post messem in qua significatione hoc nomen reperitur in legibus. Dicitur etiam sanctus qui uilipenditur a diabolo, unde de Behemoth dicitur quod reputabit malleum quasi stipulam.

 Stirps proprie. Dicitur etiam Nabuchodonosor, unde Isaias: Tu proiectus es de sepulcro tuo quasi stirps inutilis. Tradunt Hebrei quod, mortuo Nabuchodonosor, Euulmeradach filius suus timens ne resurgeret qui prius redierat in pristinum statum, ad consilium Ioachi corpus patris sui extraxit de terra et diuidens in trecentas partes dedit uulturibus. Dicitur ille qui est origo generis, unde legitur quod beata uirgo Maria descendit ex stirpe Dauid, iuxta illud stirps Iesse, etc.

Stola est uestis talaris dicta a telon quod est longum, unde in Gen. legitur quod Ioseph dedit Beniamini fratri suo uterino quinque stolas. Dicitur status innocentie quem recipit baptizatus per gratiam baptismi, unde puer baptizatus induitur chrismali  stola facta ex panno lineo et candido, consuta filo rubeo; per uestem candidam figuratur candor innocentie, per filum rubeum insinuatur quod baptismus efficaciam habet exponi passione; uel per hoc innuitur quod baptizatus debet esse paratus ad effundendum sanguinem pro Christo, unde in Euangelio quod paterfamilias congaudens filio prodigo reuertenti ad se, ait: Proferte stolam primam; per patremfamiliam intelligitur Deus Pater; per filium prodigum gentilis populus, qui abiit in regionem dissimilitudinis per peccatum, consequenter per fidem rediit ad Deum, et ei per baptismum data est prima stola, id est innocentie status. Dicitur corpus quod est quasi anime uestimentum, unde  legitur de martyribus quod lauerunt stolas suas in sanguine Agni, id est mundauerunt corpora sua per martyrium imitando Christum. Dicitur glorificatio anime post mortem; unde legitur in lib. Sapientie de secundo iudicio quod stola glorie induit eum Dominus. Dicitur glorificatio corporis, unde legitur quod in resurrectione sancti induentur duplici stola, id est glorificatione corporis et anime, ad quam stolam corporis significandam angelus in resurrectione Christi apparuit in stola candida.

Stragulum est uestis uario colore distincta uel uestis dupliciter, unde legitur in lib. Regum quod Asahel tulit stragulum, infudit aquam et expandit super faciem Benadad egrotantis, etc. Dicitur bonum  opus Ecclesie caritate firmatum, unde legitur in Prouerbiis: Stragulatam uestem sibi fecit, id est bonis operibus se ornauit.

Stratum proprie. Dicitur lectus cui apponitur uestium cumulus. Dicitur sensualitas, unde Dauid: Lacrymis meis stratum meum rigabo, id est amaritudine penitentie sensualitatem irrigabo, id est fertilem faciam que prius erat arida a bonis operibus. Dicitur cumulus peccatorum, quia in strata solet exponi uestimentorum cumulus; per stratum figuratur multitudo peccatorum, unde sic exponi potest predicta auctoritas: Lacrymis meis stratum meum rigabo, id est lacrymis dissoluam cumulum  peccatorum. Dicitur caro propria, unde Dauid Si ascendero in lectum strati mei, id est si acquieuero carni, quasi dicat: Non acquiescam; ideo dicit ascendere, quia res priuata superbos facit. Dicitur dextera Dei Patris, unde sic potest exponi prefata auctoritas ut sint uerba Christi qui dicat: Intrauit Dauid, id est Christus dicens: Si introiero in tabernaculum domus mee, scilicet celestis habitationis; tabernaculum enim est celestis habitatio, et si ascendero in lectum strati mei, id es ad dexteram Patris ubi est requies, id est finis laborum donec Ecclesia sancta predicatione fulta sit; aposioposis est, quasi dicat: Non amplius non credatur mihi. Dicitur humana natura, unde Dauid: Uniuersum stratum eius uersasti in infirmitate  eius, id est totam humanam naturam exposuisti miserie. Dicitur mundana felicitas, unde sic exponi potest predicta auctoritas: Uniuersum stratum eius uersasti in infirmitate eius, id est hominis mundanam felicitatem prouide conuertisti in angustias eius. Dicitur etiam aliquid terrenum bonum quod infirmus tenet, bonus sibi eligit in quo pauset, unde uxor bona cum laborem mentis in Deum non posset tollere  ; sed Deus uolens nos non habere amorem nisi eterne uite, delectationibus miscet amara et uertit in infirmitatem nostram.

Strophea dicitur conuersio, inde dicuntur insule que natant et conuertuntur. Dicitur noua intentio, unde in hymno sancti Nicolai: O noua Iacob strophea,  contra diabolum, contra luxuriam dedit filiabus tria poma aurea, quarum pater eas pre inopia uolebat exponere meretricio.

Struthio proprie. Dicitur hypocrita, unde Iob: Penna struthionis est similis penne herodii et accipitris, hoc superius expositum est. Dicitur Ecclesia a fidelibus deserta, unde dicitur quod Ecclesia est quasi struthio in deserto. Dicitur Synagoga, que alas legis habet, sed corde in infimis repens nunquam se ad alta subleuat. Per herodium uero et accipitrem antiqui Patres exprimuntur, quia ad ea que intelligenda erant prospicere ualuerunt. Penna uero struthionis est similis penne herodii et accipitris, quia Synagoge uox priorum doctrinam loquendo tenuit, sed uiuendo nesciuit; unde ad hanc  expositionem potest referri predicta auctoritas. Dicitur gentilitas, unde Dominus ait per prophetam: Glorificauit me bestia, agri dracones et struthiones: Bestie namque agri, dracones et struthiones Deum glorificant, cum gentiles per fidem Deum exaltant, quos et propter malitiam draconum exprobrat et propter hypocrisim uocabulo struthionum notat. Dicitur ipsa hypocrisis, unde Isaias: Erit cubile draconum et pascua struthionum, per dracones malitia, et per struthiones hypocrisis designatur; struthio speciem uolandi habet, sed non usum, quia hypocrisis cunctis intuentibus imaginem de se sanctitatis insinuat, sed tenere uitam  sanctitatis ignorat. In peruersa mente draco cubat et struthio pascitur, quia et latens malitia callide tegitur, et intuentium oculis simulatio sanctitatis antefertur.

Stylus, proprie. Dicitur modus loquendi, unde secundum auctores distinguuntur tres styli, scilicet humilis, mediocris et altilogus. Dicitur ordinatio siue dispositio, unde Iob: Quis mihi det ut exarentur in libro stylo ferreo, id est dispositione immutabili; et alibi legitur quod peccatum Iude scriptum est stylo ferreo. Et in Martiano legitur quod patriarche scribebant stylo adamantino.

Sub prepositio aliquando adiungitur accusatiuo, aliquando ablatiuo quando actio adiungitur. Notat locum. Notat etiam protectionem, unde Dominus:  Ierusalem, Ierusalem, quoties uolui congregare, etc., sub alas et noluisti. Quandoque adiungitur ablatiuo et similiter notat locum, unde dicitur omnia que sub ipso erant replebant templum; similiter notat protectionem, unde Dauid: Sub umbra alarum tuarum. Aliquando subiectionem, unde Psalmista: Omnia subiecisti. Eisdem modis sumitur subtus uel subter.

Subducere notat supponere, unde: Et nos quandoque manum ferule subduximus. Notat trahere uel ducere, unde in Euangelio: Subductis ad terram nauibus.

Subire, proprie. Notat supponere, unde legitur in Mach.: Et Eleazarus subiit elephantem, id est sub elephante se supposuit. Notat in mentem uenire,  unde solet dici: Subiit hoc animum meum. Notat sustinere, unde solet dici: Iste subiit hoc magnum opus.

Subiicere notat supponere, unde Dauid: Omnia subiecisti sub pedibus eius. Notat respondere, unde: Subiicit Phebia Mancho. Pronomen est apud dialecticos etiam res de qua fit sermo in locutione. Dicitur subiici locutioni uel predicato, unde et subiectum dicitur.

Sublime dicitur superbum, unde in Prouerbiis: Sublimium colla propria uirtute calcaui, et in lib. Reg.: Nolite multiplicare loqui sublimia, gloriantes. Dicitur celsitudo eterne beatitudinis, unde in Canone misse legitur: Iube hec perferri per manus sancti angeli tui in sublime altare tuum.

Subsannare notat deridere. Notat Iudeos per  mundum dispergere, unde in Psalmo: Qui habitat in celis irridebit eos, Dominus subsannabit eos. Irrisit Christus Iudeos quando, positis custodibus, surrexit. Subsannauit quando per mundum sunt dispersi. Solet autem fieri irrisio bucca quasi sinna. Subsannamus naso, rugando nasum, quia sanna ruga dicitur, et minus irrisio quam subsannatio.

Subsellia dicuntur sedes, unde Iuuenalis de Statio loquens, ad cuius libri recitationem multi Romani conuenerant, ita ut sedes uideretur frangi ait:

. . . . . Fregit subsellia uersu
quasi dicat: Tot conueniunt ad audiendum uersus Statii quod sedes in quibus sedebant Romani frangebantur uel frangi uidebantur. Dicitur ordo angelicus qui dicitur throni, unde in sequentia: Ad celebres  rex celice dominantia numina diuinaque subsellia.

Substantia, proprie, dicitur res existens ab aliis rebus propria qualitate distincta, unde in lib. Predicamentorum: Prima substantia est que proprie et principaliter dicitur substantia, et secundum hunc sermonem equipollet huic nomini hypostasis, et secundum hoc transfertur cum diuina, ut aliqua persona in diuinis dicatur substantia uel hypostasis, secundum quod Hieronymus tres personas uocat tres hypostases siue tres substantias. Transumitur ad substantialem proprietatem siue substantialem naturam, unde Betius ait quod hominem ingredi substantiam est ipsum ingredi speciem specialissimam. Idem etiam ait. Speciem esse substantiam suorum indiuiduorum, et secundum hanc significationem  equipollet huic nomini usiosis, unde substantiales differentias reponendas esse inter usiones, id est inter substantiales proprietates. Transumitur hoc nomen substantia ad significandum hoc genus generalissimum predicamenti, unde Porphyrius: Substantia est quiddam et ipsa est genus, et secundum hoc equipollet huic nomini usia, propter quod transfertur ad significandum communem naturam trium personarum ut diuinitas dicitur usia siue substantia; unde Christus dicitur gigas gemine substantie et tres persone dicuntur esse unius substantie homousion et non homohypostasion, id est unius substantie, non unius persone. Dicitur possessio, unde in Euangelio introducitur  filius prodigus loquens ad patrem in hunc modum: Da mihi portionem substantie que mihi contingit, id est possessionem uel hereditatem. Dicitur fides, unde Apostolus: Fides est substantia sperandarum rerum, argumentum non apparentium, id est illud per quod speranda subsistunt in nobis. Dicitur uirtus euadendi passionem, unde Christus: Infixus sum in limo profundi, id est profunda infirmitas humane nature, et non est substantia, id est in me non est uirtus carnis ad euadendum passionem. Dicitur stabilitas, unde sic potest exponi predicta auctoritas: Non est mihi substantia, id est stabilitas uite.

Sudarium, proprie. Dicitur intelligentia uel amor terrenorum, unde in Euangelio legitur de nequam  seruo qui abscondit pecuniam domini sui in sudario. Ille pecuniam domini sui abscondit in sudario qui negligenter predicat uerbum Dei uel amore terrenorum tacet. Dicitur etiam pannus, quo mediante, sudor faciei abstergitur.

Sudor, proprie. Dicitur labor quia ex labore prouenit sudor, unde in Gen.: In sudore uultus, id est uesceris pane, id est dixit Deus Pater ad Adam.

Sufferre notat pati, unde Iac.: Beatus uir qui suffert tentationem. Notat auferre, unde Maria Magdalena Christum putans hortulanum ait: Domine, si sustulisti eum, dicito mihi. Notat implere, unde legitur quod discipuli Christi de fragmentis que remanserant sustulerunt duodecim cophinos; potest tamen ibi poni sufferre pro deferre.

 Suggilare notat strangulare et dicitur ex sub et gula, quasi sub gula manum ponere. Beda tamen dicit quod hoc uerbum suggilare descendit ab hoc uerbo sugo, gis, et est tractum a lamiis que sugendo necant paruulos. Dicitur manifestare, unde iniquus iudex ait de uidua: Ne ueniens suggilet me, id est infestet.

Sulcus, proprie. Dicitur aliquis bene excultus uomere lingue, unde Iob: Si aduersum me terra clamat et cum ea sulci eius deflent. Terra nullis operibus exculta plerumque ad usum hominum aliquod alimentum profert, exarata uero fruges ad satietatem parit. Ita sunt nonnulli qui, nullo exhortationis uomere proscissi, quedam dona, quamuis minima, tamen ex semetipsis proferunt quasi terra nondum arata. Sunt uero nonnulli qui ad audiendum  sanctam predicationem semper intenti sunt, a priori mentis duritia quasi quodam lingue uomere scissi, semina exhortationis accipiunt et fruges boni operis, per sulcos uoluntarie afflictionis reddunt. Contingit autem ut hi qui presunt aliquando subiectis noceant qui prodesse debuerant, quod cum rudes quique conspiciunt, commoti contra rectorem murmurant, nec inde proximis uarie compatiendo dolent. Cum uero hi qui iam locutionis aratro attriti sunt, et ad fruges boni operis exculti, grauari uel in minimis innocentes aspiciunt, per compassionem protinus ad lamenta uertuntur. Omnis ergo qui preest, si peruersa in subditis exerceat, contra hunc et terra clamat, et sulci deflent, quia contra  eius iniustitiam rudes in murmurationis uocem prorumpunt; sed perfecti pro prauo eius opere sese in fletibus affligunt.

Sulphur, proprie. Dicitur fetor prauorum operum, unde Dauid: Pluit super peccatores laqueus ignis et sulphur. Dicitur infernalis fetor, unde in Daniele legitur quod de fornace egrediebatur ignis et sulphur.

Sum proprie significat rei essentiam, unde et uerbum substantiuum dicitur, quia institutum est ad seruandum substantialem rei naturam, unde dicitur inpracticon, id est sine motu, quia substantialem significat naturam que in motu non est. Aliquando significat diuinam naturam, unde in Exod.: Qui est misit me ad uos. Aliquando immutabilitatem rei, unde  Betius in secundo prologo in Arithmetica: Sapientia est eorum que sunt suique immutabilem substantiam sortiuntur, comprehensio ueritatis, id est proprietates quas in se habet sunt immutabiles; que enim mutantur a subiectis habent. Aliquando notat eternam Dei precognitionem, unde in Euangelio: Quod factum est in ipso erat. Aliquando causam materialem, secundum quod dicitur quod omnes sumus in Adam. Aliquando Deo adherere per gratiam, unde Apostolus: Qui uocat ea que non sunt, id est peccatores qui Deo non adherent per gratiam, tanquam ea que sunt, id est tanquam eos qui adherent. Notat uideri esse, unde sic potest exponi predicta auctoritas apostoli: Qui uocat ea que non sunt, id est gentiles qui nichil esse reputabantur, tanquam ea  que sunt, id est tanquam Iudeos qui aliquid uidebantur esse. Aliquando notat euentum, unde Betius: Fuit quando non fuit tempus. Aliquando esse sumitur pro pertinere, unde dicitur: Tuum est hoc facere, id est ad te pertinet.

Super uel supra multipliciter sumitur. Aliquando notat locum, unde in Euangelio: Statuit eum super pinneulum templi. Aliquando notat preeminentiam, unde Dauid: Desiderabilia super aurum et lapidem pretiosum. Aliquando ponitur pro iuxta, unde Psalmista: Super flumina Babylonis. Aliquando ponitur pro preter, ut si dicamus: Super predictos, et alius fecit hoc, id est preter predictos. Aliquando ponitur pro pro, unde in Euangelio: Filie Isrel, nolite flere super me, sed super filios uestros, id est  pro uobis. Aliquando pro apud, unde Psalmista: Super inimicos meos factus sum opprobrium et uicinis meis ualde. Aliquando notat oppressionem, unde Dauid: Pluit super peccatores laqueos, etc., id est in eorum onus uel oppressionem; et alibi: Sanguis eius super nos et super filios nostros. Aliquando notat materiam, iuxta quod solet dici: Augustinus super Ioannem, Hieronymus super Mattheum, id est Mattheus est materia Hieronymi et Ioannes est materia tractatus Augustini. Aliquando adiungitur ablatiuo et tunc ponitur pro de uel pro pro, unde Dauid: Super misericordia tua et ueritate tua, id est de misericordia tua qua impios uertis, id est peccantibus parcis; et de ueritate tua qua non uenientes  iudicas et bonis promissa premia restituis. Aliquando hec dictio super uel supra ponitur aduerbialiter et ponitur pro ualde, unde peta:

O mihi sola mei super Astyanactis imago!
id est ualde imago; Priscianus tamen dicit ibi esse antecisionem et subtractionem dictionis a composita dictione, ut super ponatur pro superest. Aliquando ponitur pro aliter, unde in Apostolo legitur: Ne quis infletur pre aliquo supra quam scriptum est, id est aliter quam scriptum est, et sic ponitur ibi supra pro aliter. Aliquando notat locum, unde in Euangelio: Erat autem supra piscina quinque porticus habens, id est in superiori loco; uel ponitur ibi super pro preter, ut sit sensus: Erat autem supra probatica piscina, id est preter alia lauatoria.  Erat ibi piscina in qua abluebantur hostiarum membra, unde probatica dicebatur a probaton quod ouis uel pecus interpretatur.

Superare proprie super esse, unde Dominus ait. Colligite que superauerunt fragmenta ne pereant.

Superbia, proprie; unde Dauid: Superbia eorum qui te oderunt. Dicuntur diuitie, unde in Epistola canon.: Nunc autem exsultatis in superbiis uestris, id est diuitiis.

Supercilium, proprie. Dicitur etiam superbia, quia eleuatio supercilii solet significare superbiam, unde Sedulius:

Pone supercilium si te cognoscis amicum,
alibi legitur quod multa sunt apud Iudeos de supercilio Phariseorum. Dicitur summitas rei, unde est  summitas montium solet dici supercilium; quia, sicut supercilium est in superiori parte corporis, ita sublimitas montis in superiori parte, iuxta quod dici solet: Ista ciuitas sita.

Superliminare proprie. Dicitur mentis intentio, unde per Moysen de comestione agni dicitur: Sument de sanguine agni et ponent super utrumque postem, et in superliminaribus domorum, in quibus comedent illum. Sanguis quippe ponitur super utrumque postem, quia non solum ore corporis sed etiam ore cordis sanguis Christi hauritur. In utroque poste est positus, quando sacramentum passionis illius cum ore ad redemptionem sumitur, ad imitationem quoque intenta mente cogitatur. Per domos mentes nostras accipimus in quibus per cogitationem inhabitamus;  cuiuslibet domus superliminare est ipsa intentio que preuia actioni. Qui igitur intentionem cogitationis sue ad imitationem passionis dirigit, in superliminari domus Agni passionem ponit. uel domus nostre sunt ipsa corpora, in quibus, dum uiuimus, habitamus; et in superliminari domus agni sanguinem ponimus, quia crucem passionis eius in fronte portamus.

Supplantare est pedem ponendo super planta alterius eum ad terram deiicere. Notat impedire, unde Dauid: Qui cogitant supplantare gressus meos, etc. Notat decipere, unde in Gen. Esau ait de Iacob: Supplantauit enim me in altera uice, id est decepit.

 Supponere proprie notat unam rem pro alia ponere, unde in Gen. legitur quod Iacob Laban supposuit Liam, id est loco Rachel posuit. Apud grammaticos est rem de qua est sermo alie supponi.

Surdus, proprie; non intelligens, unde Isaias: Et audient in die illa surdi uerba libri, id est prius non intelligentes intelligent sacram Scripturam. Dicitur impediens ne audiat, unde Dauid: Tanquam aspidis surde et obturantis aures suas. Dicitur fingens se non audire, unde Dauid: Ego tanquam surdus non audi.

Surgere notat a somno peccati excitari, unde Paulus: Scientes quia hora est iam nos de somno surgere. Notat a mortuis excitari, unde ait Aug. [Euang.] de Christo: Surrexit, non est hic. Notat insurgere,  unde in Euangelio: Tunc surrexerunt duo falsi testes, id est insurrexerunt.

Sus, proprie. Dicitur hereticus; unde Sapientia dicit: Circulus aureus in naribus suis, mulier pulchra et fatua. Dicitur peccator, unde in Epist. canon. Petri legitur quod peccator est quasi sus in uolutabro luti; quia, sicut sus mundam aree planitiem, campum floridum, prata uirentia deserit, luto gaudet, sterquilinio studet, limo deliciatur, paludibus  amicatur; sic homo peccator, paradisum eterne beatitudinis deserens, in lutum luxurie se deiicit, in uolutabrum gulositatis se dimittit; et sicut sus paludibus amicatur, sic homo peccator limpidissimum fontem caritatis preterit, in terreno affectu dimittitur, mundanarum diuitiarum stercora amplexatur.

Suscipere. Notat sibi unire, unde Psalmista: Tu autem susceptor meus es; uerba sunt humane Christi nature quam Filius Dei sibi uniuit. Notat a mortuis suscitare, unde Christus ait ad Patrem: Quoniam suscepisti me, id est a mortuis suscitasti. Notat ad se capere, unde Stephanus dixit: Domine, suscipe spiritum meum. Notat glorificare, unde Dauid: Exsurrexi, quoniam Dominus suscepit me, etc.

 Suscitare proprie. Notat exaltare, unde Psalmista: Suscitans a terra inopem. Notat inspirare, unde Dominus in Dan.: Suscitauit spiritum pueri iunioris, cui nomen Daniel: Notat etiam a mortuis excitare, unde Deus Pater dicitur Filium suscitasse a mortuis.

Sustinere, proprie; exspectare; unde in Psalmista: Sustinui te tota die; et alibi: Sustine te paululum. Notat in necessariis prouidere, iuxta quod solet dici: Iste sustinet illum.

Susurrium dicitur murmur. Dicitur detractio, unde in Paulo susurrones dicuntur detractores. Dicitur occulta Dei inspiratio, unde propheta: Suscepit auris mea uenas susurri eius.

Sycomorus est arbor similis ficui, unde sycomorus  quasi ficus fatua, quia similis est ficui non in fructibus sed in foliis, unde legitur de Zacheo quod ascendit arborem sycomorum. Dicitur etiam fragilis, unde Isaias: Sycomoros succiderunt, sed cedros immutabimus.

Symbolum, signum, unde Dionysius in Hierarchia, similitudines que transferuntur a terrenis ad celestia uocat symbolicas. Dicitur sacramentum, unde Augustinus super illum locum: Nisi quis renatus fuerit ex aqua et Spiritu sancto, uocat symbolum. Dicitur collatio in qua simul plures portiones ad conuiuandum ponuntur, et dicitur symbolum a sin quod est simul, et bolus, boli, quod est portio, quoniam unusquisque ponit ibi portionem suam. Dicitur sermo in quo continentur diuersi  fidei articuli, unde dicitur: Nicenum symbolum uel apostolicum.

Synodus dicitur conuentus fidelium ad aliud nouum statuendum uel innouandum uel derogandum uel abrogandum, unde Nicena synodus dicitur. Dicitur coniunctio aliarum rerum, unde: Luna directe supposita soli, sol et luna in eadem synodo coniuncti.



T


 Tabernaculum, proprie; presens Ecclesia, unde in Psalmista: Quis habitat in tabernaculo tuo? Tabernaculum fit ad tempus non ad permanendum; tabernaculum  militantium; uel peregrinantium est tabernaculum uariis turbinibus exponitur et procellis; unde eleganter tabernaculum Ecclesia militans figuratur,  que non habet hic manentem ciuitatem, que contra uisibiles et inuisibiles hostes militat, que uariis procellis tentationum et tribulationum exponitur. Dicitur Ecclesia triumphans uel beatitudo eterna, unde Dominus: Facite uobis amicos de mammona, etc., recipiant uos in eterna tabernacula. Dicitur humana Christi natura, que eisdem rationibus dicitur tabernaculum quibus et presens Ecclesia, unde Dauid: In sole posuit tabernaculum suum. Dicitur conuentus malorum, unde in Cant.: Nigra sum, sicut tabernacula Cedar. Dicitur corpus humanum, unde: Certum sum quod uolox est depositio tabernaculi mei. Dicitur Synagoga, unde Dauid: Diligit Deus portas Sion super omnia tabernacula Iacob, id est Ecclesiam super Synagogam. Dicitur habitaculum  mentis, unde Iob in persona Ecclesie: Quis mihi tribuat ut sim sicut fui in diebus adolescentie mee, quando secreto Deus erat in tabernaculo meo. Paruula fuit Ecclesia tempore Abel, adulta uero tempore gratie, quando multos generauit in fide; ut ergo Ecclesia demonstret quantum intus proficeret tempore gratie, ait: Quando secreto Deus erat in tabernaculo meo, id est in mentis mee habitaculo. Dicitur cognitio, unde: Ignis consumit tabernacula eorum qui munera libenter accipiunt. Sicut enim corpus in tabernaculo, sic mens habitat in cogitatione; sed ignis tabernacula deuorat, cum estus auaritie cogitationes deuastat. Dicitur edificatio terrene felicitatis, unde Iob: Tabernaculum impiorum non subsistet. Tabernaculum construitur ut ab  estu corpus et frigore defendatur. Tabernaculum enim terrene felicitatis edificationem significat, ad quam multiplicandam reprobi laborant, ut se a presentis uite necessitatibus quasi ab estu et imbribus defendant, sed talis edificatio peribit.

Tabes proprie. Dicitur peccatum, unde legitur quod Adam tabe peccati totum genus humanum infecit, etc.

Tabescere notat putrescere. Notat condolere, unde in Psalmo: Tabescere me fecit zelus meus. Notat etiam siccari ab humore uirtutum et cognitionis diuine, unde Psalmista: Tabescere fecisti sicut araneam.

Tabula proprie. Dicitur etiam cor humanum, unde dicitur quod uetus Testamentum scriptum fuit in tabulis lapideis, Nouum in tabulis cordis. Dicitur penitentia,  de qua dicitur quod est secunda tabula post naufragium; per naufragium intelligitur peccatum primum, ergo naufragium originale peccatum, in quo naufragatur paruulus, post quod quasi prima tabula occurrit baptismus. Et hoc est dictum per quamdam similitudinem. Frequenter naufragus, fracta naue, adheret tabule nauis et sic euadit; sic homo per baptismum originalis peccati naufragium [euadens], sequitur aliud naufragium per actuale peccatum, in quo locum habet quasi secunda tabula penitentie. Alii dicunt quod naufragi solebant alligare collo tabulam in qua descriptus erat naufragii status, ut uidentes mouerent ad misericordiam; et sic prima tabula post naufragium est baptismus: omnis enim discretus et adultus antequam suscipiat baptismum  tenetur confiteri peccatum suum et sic describere naufragium suum. Similiter postquam passus est recidiuum, occurrit penitentia per quam debet confiteri peccata sua.

Tedere, proprie, unde Paulus: Ita grauati sumus ut tedeat nos uiuere. Notat etiam dolere, unde Marcus: Cepit iehsu pauere et tedere.

Talentum genus est ponderis. Dicitur pena eterna, unde Ioannes: Et grando magna sicut talentum descendit de celo in terram. Eleganter pena eterna dicitur talentum, quia unicuique reproborum reddetur secundum meritum, etc. Dicitur sensus hominis uel intellectus, unde legitur de patrefamilias qui dedit uni suorum quinque talenta, alii uero duo, alii unum; per quinque talenta intelliguntur quinque  sensus corporis qui homini data sunt ad hoc, ut eis homo bene utatur. Similiter per duo talenta ratio et intellectus qui homini dantur, ut eis bene regatur; per unum talentum tantummodo intellectus designatur.

Talis aliquando ponitur demonstratiue, aliquando relatiue et significat qualitatem rei Aliquando significat diuinam naturam; unde Athanasius: Qualis Pater, talis Filius.

Tantus aliquando ponitur relatiue, aliquando demonstratiue et significat continuam quantitatem. Significat etiam discretam quantitatem; unde in Euangelio: Sed hec quid inter tantos? id est inter tot. Aliquando significat naturam diuinam, ut si dicam: Quantus Pater, tantus Filius.

Taurus proprie. Dicitur grex Sichimitarum qui,  propter superbiam, uel principatum, uel luxuriam dictus est taurus; unde in Gen.: Simeon et Leui, in consilium uestrum non ueniat anima mea. Sequitur: Suffoderunt murum; alia littera habet: Eneruauerunt taurum, quod intelligendum est de rege Sichen quem interfecerunt Simeon et Leui. Dicitur Christus qui pro nobis est immolatus; unde premissa auctoritas sic potest exponi: Simeon et Leui eneruauerunt taurum, quia de Simeon et Leui qui machinati sunt in mortem Christi. Dicitur Iudeus propter pinguedimem carnalis sensus uel superbie, que tauro comparatur; unde Dauid: Tauri pingues obsederunt me. Dicitur hereticus, qui similis est tauro in superbia; unde Psalmista: Congregatio  taurorum in uaccis populorum, quia ad hoc conueniunt heretici ut decipiant simplices, qui per uaccas significantur. Dicitur sanctus, qui Christo immolatur spiritualiter sicut taurus antiquitus Deo immolabatur; unde in Euangelio: Tauri mei et altilia occisa sunt, quasi dicat: Patrum precedentium mortes aspicite et remedia uite uestre cogitate; per tauros sancti intelliguntur qui pro Christo Domino passi sunt.

Taxus dicitur arbor de qua, et apud Ouidium et apud uirgilium fit sermo, que habet acuta folia et pungitiua et uiret in hieme. Etiam dicitur animal quod alio nomine dicitur melos uel melota.

Tectum, proprie; celum empireum; unde de Christo dicitur in Dauid: Tanquam passer solitarius  in tecto; quia solus Christus cum suis ascendit in empireum celum. Dicitur mundus, unde Psalmista: Fiat sicut fenum tectorum; fenum enim tecti gloriam mundi significat. Dicitur animus qui est in homine quasi tectum superius in domo; unde Dominus: Qui sunt in tecto non descendant aliquid tollere de domo, id est qui excedunt carnis actus non redeant ad illos. Dicitur mortalitas, unde dicitur quod in spirituali edificio historia fundamentum iacit, allegoria edificat parietes, tropologia tectum consummat.

Tegmen, proprie. Dicitur protectio, unde Dauid: Filii autem hominum in tegmine alarum sperabunt.

Tela, proprie. Dicitur uita presens, unde Iob: Dies mei uelocius transierunt quam a texente tela  succiditur, et consumpti sunt absque ulla spe. Dicitur series peccatorum, unde propheta: Ordiremini telam et non per spiritum meum, ut adderetis peccatum super peccatum. Dicitur eterna damnatio, unde Isaias: Et telam quam orditus sum super omnes gentes.

Telonium est locus in quo uectigal recipitur. Est etiam officium recipiendi uectigalia, unde legitur quod Christus uidit Mattheum sedentem in telonio, in tali loco uel tali deputatum officio.

Temperantia est rerum concordia. Dicitur uirtus qua quis resistit illecebris, secundum quam significationem assignantur quatuor uirtutes cardinales, scilicet prudentia, fortitudo, temperantia, iustitia.

 Tempestas, proprie. Dicitur seditio, unde Psalmista: Exspectabam eum qui saluum, etc., et tempestate, id est seditione. Dicitur iudicatio uel sententia equitatis, uel tempestas a simili, quia improuisa ueniet in die iudicii et subito rapiet, unde Dauid: Et in circuitu eius tempestas ualida, id est in sanctis et angelis eius; circuitus enim sunt angeli et sancti qui cum ipso Christo sedentes iudicabunt.

Templum, proprie. Dicitur Ecclesia militans, unde Apostolus: Templum Dei sanctum est quod estis uos. Dicitur anima iusti, unde Dauid: Dominus in templo sancto suo. Dicitur Christus, unde Dauid: Exaudiuit de templo sancto suo uocem meam.  Dicitur mundus, unde Isaias: Et ea que sub ipso erant replebant templum, id est opera eius replebant mundum. Dicitur humana Christi natura, unde Dominus: Soluite templum hoc. Dicitur uita eterna, unde Dauid: Adorabo ad templum sanctum tuum in timore tuo.

Tempus, proprie. Dicitur distinctio temporis, unde dicitur de stellis quod erunt in signa serenitatis et tempestatis et tempora, id est distinctiones temporum. Dicitur uarietas rerum, unde de damnatis in Psalmo dicitur: Erit tempus eorum in secula; unde in Iob: Qui transibunt de calore ignium ad algorem niuium; et in Apoc. legitur angelus iurasse quod amodo non erit tempus apud saluatos, id est rerum uarietas; amodo perfecta uniformitas. Dicitur  temporis opportunitas, unde Tullius dicit argumentum trahi a tempore, id est a temporis opportunitate. Dicitur er, quia secundum qualitates eris distinguntur tempora anni; unde dicitur tempus esse serenum uel nubilum. Aliquando restringitur ut tantum sumatur in designatione anni, unde legitur quod Antichristus regnabit per tempus et tempora et dimidium temporis, id est per unum annum et duos cum dimidio, id est per tres annos et dimidium.

Tendere, proprie. Notat inflectere, unde Dauid: Arcum suum tetendit et parauit illum.

Tenebre, aliquando tenentur negatiue, unde in Gen.: Tenebre erant super faciem abyssi, id est nondum erat lux. Dicitur lamentum penitentie, unde  Iob: Dies illa uertatur in tenebras; in tenebras diem uertimus, cum, nosmetipsos districte punientes, ipsa delectationis praue blandimenta per stricte penitentie lamenta cruciamus. Dicitur aduersitas, unde de hereticis: Perfodunt in tenebras domus. Domus conscientia in qua quodammodo habitat anima in tenebris; ergo domus perfodunt heretici, quia bonorum mentes ex ipsa eorum corrumpere aduersitate moliuntur. Dicitur uita presens, unde in Iob: Et sic in tenebris quasi in luce ambulant. Recte uita presens dicitur tenebre in qua aliene conscientie non uidentur. Lux uero eterna patria est in qua cordium manifestabuntur abscondita. Impii ergo sic in tenebris quasi in luce ambulant; quia sic in presenti cecitate leti sunt ac si iam  eterne patrie luce perfruantur. Dicitur qualitas eris, unde in catalogo creaturarum: Benedicite lux et tenebre Domino. Dicitur caligo ignorantie, unde Isaias: Populus qui sedebat in tenebris. Dicitur tenebratio peccatorum, unde Isaias: Et tenebre operient terram. Dicitur carentia summi boni, unde in Euangelio: Proiicite eum in tenebras exteriores. Dicuntur demones per peccatum obtenebrati, unde in Gen.: uocauitque lucem diem et tenebras noctem. Dicitur incomprehensibilitas, unde Dauid: Posuit tenebras latibulum suum. Dicuntur peccatores, unde in Psalmo: Tu es qui illuminas lucernam meam, Deus meus, illumina tenebras meas. Dicitur horribilitas inferni, unde Iob: uadam ad  terram tenebrosam et opertam mortis caligine; et alibi: In tenebris straui lectum meum.

Tenere, proprie. Notat obseruare uel custodire, unde Ioannes: Tene quod habes. Notat amplecti per gratiam, unde in Cant.: Tenui eum nec dimittam. Notat ualere, unde solet dici: Sententia hec non tenet, id est non ualet, uel nullius est roboris uel uigoris.

Tenerum, proprie. Dicitur etiam nouellum, unde uirgilius:

Nescio quis teneros oculus mihi fascinat agnos. Dicitur humile, unde legitur de Dauid quod fuit tenerrimus ligni uermiculus.

Tentare idem est quod probare, unde in Gen.: Tentauit Deus Abraham. Dicitur malum suggerere,  unde diabolus dicitur tentare hominem. Notat allicere, unde in Apostolo caro nostra dicitur nos tentare; et alibi: Tentatio uos non apprehendat nisi humana. Notat etiam insidiari, unde Dauid: Ubi tentauerunt me patres uestri, unde solet dici quod Deus tentat ut probet, diabolus ut decipiat, caro ut alliciat, homo ut cognoscat.

Tentorium, proprie. Dicitur conuentus malorum, unde propheta: Pro iniquitate uidi tentoria Aethiopie, id est secreta malorum.

Tenuis dicitur etiam uilis, unde peta
   In tenui rara est facundia panno.
Dicitur etiam subtilis, unde solet dici quod pinguis uenter non generat tenuem sensum.

Tepidus, proprie. Dicitur ille qui recedit a fide,  unde Ioannes: Utinam calidus esses aut frigidus; sed quia tepidus es, euomam te ab ore meo; frigidus est qui nunquam fuit in fide, calidus qui mansit in fide et bono opere, tepidus qui recedit a fide.

Terminus proprie dicitur finis rei, et est terminus extra sumptus, et terminus intra sumptus. Terminus extra sumptus dicitur illud quod distinguit agrum ab agro uel terminat, ut lapis uel stipes. Sed terminus intra sumptus est extrema pars agri, unde propheta arguit eos qui adiungunt agrum agro usque ad terminum loci uel loci. Dicitur finis uite, unde Dauid: Terminum posuisti quem non transgredientur. Dicitur distinctio, unde legitur quod constituit terminos populorum iuxta numerum filiorum Isrel.

 Terra proprie mundana machina, unde Moyses: In principio creauit Deus celum et terram, id est empireum celum et mundanam machinam. Dicitur corporea substantia, unde Isaias: Celum mihi sedes, terra autem scabellum pedum meorum; quia incorporea digniora sunt corporeis. Celum quod significat incorporea dicitur esse sedes Dei; terra uero corporalia que indigniora sunt dicitur scabellum pedum eius. Dicitur subiecta plebs uel familia, unde: Si aduersum me terra mea clamabat. Omnis qui Dominicam familiam regit et pro communi utilitate fidelibus plebibus preest, in hoc iura regiminis in commissis sibi fidelibus possidebit, nichil aliud quam terram incolendam tenet. Dicitur  terrena actio, unde ad iniquam mentem sub nomine filie Babylonis per prophetam dicitur: Descende, sede in puluere, filia Babylonis, sede in terra; per puluerem cogitationes accipimus, per terram terrenam actionem intelligimus. Reproborum enim mens prius ad praua cogitanda ducitur, postmodum ad facienda. Dicitur homo de terra plasmatus, unde dicitur: Terra es et in terram ibis. Dicitur aliquis terrenis intentus, unde in Gen. ad diabolum dicitur: Terram comedes omnibus diebus uite tue, id est terrenos tibi incorporabis. Dicitur caro humana, unde Iob: Terra data est in manus impii. Dicitur sensualitas, unde in Gen.: Terra pariet tibi spinas et tribulos, id est sensualitas peccatorum punctiones et delictorum angustias. Dicitur sacra  Scriptura, et secundum illam expositionem exponi potest predicta auctoritas, scilicet: Terra pariet tibi, quia homo multis angustiis et doloribus acquirit sacre Scripture intellectum. Dicitur Synagoga, unde Dauid: Propterea non timebimus dum turbabitur terra. Dicitur gentilis populus, unde Isaias: Sicut imber et nix descendit de celo, et infundit terram, et germinare facit eam, etc., sic erit uerbum. Dicitur uirgo Maria, unde Dauid: ueritas de terra orta, id est Christus de uirgine; et alibi: Aperiatur terra et germinet Saluatorem. Dicitur presens Ecclesia, unde Psalmista: Benedixisti, Domine, terram tuam, hec est terra bona que facit centesimum et sexagesimum et tricesimum fructum; et alibi: Misericordia Domini plena est terra. Dicitur presens  seculum, unde Dauid: In terra deserta et inuia. Dicitur uita eterna que propter sui stabilitatem dicitur terra, unde Psalmista: Non sic impii, etc., a facie terre. Dicitur infernus, unde Iob: uadam ad terram tenebrosam et opertam mortis caligine, etc.

Terribilis idem est quod horribilis, unde Iac.: Quam terribilis est locus ille! Dicitur aliquis terrorem ostendens, unde Dauid: Tu terribilis es et quis resistet, etc. Dicitur admirabilis, unde Psalmista: Quam terribilia sunt opera tua, Domine.

Tersum dicitur purgatum. Dicitur purum, unde Plato speculum purius uocat tersius.

Testa, proprie. Dicitur humana Christi natura, unde Dauid: Aruit tanquam testa uirtus mea, id est  uirtus humane nature mee roborata est passionis igne, sicut testa solidatur ignis calore. Dicitur utilitas, unde sic potest exponi premissa auctoritas: uirtus mea aruit, id est uiluit quantum ad hominum opinionem: tanquam testa; testa enim dicitur fragmen olle que ad nullos usus utilis est. Dicitur uetus Testamentum, unde dicitur quod Nouum Testamentum latebat in ueteri uelut in testa.

Testamentum. Dicitur promissio, unde in Luca: Ad faciendam misericordiam, etc., testamenti sui sancti. Dicitur passio Christi, unde Dauid: Requirentibus testamentum eius, id est qui requirunt passionem eius per fidem et imitationem eius. Que eleganter dicitur testamentum, quia per eam confirmata est  nobis eterna hereditas. Dicitur lex euangelica, unde: Hic est sanguis Noui Testamenti, id est confirmator noue legis. Dicitur lex Mosaica, unde solet distingui inter Nouum et uetus Testamentum.

Testimonium, unde in lege preceptum fuit leprosis ut sanati se offerrent sacerdotibus in testimonium illis, id est in attestationem. Dicitur Spiritus sanctus, unde Dauid: Testimonium Deo fidele. Spiritus sanctus dicitur testimonium Domini, quia per Spiritum sanctum Deus Pater sanctos testificatur esse suos, quia iam acceperunt per eum Spiritum sanctum. Dicitur diuina promissio, unde secundum aliam expositionem: Testimonium Domini fidele, id est quia quidquid promittit persoluit; et alibi: Testimonia tua credibilia facta sunt nimis,  Dicitur etiam creatura Dei que perhibet Deo testimonium bonitatis et magnitudinis, unde Dauid: Mirabilia testimonia.

Testitudo  est animal quoddam in testa, unde Auianus dicit: Pennatis auibus quondam testudo locuta est. Dicitur etiam tectum arcuatum, quod patet in Lucano.

Tetragrammaton potest dici quelibet dictio constans ex quatuor litteris, unde Theodolus: Tetragrammaton animo fari; antonomastice uero restringitur circa nomen ineffabile quod constat ex litteris ioth, uau, he, et thet.

Thalamus, proprie. Dicitur etiam uterus uirginalis: in thalamo celebratur commercium, floribus ornatur, in eo secreta tractantur. Similiter in utero  gloriose uirginis Marie celebrata est unio duarum naturarum; ipsa enim ornata uirtutibus, in ea completa mysteria; unde Dauid: Tanquam sponsus procedens de thalamo suo. Dicitur Ecclesia; secundum significationem hanc exponi potest predicta auctoritas. Tunc enim Christus tanquam sponsus processit de thalamo suo, quando predicatores misit in mundum. Dicitur unio Christi et Ecclesie, unde liber Canticorum dicitur epithalamium, id est canticum editum de thalamo Christi et Ecclesie, id est de coniunctione. Dicitur mens humana, unde dicitur: Adorna thalamum tuum, Sion, id est, o homo, adorna uirtutibus mentem tuam; in thalamo sponsus et sponsa federantur sibique in amore iunguntur,  et ideo recte Ecclesia thalamus dicitur seu perfecta anima; quia ita per amorem sponso inuisibili iungitur, ut eius desiderio ardeat et nulla que iam in mundo sunt concupiscat. Mens ergo que iam talis est, nullam presentis seculi consolationem recipit, sed ad illam quam diligit medullitus suspirat, feruet, properat, anxiatur.

Theophania dicitur Dominica apparitio, id est quam habent angeli et sancti de Deo in patria; unde et Ioannes Scotus ait quod Deus in futuro uidebitur per quasdam theophanias; quia, sicut sol uidetur in ere mediante radio eri commisto, sic diuina natura per quamdam illuminationem qua mens hominis illuminabitur. Dicitur etiam illa Spiritus sancti Patris apparitio per uocem, per columbe  speciem facta super Christum baptizandum.

Thesaurizare, proprie. Notat accumulare, unde Apostolus: Qui thesaurizat sibi iram in die ire. Notat etiam mereri, unde in Euangelio: Thesaurizate uobis thesaurum in celo.

Thesaurus, proprie. Dicitur Christus, unde in Euangelio: Simile est regnum celorum thesauro abscondito in agro. Ager sacra Scriptura, thesaurus Christus latens in ea. Dicitur Sapientia, unde Apostolus: Apud quem sunt thesauri sapientie et scientie absconditi; et alibi Paulus: Habemus thesaurum istum in uasis fictilibus. Dicitur uita eterna, unde Dominus: Thesaurizate thesauros in celo. Dicitur occulta causa, unde Psalmista: Qui producit uentos de thesauris suis, id est de occultis causis.  Dicitur sacra Scriptura, unde Dauid: Ponens in thesauris abyssos, id est de abyssis, obstinatis uidelicet, eos conuertendo ad fidem, facis thesauros tuos. Dicitur diuina preordinatio, unde Dauid: Qui producit uentos de thesauris suis, id est de Ecclesia predicatores mittit secundum diuinam preordinationem. Dicitur Ecclesia, unde secundum aliam expositionem: Qui producit uentos de thesauris suis, id est de Ecclesia predicatores. Dicitur cor hominis, unde Dominus: Bonus homo de thesauro bono cordis sui profert bona sua. Dicitur desiderium celeste, unde secundum aliam expositionem: Simile est regnum celorum thesauro abscondito in agro. Ager in quo thesaurus absconditur est disciplina studii celestis, quem profecto agrum uenditis  omnibus comparat, qui uoluptatibus carnis renuntians, cuncta terrena desideria per discipline celestis custodiam calcat. Sed opus est ut thesaurus inuentus absconditus seruetur quia studium celestis desiderii a malignis spiritibus custodire non sufficit qui hoc ab humanis laudibus non abscondit. In presenti uita, quasi in uia sumus qua ad patriam pergimus. Maligni autem spiritus iter nostrum quasi quidam latrunculi obsident. Depredari ergo desiderat qui thesaurum publice in uia portat. Sic ergo sit opus in publico ut intentio maneat in occulto, ut de bono opere proximis prebeamus exemplum, ut tum per intentionem qua soli Deo placere querimus, semper optemus secretum.

 Thorax idem est quod lorica. Dicitur fides siue iustitia, unde in lib. Sapientie: Induent pro thorace iustitiam. Dicitur etiam fortitudo spiritualis, unde in Iob de potestate diaboli legitur: Cum apprehenderit eum gladius eius, subsistere non poterit nec hasta neque thorax; per gladium malitia diaboli uel fraus eius, per hastam iacula precipitationis, per thoracem fortitudo patientie, designatur: hasta aduersarium percutimus, thorace ab aduersario munimur ne uulneremur. Et hoc est: Cum apprehenderit eum gladius eius, id est fraus uel malitia diaboli non poterit subsistere, predicatio neque defensio, etc.

Thronus proprie sedes. Dicitur ordo angelicus, unde canitur: Throni et dominationes. Dicitur anima  Christi, unde Dauid: Sedisti super thronum qui iudicas. Dicitur equalitas, unde sic potest exponi quod dicitur: Sedisti super thronum, id est ad dexteram Patris, id est equalis Patri. Dicuntur celestia, unde: Nolite iurare per celum quia thronus Dei est. Dicitur iudiciaria potestas, quia thronus iudicium est; unde Christus ait ad apostolos: Sedebitis super sedes duodecim; unde Dauid: Thronus tuus, Deus, in seculum seculi. Dicitur Ecclesia, unde Ioannes: Sub throno Dei audiui uoces occisorum. Et in alio loco ibidem: Salus Deo nostro qui sedet super thronum et Agno. Dicitur etiam fidelis anima, unde legitur quod anima iusti est thronus Dei.

Thuribulum dicitur uas in quo thus incenditur. Dicitur humana Christi natura, unde in Apoc.: Stetit  angelus iuxta aram thuribuli habens thuribulum aureum, unde dicitur Christus; ara Ecclesia, thuribulum humana Christi natura; uel thuribulum est caro Christi, ignis est anima ipsius Spiritus sanctus. Dicitur mens pia, unde quidam uersificator ait:

Mystica sunt: uas, thus ignis; nam uase notatur
   Mens pia, thure preces, igne supernus amor.

Thus, proprie. Dicitur deuotio cordis, unde in Cant.: Que est ista que ascendit sicut uirgula fumi ex aromatibus myrrhe et thuris, etc. Per myrrham carnis mortificatio significatur, per thus deuotio cordis. Dicitur sanctus qui odore bone opinionis alios reficit unde: Ibo ad montem myrrhe et thuris.

Thymiama est confectio facta ex diuersis speciebus, unde et altare thymiamatis dicebatur in quo  aromatice species incendebantur. Dicitur mentis deuotio, unde canitur et post festa Michelis: Inclyta, etc., super aram thymiamata, id est in ara crucis offeramus Deo deuotionem cordis.

Tibia, proprie. Dicitur etiam incessus incompositus, unde Dauid: Non in fortitudine equi, neque in tibiis uiri, id est in incomposito incessu presumptuosi et audacis. Dicitur instrumentum organicum, unde propheta: Cithara et lyra, et tympanum et tibia in conuiuiis uestris. Dicitur musa petica, unde uirgilius:

Incipe Menalios mecum, mea tibia, uersus.

Tignum idem est quod trabes. Dicitur etiam maior in Ecclesia Dei, unde in Cant.: Tigna domorum nostrarum cedrina, laquearia cypressina. Tigna dicuntur maiores qui sunt in Ecclesia Dei, qui scientia  et uirtutibus preeminent; laquearia minores qui maioribus adherent.

Tigris, proprie. Dicitur fluuius, unde in Gen.: Nomen uero fluminis tertii, Tigris. Dicitur diabolus uel hereticus, qui cum non inuenit quem decipiat, in se quodammodo deficit, unde in Iob.: Tigris perit eo quod non, etc.

Tilia, arbor. Dicitur mundus, propter sui infecunditatem tilie comparabilis; quia, sicut tilia profert foliorum amenitatem, nullam tamen affert fructus dulcedinem, sic mundus falsam profert delectationem, sed nullam confert utilitatem; unde in Theodolo legitur in Pseusti quod contulerat capellas sub amena tilie; per Pseustin intelligitur gentilitas et  gentilium philosophi qui mundanis sunt delicati.

Timor est horror quo aliquis naturaliter timet penam, unde Dauid: Timor et tremor uenerunt super me, et hic dicitur timor naturalis. Dicitur motus quo aliquis timet malum facere, etsi non timet uelle, unde Paulus: Non accepistis spiritum seruitutis iterum in timore, et iste dicitur timor seruilis. Dicitur motus quo quis timet facere bonum spirituale, ne amittat bonum temporale, ut Petrus qui timuit confiteri Christum, ne amitteret uitam temporalem; et hic timor dicitur mundanus. Dicitur motus quo aliquis timet facere malum, uel uelle facere, partim timore pene et partim timore iustitie, unde in Psalmo: Initium sapientie timor Domini, et hic dicitur initialis timor. Dicitur etiam motus  quo aliquis timet peccare ne separetur a Deo, unde Dauid: uenite, filii, audite me, timorem enim Domini docebo uos. Dicitur reuerentia, unde Dauid: Timor Domini sanctus permanens in seculum seculi. Dicitur etiam Deus timor; Theos enim Grece secundum quosdam dicitur timor Latine, quia specialiter timendus; Hieronymus: Emphatice Theos siue timor dicitur; unde Ecclesiastes: Deum time et mandata eius obserua. Quot modis ponitur timor, tot modis ponitur timere, etc.

Tinea est uermis. Dicitur pena infernalis, unde Isaias de Nabuchodonosor dicit quod sternetur tinea sub eo. Dicitur corruptio, unde Iob: Et quasi uestimentum quod comeditur a tinea. uestimentum est corpus humanum, tinea corruptio que consumit.  Dicitur spirituale peccatum, unde Dominus: Ubi nec erugo nec tinea demolitur; erugo offuscat et comedit, et uidetur; tinea uero comedit et non uidetur. Aerugo ergo significat carnalia peccata, que uidentur, tinea uero spiritualia que non uidentur, sicut est ira et inuidia. Dicitur carnis tentatio, unde in Iob in persona tentati hominis: Qui quasi putredo consumendus sum et quasi uestimentum quod comeditur a tinea, quia immunda cogitatio non aliunde, sed de ipso homine nascens, in ore tinee carnem quasi uestem de qua exit consumit. Dicitur heretica prauitas, unde Iob de heretico ait: Aedificauit sicut tinea domum suam. Tinea corrumpendo domum sibi edificat, sic hereticus locum sue perfidie nonnisi in mentibus quas corrumpit facit.

 Tinum [thyinum] dicitur arbor imputribilis. Dicitur etiam obstinatio mentis obumbrata durabili constantia, unde Ioannes: Omne lignum tinum et omnia uasa eboris; hoc dicitur de malis qui permanent in obstinatione mentis.

Titio idem est quod tirsus, stipes scilicet in parte combustus. Dicitur etiam potestas decidens, unde Dominus ad Achab ait: Noli timere a caudis duorum titionum fumigantium.

Titulus est breuis adnotatio sequentis operis. Solet autem dici titulus memoriale epigramma siue epitaphium quod superscribitur tumulis mortuorum. Dicitur titulus preconialis qui antiquitus scribebatur in arcu triumphali ob memoriam triumphi. Alius  qui scribebatur in liminibus ciuitatum uel domorum in ipsius conditoris signum. Dicitur etiam Patrum regula, unde secundum titulos antiquorum Patrum, Spiritu sancto suggerente, conscriptos, clerici in adulterio deprehensi ad honorem redire non possunt. Dicitur etiam guiffa uel subhastatio, unde rectores patrimonii Ecclesie urbana uel rusticana predia, ubi illius competere suspicantur, fistuli in ore titulos imprimant. Item guiffa est signum aliene rei impositum gratia adipiscende possessionis. Dicitur beneficium, unde papa Urbanus: Sanctorum Patrum consona sanctione statutis decreuimus, ut sine titulo facta ordinatio irrita habeatur. Dicitur ratio, unde sanctus Augustinus in lib. De ciuitate Dei: His duobus titulis subtilitatem fallacie sue prodidit  improbus uel immundus Satanas. Dicitur principium uel causa ut quo titulo possides uulgo dicitur. Dicitur laus, unde in passione sancti uincentii: Probabile satis est ad gloriam uincentii martyris quod de scriptis ipsius gestis titulum inuidit inimicus. Dicitur etiam signum, unde legitur: Tulit itaque Iacob lapidem, et erexit eum in titulum. Dicitur exemplum, unde Augustinus dicit quod minores informantur titulis, id est exemplis. Dicitur fides, unde frequenter legitur quod gentiles obiecerunt Christianis titulum Christianitatis.

Toga dicitur genus uestis quo utebantur Romani tempore pacis. Dicitur etiam pax, unde Lucanus:

Degenerem patiere togam,
uel ibi dicitur toga in prohibitione uel ipse togatus,  id est Pompeius.

Tollere, proprie. Notat recipere, unde in Euangelio: Tolle quod tuum est, et uade. Notat auferre, unde in Euangelio: Tolle, tolle, crucifige eum, id est aufer eum de medio. Notat etiam abscidere, unde: Pueri Hebreorum tollentes ramos.

Tonare proprie. Notat comminari, unde Dauid: Intonuit Dominus de celo. Et alibi: Intonuit Dominus super aquas multas. Et Isaias: Tonabit Deus uoce sua, id est comminabitur hominibus

Tonitrus. Dicitur etiam comminatio diuina, unde dicitur: Quis poterit audire uocem tonitrus eius? uel dicitur patiens fortitudo, et hoc erit tempore Antichristi.

 Tonitruum proprie. Dicitur comminatio diuina, unde Dauid: uox tonitrui tui, Deus, in rota, id est uox comminationis tue que per predicatores facta est fuit in rota totius mundi. Rota enim est orbis terre, unde et breuis rotella circulus dicitur, quod postea exponit, cum ait orbi terre. Dicitur uindicta, unde Isaias: A Domino exercituum uisitabitur in tonitruo. Dicitur manifesta predicatio, unde legitur in Apoc. quod Ioannis audiuit uocem tonitrui.

Tonus, proportio musicalis, que est uocis ad uocem, unde et dicitur diuidi tonus in maius et minus semitonum. Dicitur cantus diuersitas, unde: In musica assignantur octo toni, etc.

 Topazion est lapis pretiosus qui inuenitur in insula Aegypti que dicitur Topanozi. Hic habet duos colores, unum purissimum sicut aurum, et alterum quasi celum; est enim serenus et excedit claritatem omnium gemmarum, et nulla res est pulchrior ad uidendum; et si politus fuerit, fit obscurus; et si aliquis ibi uult uidere imaginem suam sicut in speculo fieri solet, semper imago speculantis uidetur inuersa, etsi respiciat celestia, etc. Significat etiam sanctum diuersis uirtutibus exornatum, qui, purgatis sordibus huius seculi, est purum aurum et semper celestibus intendit; et qui hanc uirtutem habet est clarior et mirabilior omnibus sanctis; unde Ioannes loquens de fundamentis celestis Ierusalem, ait: Nonus topasius. Dicuntur etiam  terrene diuitie uel honor terrenus, unde Psalmista: Super aurum et topasion, etc.

Torcular, proprie. Dicitur passio Christi, unde propheta: Torcular calcaui solus. Dicitur martyrium, unde quidam psalmi inscribuntur Pro torcularibus, quia in eis agitur de martyribus. Eleganter martyrium comparatur torculari, quia sicut uinum separatur a uinaciis in torculari, uinacium proiicitur in terra, uinum in cellarium recipitur; sic per martyrium corpus ab anima separatur, corpus in terram redigitur, anima in apothecam eterne beatitudinis recipitur. Dicitur Ecclesia, quia in Ecclesia fit separatio bonorum a malis, unde ipsa et aree et torculari comparatur. Dicitur separatio spiritualis intellectus a littera, ut ibi in Salomone:  uino torcularia redundabunt, id est expositiones in quibus separatur sensus a littera redundabunt mystico intellectu. Dicitur lex Mosaica, que premebat populum, unde in Euangelio: Paterfamilias plantauit uineam et fodit in ea torcular, quia Iudeis dedit legem Domini.

Tormentum, proprie. Dicitur etiam instrumentum tormenti, unde in oratione de Christo quia non est dedignatus manibus tradi nocentium et crucis subire tormentum. Et alibi: Quos tormento uis seruire, id est cruci, fac tormenta non sentire.

Tornatile proprie; id quod nichil nociue superfluitatis retinet, unde in Cant.: Umbilicus tuus crater tornatilis, hoc est sanctus aliquis aliis doctrinam  propinans et nichil in se malignitatis retinens. Dicitur etiam irreprehensibile, unde legitur. Manus eius tornatiles, hi sunt sancti quorum officium est tam bene operari ut in nullo sint reprehensibiles.

Torques dicitur ornamentum colli, unde in Isaia: In die illa aufert Dominus ornamentum calceamentorum et lumilas et torques. Dicitur uictor uel ornatus sapientie, unde Salomon: Torques collo tuo, id est ornatus sermonis sapientie sale conditi.

Torrens, proprie. Dicitur etiam uindicta diuina, unde propheta: Flatus Domini sicut torrens sulphuris. Dicitur passio, unde Dauid: De torrente in uia bibet. Et alibi: Torrentem pertransiuit anima nostra. Dicitur humanum genus sub diabolo captiuatum, quod ad Deum conuersum est per gratiam Spiritus sancti:  Sicut torrens conuertitur in austro, id est austro flante, qui est calidus uentus quo soluuntur torrentesut currant, per que figuratur Spiritus sanctus quo homines congelati gelicidio infidelitatis soluuntur a peccatis et currunt ad Deum, unde Dauid: Conuerte, Domine, captiuitatem nostram sicut torrens. Dicitur abundantia eterne beatitudinis, unde Dauid; De torrente uoluptatis tue potabis eos. Dicitur iniquitas abundans, unde Psalmista: Et torrentes iniquitatis conturbauerunt me, id est iniquitates abundantes et rapide ut torrentes. Dicitur turba iniqua ad tempus mota, sed cito desitura, sicut pluuialia flumina, secundum quem sermonem potest exponi premissa auctoritas de Christo, ut sit sensus: Torrentes iniquitatis conturbauerunt me, id est inique  turbe Iudeorum egerunt ut conturbarer. Dicitur sententia rapida et subito fluens ad malum, uel qui ad tempus credit, id est in tempore tentationis recedit, sicut torrens cito siccatur, unde Dauid: Dirupisti fontes et torrentes. Dicitur mundus qui in uario fluxu est, unde in Iob: Circumdederunt me salices torrentis, quia homines infructuosi a bonis operibus, mundanis inherentes circumdederunt diabolum, suggestionibus eius obedientes. Dicitur ignis gehennalis, unde Iob: Lapidem caliginis et umbram mortis diuidit torrens a populo peregrinante; et eos quos oblitus est pes egentis hominis. Egens dicitur Christus, qui propter nos factus egenus; pes sancti predicatores, quibus mediantibus fama Christi perambulauit uniuersum orbem. Lapis caliginis et  umbra mortis sunt Iudei, qui in mentis duritia et caligine ignorantie permanentes, a populo sanctorum sunt diuisi, qui dum respuerunt uerbum Dei, apostoli ad gentes sunt missi. Hos Iudeos torrens, id est gehennalis pena diuidit a beatis. Dicitur inundatio Spiritus sancti, unde Iob de hypocrita ait: Non uideat riuulos torrentis mellis et butyri; id est non experietur gratia Spiritus sancti. Dicitur aliquis diligens transitoria; unde Iob: Fratres mei preterierunt sicut torrens. Dicitur fluentum sacre Scripture, unde Salomon: Qui subsannat patrem suum et despicit partum matris sue, effodiant eum corui de torrentibus. Peruersi quippe dum diuina iudicia reprehendunt, subsannant patrem, et dum  sancte Ecclesie fecunditatemque illius deridendo corrumpunt, quasi partum matris despiciunt. Sed corui de torrentibus ueniunt, cum predicatores sancte Ecclesie a sacra Scriptura sancte doctrine fluenta producunt. Qui recte corui dicuntur, quia per humilitatis gratiam peccatorum in se nigredinem confitentur. Qui scilicet subsannantis oculum effodiunt, quia prauorum hominum intentionem uincunt. Dicitur hereticus, unde Iob de heriticorum sequacibus loquens, ait: In desertis habitant torrentium. Torrentes dicimus riuos qui ab aquis hiemalibus colliguntur, qui et certis temporibus arescunt; iure itaque inuentores prauorum dogmatum torrentes uocantur, quia a calore caritatis frigidi, quasi in torpore temporis hiemalis  excrescunt. Hi ergo qui illorum sequuntur errorem, in desertis habitant torrentium, id est in eorum predicatione confidunt, quorum eloquia catholicorum ratione siccata sunt. Dicitur predicator, qui, dum in presenti diuinis eloquiis nobis influit, multitudinem aquarum quasi hieme inundat; qui et estiuo sole adueniente se subtrahit, quia, cum eterna patrie lux emicuit, predicare cessauit. Huius torrentis deserta sunt uite temporalis commoda, ea namque iusti deserunt et ad lucra se celestia conuertunt adipiscenda. Sed praui ea hac uita adipisci appetunt que despicientes iusti derelinquunt, et ideo in desertis torrentium habitare dicuntur, et secundum hoc exponi potest hec auctoritas: In desertis habitant torrentium.

 Torrere notat urere. Notat corda hominum flamma incendere peccatorum, unde in Theodo.:

Aethiopum terras iam feruida torruit estas,
et feruor peccatorum incendit corda hominum.

Tortor idem est quod apparitor uel carnifex qui reos pro malefactis punit. Dicitur diabolus, unde in Euangelio: Iratus dominus tradidit eum tortoribus, quoadusque, etc.

Torus, proprie. Dicitur etiam unio Christi et Ecclesie, unde Ecclesia torus immaculatus dicitur. Dicitur etiam paleare pendens a collo tauri

Totus quandoque colligit partes integrales, unde legitur quod Christus totum hominem sanum fecit in Sabbato. Aliquando non notat partes, sed integritatem totius, unde dicitur quod totus Christus  sumitur in altari, id est integer, secundum quam significationem solet dici: Tota cappa ualet uiginti solidos. Notat personam, non naturam, unde auctoritas dicit quod in triduo Christus fuit totus in inferno, non totum; totus, inquam, in persona, sed non totum in utraque substantia. Ponitur negatiue, unde auctoritas dicit quod Pater transmisit totam substantiam in Filium, et hoc dicit contra corporalem generationem; in corporali igitur generatione per decisionem substantia Patris transmittitur ad Filium; non enim tota substantia est Filii, sed particula. In eterna uero generatione, sic Pater genuit Filium, quia tota substantia Patris est substantia Filii, non per decisionem, sed per plenitudinem. Notat  duas personas Filium et Spiritum sanctum, unde auctoritas dicit quod Pater est principium totius diuinitatis, id est Filii et Spiritus sancti, in quibus consistit tota diuinitas.

Trabea dicitur uestis qua utebantur nobiles Romanorum. Dicitur caro Christi a peccato munda. Leo papa dicit Filium indutum trabea carnis.

Trabes. Proprie dicitur graue peccatum, unde Dominus: Eiice prius trabem de oculo tuo, et postea eiice festucam de oculo fratris tui, id est prius purga te a maiori peccato quam corripias alium hominem.

Tradere, proprie. Notat prodere, unde legitur in Euangelio de Iuda quod querebat opportunitatem ut traderet Iesum sine turbis. Notat permittere tradi,  unde: Propter quod tradidit illos Deus in reprobum sensum. Notat exponere, unde de martyribus canitur: Tradiderunt corpora sua.

Tradux, proprie uirga que producitur ab arbore. Dicitur [caro] ex qua alia caro producitur, unde in Scholast hist. legitur quod corpus humanum est ex traduce, id est ex alio traducitur.

Trahere, proprie. Notat etiam gratiam infundere, unde Dominus: Nemo uenit ad me nisi Pater meus traxerit eum. Notat continuare, unde Isaias: ue qui trahitis iniquitatem in funiculis iniquitatis. Notat unire, unde Dominus: Ego, si exaltatus fuero a terra, omnia traham ad me, id est aliquos de omni genere hominum uniam mihi per gratiam.

Transfigurare, alterius formam uel similitudinem  assumere, unde legitur in Apost. quod angelus Satane transfigurat se in angelum lucis.

Transire proprie. Notat recedere, unde Christus in Euangelio: Pater, si fieri potest, transeat a me calix iste. Notat experiri, unde Dauid: Transiuimus per ignem et aquam, id est experti sumus.

Transitus, proprie. Dicitur mors sancti qui multa loca transit antequam ueniat ad locum empirei celi; unde depositio beati Martini dicitur transitus. Dicitur illa hora qua filii Isrel parati fuerunt ad exeundum de Aegypto, quando exterminator angelus transiit domus Isrelitarum. Primo transitu ueniam ad uos, id est transeunter.

Tremere est idem quod moueri, unde terra dicitur tremere, id est moueri, quando fit terremotus. Notat  timere, unde Psalmista ait: Terra tremuit et quieuit cum resurgeret.

Tribuere, auctoritate Dominica aliquid conferre, unde Psalmista: uitam petiit a te, et tribuisti ei.

Tribulatio dicitur aduersitas, unde Dauid: In tribulatione dilatasti mihi. Dicitur mors, unde Christus: Quoniam tribulatio proxima est.

Tribulus proprie species cardinis, unde peta:

Tribulisque trabeque.
Est etiam instrumentum quo excluditur granum a palea quod alio nomine dicitur flagellum. Dicuntur heretici, unde in Euangelio: Nunquid colligunt de spinis uuas aut de tribulis ficus? Dicitur punctio doloris, unde in enumeratis bonis suis si hoc non fecerit maledictione se astringens Iob ait: Pro  frumento oriatur mihi tribulatio, et pro hordeo spina, id est consequar eterne damnationis punctionem. Dicitur labor, unde: Terra pariet tibi spinas et tribulos, id est sacra Scriptura multiplicem intelligentie laborem.

Tribunal est sedes iudicum. Dicitur iudicium Dei, unde in Apoc.: Omnes astabimus ante tribunal Dei, id est omnes presentabimur iudicio Dei. Dicitur excellentia siue celsitudo, unde canitur in quodam hymno:

Scandens tribunal dextere
Patris potestas omnium.

Tribus proprie significat conuentum illorum qui sunt de eadem generatione, unde in Apoc.: Ex tribu Iuda duodecim millia signati. Dicitur etiam natio,  unde in Euangelio: Sedebitis, etc., tribus Isrel, id est uniuersas nationes.

Tributum, proprie, unde Apost.: Cui tributum, tributum. Dicitur etiam debitum, secundum quod solemus dicere: Iste soluit tributum, id est debitum nature.

Triclinium, domus in qua est triplex ordo lectorum, unde in Euangelio, de nuptiis quibus interfuit Christus, mentio fit de architriclinio, id est principe triclinii. Dicitur conuentus mulierum, unde legitur in Esther quod de triclinio feminarum ad regis cubiculum transiebant regis amplexibus copulande; potest autem dici triclinium uel triplex ordo discumbentium uel triplex ordo mensarum, ut  solet fieri in refectoriis monachorum. Dicitur beata uirgo Maria apud quam diuina sapientia hospitata est per humanitatem assumptam, et tota Trinitas per gratiam. Discubuit enim Pater in thalamo uirginali operatione, Spiritus sanctus obumbratione, Filius incarnatione; unde quidam rhythmicus ait:

Salue, Mater pietatis
Et totius Trinitatis
Nobile triclinium.

Trieris dicitur nauis habens tres ordines remorum, unde propheta: uenient in trieribus de Italia. Dicitur etiam deceptio que fit tripliciter: consensu, opere, consuetudine; unde Dominus in Isaia de triumphante Ecclesia ait: Per eam non transibit  trieries magna.

Trinitas. Hoc nomen et apud naturalem philosophiam posset equipollere huic nomini ternarius. Tamen equipollenter transumitur ad theologicam facultatem et fit nomen trium personarum. Et equipollet huic orationi, secundum quosdam trium unitas, secundum alios huic orationi trina unitas, secundum alios tres unum.

Tristitia, proprie. Dicitur acedia; acedia est animi torpor quo quis aut bona negligit inchoare, aut fastidit perficere

Triticum, proprie. Dicitur sanctus, unde Ioannes in Apoc.: Bilibris tritici denario uno, hoc superius expositum est; et alibi de sanctis in Euangelio legitur quod Christus uentilabit aream suam, et paleas  comburet igni inexstinguibili, triticum autem reponet in area sua. Dicitur sermo diuinus, unde Dominus: Quis putas est fidelis dispensator, ut det illis in tempore tritici mensuram?

Tritura, proprie. Dicitur iudicium diuinum quod separabit grana a paleis. Dicitur Ierusalem cui Dominus comminans ait: Tritura aree.

Triturare, proprie. Notat destruere, unde Dominus ad Isrel ait: Ponam te quasi plaustrum, triturabis montes et comminues, etc. Notat etiam predicare, unde scriptum est in lege: Non alligabis os bouis triturantis, id est non negabis necessaria.

Triumphare, proprie. Notat tentationes uincere, unde de Christo dicitur quod hostem triumphauit  et mortem superauit. Notat uitam eternam consequi, unde fit distinctio inter Ecclesiam triumphantem et Ecclesiam militantem.

Triuium est locus in quo tres uie conueniunt. Dicitur complexum trium artium liberalium, que quasi complexis manibus incedunt; unde solet fieri distinctio inter triuium et quadriuium.

Troia, proprie. Dicitur conflictus militaris quem instituerunt Troiani, unde

Troiaque nunc pueri, Troianum dicitur agmen ut dicit uirgilius.

Tropeum est aliquid uictoria acquisitum, unde Lucanus:

Cumque superba toret Babylon spolianda tropeis
Ausoniis.
 Dicitur uictoria, unde canitur in hymno:

Crux fidelis, etc.
Et:

Super crucis tropeo
Dic triumphum nobilem.

Tropologia dicitur particularis allegoria, quando per aliquos uel aliquorum facta non intelligitur generalis Ecclesia militantium uel malignantium, sed de Ecclesia militante, uel perfecti, uel imperfecti; uel de Ecclesia malignante, ut heretici. Dicitur etiam, quando per aliquod factum intelligitur quod a nobis sit faciendum; unde et tropologia dicitur quasi sermo conuersus ad nos, ut per hoc quod Christus habuit manus affixas cruci significatur quod manus debemus cohibere a reatu peccati.

 Tropus dicitur conuersio. Est etiam figura quando dictio a propria significatione conuertitur, unde locutio dicitur tropica, id est figuratiua.

Trulla est instrumentum cementarii quo linit parietem cemento, unde Amos propheta: Qui uiderit hominem stantem super murum tenentem trullam cementarii in manu.

Truncus, proprie, unde peta:

Trunco non frondibus efficit umbram.
Dicitur corpus humanum capite priuatum, unde uirgilius:

Iacet ingens littore truncus,
et etiam in Iudith legitur. Dicitur etiam homo inutilis, unde solet dici: Iste est quasi truncus. Dicitur stirps uel origo cognationis, unde dicitur: Ille descendit  ab hoc trunco.

Trutinare, proprie. Notat etiam inquirere, unde quidam ait:

Summus Aristoteles trutinando cacumina rerum,
   In duo diuisit quidquid in orbe fuit.

Tuba, proprie. Dicitur etiam manifestum signum in quo mortui resurgent, unde Apostolus: In momento, in ictu oculi, in nouissima tuba, etc. Dicitur manifesta predicatio, unde Ioannes: Et alius angelus tuba cecinit, etc. Dicitur predicator qui uaria tribulatione productus est in amplitudinem caritatis, unde Dauid: In tubis ductilibus et uoce, etc. Antonomastice etiam Dauid dicitur tuba Spiritus sancti, qui tube comparatur multiplici de causa.  Nam utimur tubis in conuiuiis, in festis, in bellis. Ipse enim tanquam tuba in bellis precinens, ait: Benedictus Dominus Deus meus qui docet manus meas ad prelium. Ad conuiuium etiam letitiam intonat, dicens: In uoce exsultationis et confessionis: sonus epulantis. In signum etiam nostre solemnitatis, ait: Buccinate in Neomenia tuba in die solemnitatis uestre; et ideo Glos. super Psalterium uocat eum tuba Spiritus sancti. Dicitur comminatio, unde propheta: Canite tuba Sion. Dicitur manifestatio, unde in Euangelio: Cum facis eleemosynam, noli tuba canere ante te.

Tugurium est parua domus que solet fieri in hortis uel in uineis. Dicitur Ierusalem desolata, unde Isaias: Et erit sicut tugurium in cucumerario.

 Tumere, proprie. Signat superbire. Notat mundare, unde dicitur: Homo uel mare tumet

Tumor est inflatio. Dicitur superbia secundum quod soliti sumus dicere: Hic facit hoc tumore superbie, et tumor infusa repellit. Maris inundatio etiam dicitur tumor.

Tumulus est supereminentia terre. Dicitur etiam sepulcrum, unde Augustinus ait quod diuites moriuntur in lectis eburneis et cum magna pompa deferuntur ad tumulum; in hymno:

Cum surgit Christus tumulo.
Dicitur aceruus lapidum, unde in Gen. legitur quod Iacob et Laban congregantes lapides fecerunt tumulum.

 Tunc aliquando notat tempus, unde Dauid: Tunc acceptabis sacrificium iustitie. Aliquando notat eternitatem, unde Psalmista: Parata sedes tua, Deus, extunc, id est ab eterno.

Tunica proprie est uestis sub pallio et significat interiora peccata, unde Dominus: Qui uult tunicam tuam tollere, dimitte ei et pallium, id est si doctor a te querit tollere interiora peccata, ut inuidiam, confitere ei et exteriora ut fornicationem. Tunica etiam, que adheret corpori, significat curam seculi, unde Dominus: Qui in agro est non reuertatur tollere tunicam suam; et iterum: Exspoliaui me tunica mea. Sumitur etiam pro indumento, unde Dominus: Qui habet duas tunicas, det non habenti. Signat etiam corpus humanum; unde Dominus: Qui  habet tunicam, uendat eam et emat gladium, id est si necessitas exergerit, fidelis corpus suum exponat martyrio; hic enim per gladium significatur martyrium.

Turba, proprie. Dicitur multitudo turbata, unde Augustinus: Quid est turba nisi multitudo turbata, et in Euangelio legitur quod Iesum sequebantur turbe multe. Turbe dicebantur propter diuersas intentiones sequendi Christum; quidam enim sequebantur eum ut sanarentur a languoribus suis, alii ut reficerentur corporaliter, alii ut uiderent eum miracula facientem, alii ut caperent eum in sermone, alii zelo iustitie ut eum sequerentur.

Turbari, proprie. Notat uariis cogitationibus distrahi,  unde Dominus: Martha, Martha, sollicita es et turbaris erga plurima. Notat fluctibus impelli, unde mare dicitur turbari, id est agitari uel impelli. Notat infirmari, unde Dauid: Quoniam conturbata sunt omnia ossa mea, id est infirmata. Notat irasci, unde Dauid: Conturbata sunt et commota sunt. Notat penitere, unde Habacuc: Turbabuntur pelles terre Madian, etc.

Turbo dicitur procella. Dicitur tribulatio, unde propheta: Absconsionem a turbine et a pluuia. Dicitur etiam malitia uel persecutio uel damnatio demonis, unde Iob: Diem illam tenebrosus turbo possideat.

Turpe, proprie. Dicitur etiam inhonestum, unde: In turpi uoto muta decretum. Dicitur reprehensibile,  unde dicitur in Ethica Catonis: Turpe est doctori. Dicitur horribile, unde Dionysius: . . . animi in turpibus imaginibus suum materiale cogentes quiescere.

Turris, proprie. Dicitur superbus, unde Isaias: In die interfectionis multorum cum ceciderint turres. Dicitur predicator, qui comparatur turri propter fortitudinem et propter excelsam celestium gaudiorum contemplationem, unde in Cant.: Collum tuum sicut turris Dauid. Dicuntur excelsiores in Ecclesia Dei, unde Dauid: Fiat pax in uirtute tua, abundantia in turribus tuis. Dicitur Christus, unde Isaias: Aedificauit turrim in medio eius. Turris que edificata est in uinea que significat Iudaicum populum, est Christus humanatus, carnem assumens  de gente Iudaica, uel templum a Salomone constructum. Dicitur circumspectio, unde in Cant.: Nasus tuus sicut turris Libani; per nasum odores fetoresque discernimus, et ideo per eum prouida sanctorum discretio designatur. Turris uero in altum ponitur, ut hostis eminens a longe uideatur. Recte ergo nasus Ecclesie turri comparatur, quia sanctorum prouida discretio dum sollicite circumquaque conspicit in altum posita, priusquam ueniat culpa comprehendit. Dicitur altitudo, unde Ieremias: Aedificabitur ciuitas a Domino, a turre Hananeel usque ad portam anguli. Ciuitas sancta est Ecclesia, Hananeel interpretatur gratia Dei. In angulo autem  duplex paries iungitur. Ciuitas ergo Domini a turre Hananeel usque ad portam anguli edificari perhibetur, quia sancta Ecclesia a celsitudine superne gratie inchoans usque ad ingressum  susceptionem quod duorum populorum, Iudaici uidelicet atque gentilis, constituitur.

Turtur, proprie. Dicitur sensualitas, unde in Psalmo: Passer inuenit sibi domum et turtur nidum. Dicitur predicatio apostolorum, unde in Cant.: uox turturis audita est in terra

Tutor est ille qui alium defendit. Dicitur etiam ille qui custodie pueri deputatur, unde Apostolus ait: Quanto tempore heres paruulus est, etc., sed sub tutoribus, etc.

Tympanum dicitur instrumentum organicum quod  fit ex corio extenso in ligno. Dicitur etiam carnis mortificatio, unde Dauid: Laudate eum in tympano et choro.

Tympanistria dicitur mulier que canit in tympano. Dicitur etiam homo fidelis carnem suam castigans et in seruitutem redigens, unde Dauid: In medio iuuencularum tympanistriarum

Typus proprie dicitur figura. Dicitur mysterium; unde in Apostolo quod precepta ueteris Testamenti data sunt in typo, id est in mysterio. Potest tamen typus ibi dici figura; unde in Historiis legitur quod Dauid dimisit Ammonitas in typolaterum.



U


 Ubera, proprie. Dicitur doctrina et refectio Christi presentie, unde in Cant.: Meliora sunt ubera tua uino, id est doctrina et refectio tue presentie legis feruore uel quibuslibet institutis. Dicuntur maiores in Ecclesia Dei qui lactant rudes, unde in Cant.: Duo ubera tua sicut duo hinnuli capree. Dicuntur dona spiritualia, unde ibidem: Exsultabimus et letabimur in te memores uberum tuorum super uinum, id est donorum tuorum spiritualium. Dicitur Iudeus et gentilis, unde sic potest exponi predicta auctoritas: Duo ubera tua, id est duo populi ex Iudea et gentilitate uenientes in corpus sancte Ecclesie per intentionem sapientie arcano cordi sunt affixi. Dicuntur uerba sacra eloquii, unde Salomon: Qui fortiter premit ubera ad eliciendum  lac, exprimit butyrum; et qui uehementer emungit, elicit sanguinem. Ubera fortiter premimus cum uerba sacri eloquii subtili intellectu pensamus, qua pressione dum lac querimus, butyrum inuenimus; quia, dum nutriri uel tenui intellectu querimus, ubertate interne pinguedinis inungimur, quod tamen nec nimie nec semper agendum est, ne dum queritur ab uberibus lac, sanguis sequatur. Plerumque enim qui dum uerba sacri eloquii plus quam debent discutiunt, in carnalem sensum cadunt. Dicuntur  augmenta casse spei siue fiducie, uel fomenta desperationis misere, unde ex persona humani generis uel cuiuslibet penitentis Iob ait: Quare non in uulua mortuus sum, egressus ex utero non statim perii? cur exceptus genibus, cur lactatus uberibus? uulua peccantis hominis est culpa latens; exit homo ab utero cum peccator que in occulto commisit, in aperto committere non erubescit; genibus excipitur, cum iam de sua iniquitate non confunditur; uberibus lactatur, cum uel falsa spe Dominice misericordie pascitur, uel aperta miseria desperationis.

Ulmus, proprie. Dicitur secularis mens, unde propheta: Ponam in deserto abietem et ulmum; ulmus secularis mens, que dum terrenis inseruit, nullum  spiritualem fructum gerit

Ulne dicuntur brachia. Dicuntur etiam mensure, unde pannus dicitur esse sex ulnarum uel plurium. Dicuntur etiam opera uel predicationes, unde Isaias: Et afferent filios suos in ulnis, id est predicatores de gentibus, o Ecclesia, afferent tibi filios suos predicationibus per fidem.

Ultra quandoque ponitur in ui prepositionis et aliquando notat excessum in tempore. Aliquando excessum in loco et in multis aliis, quod in diuersis  patet adiunctis. Quandoque ponitur etiam in ui aduerbii, aliquando notat excessum in uerbo, ut si dicam: Iste est sapiens ultra quam dici potest. Aliquando excessum in fide: unde: Expauit Isaac stupore uehementi ultra quam credi potest. Aliquando in intellectu, unde in Psalmo: Dominus regnabit in eternum et ultra, id est quam intelligi potest. Aliquando notat excessum temporis, id est eternitatem, unde sic potest exponi premissa auctoritas: Dominus regnabit in eternum et ultra; in eternum, id est quandiu creature erunt, et creature possunt desinere esse natura, quia quidquid initium habet, habet et sue existentie terminum; et ultra, quia non poterit desinere esse actu uel natura.

Ululare proprie. Notat etiam flere, unde Isaias:  Ululate, naues Tharsis. Notat etiam compati uel condolere, unde propheta: Idcirco ululabit Moab ad Moab

Ululatus, proprie est luporum uel canum. Dicitur clamor horribilis, unde: uox in Rama audita est, ploratus et ululatus magnus. Dicitur clamor pugnantium, unde apud Isa. ululatus exercitus dicitur.

Umbilicus, proprie. Dicitur luxuria, unde in Iob: Fortitudo eius in lumbis eius et uirtus illius in umbilico uentris. Seminaria quippe coitus uiris lumbis inesse, feminis autem in umbilico esse perhibetur, quia potestati diaboli utriusque generis sexus ualde ex luxurie infirmitate substernitur, et fortitudo eius contra masculos in lumbis, et uirtus illius contra feminas [in umbilico] esse perhibetur. Dicuntur imperfecti  in Ecclesia Dei, quia si mundo licite adherent, Christum tamen bene annuntiant; unde in Cant.: Umbilicus tuus sicut crater tornatilis, nunquam indigens poculis. Etiam Ierusalem dicitur umbilicus.

Umbra, proprie. Dicitur protectio, unde Dauid: Sub umbra alarum tuarum protege me. Dicitur peccatum quod ducit ad mortem eternam et habet quamdam similitudinem cum morte; quia, sicut mors separat animam a corpore, ita peccatum separat animam a Deo; unde Isaias: Sedentibus in tenebris et in umbra mortis. Dicitur homo, qui comparatur umbre propter sui transitum, quia nunquam in eodem statu permanet, unde Iob: Homo natus de muliere breui uiuens tempore, etc., et fugit uelut umbra.  Dicitur gratia Spiritus sancti, unde in Luca: Et uirtus Altissimi obumbrabit tibi. Dicitur obliuio, unde: Illuminare his, qui in tenebris et in umbra moris sedent. In umbra mortis sedere est a diuini amoris notitia in obliuione latescere. Dicitur ignorantia uel error presentis uite, unde: Donec aspiret dies et inclinentur umbre. Dicitur finis seculi, unde: Donec aspiret dies et inclinentur umbre, id est usque ad finem seculi. Dicitur mors, unde, uirgilius:

uitaque cum gemitu fugit indignata sub umbras.
Dicitur anima, unde Lucanus:

Dumque superba foret Babylon spolianda tropeis
Ausoniis, umbraque erraret Crassus inulta.
Dicuntur figure ueteris Testamenti, unde solet dici  quod adueniente ueritate, cessare debet umbra. Dicitur obscuritas legis, unde Habac.: Operuit montes umbra eius, id est obscuritas prophetarum inuoluit magistros. Dicitur cura uel sollicitudo, unde secundum aliam expositionem umbra, id est sollicitudo eius operuit montes. Dicitur uirtus, unde in Cant.: Sub umbra illius quem esiderabam sedi, id est uirtutibus, que sunt umbra diuine maiestatis. Dicitur requies uel refrigerium, unde Iob: Serui desiderant umbram. Dicitur torpor mentis sicut de peccante homine scriptum est: Qui assecutus est umbram; calorem enim caritatis fugiens ueritatis solem homo deserit et in umbram frigoris terre se abscondit. Dicitur quies eterni refrigerii, unde in Iob: Sicut seruus desiderat umbram, et sicut mercenarius prestolatur finem  operis sui, sic ego habui menses uacuos, et noctes laboriosas enumeraui mihi; umbram seruo desiderare est post tentationis estum sudoremque operis refrigerii eterni quietem querere; bene autem qui desiderat umbram seruus uocatur, quia electus quisque quousque infirmitatis conditione constringitur, sub dominantis iugo quasi sub estus anxietate tenetur; qui nimirum cum corruptione exutus fuerit, tunc sibimet liber et tranquillus innotescit. Dicitur ignorans Dominum, unde Dauid: Si ambulauero in medio umbre mortis, quia et caligo mortis est obscura et ad mortem ducit. Dicitur presens uita, unde: Si ambulauero in medio umbre mortis, id est presentis uite. Dicitur hereticus, uel schismaticus qui est umbra mortis, unde sic potest exponi predicta auctoritas:  Si ambulauero in medio umbre mortis, id est inter hereticos et schismaticos

Ungere, proprie. Notat diuina gratia reficere, unde: Propterea unxit te Deus tuus oleo letitie, id est diuina gratia, etc.

Unguentum, proprie. Dicitur donum Spiritus sancti, unde in Cant.: quia Dulciora sunt ubera tua uino, fragrantia unguentis optimis. Dicitur gratia Dei, unde Dauid: Sicut unguentum in capite quod descendit, etc.: hic enim unguentum significat plenitudinem gratie que fuit in Christo. Dicitur uirtus, unde in Cant.: Curremus in odorem unguentorum tuorum, id est in opinionem tuarum uirtutum. Dicitur etiam miraculum, ut in prefato exemplo:  Curremus in odorem unguentorum tuorum, id est in famam nominis tui. Dicitur fides eternorum bonorum, que unguentis sunt comparabilia, unde iterum: Curremus in odorem unguentorum tuorum.

Unguis proprie. Dicitur planum, unde solet dici: Istud factum est ad unguem, id est plene et plane. Dicitur finis rei, unde per prophetam dicitur: Peccatum Iude scriptum stylo ferreo in ungue adamantino, hoc superius dictum est. Culpa Iudeorum per fortem Dei sententiam in fine punienda seruatur.

Ungula, proprie. Dicitur persecutio uel suggestio diaboli, unde in Iob: Terram ungula fodit, id est diaboli suggestio ad corda terrenorum peruenit. Dicitur uirtutum perfectio, unde de predicatore Iob ait: Terram ungula fodit, quia predicator audientium  uirtutum perfectione terrenas cogitationes eiicit et alienat.

Unicornis est animal habens unum cornu in nare, unde et Grece rhinoceros dicitur. Dicitur Christus, unde Dauid: Et edificauit sicut unicornis sanctificium suum. Dicitur Iudeus in uno cornu confidens, id est in lege Mosaica, unde Dauid: Libera me de ore leonis et a cornibus unicornium. Etiam dicitur singularis potestas, unde Psalmista: Et exaltabitur sicut unicornis cornu meum, id est fortitudo mea, que consistit in unitate fidelium que est sicut unicornis singularis potestas, exaltabitur destructis heresibus. Dicitur diabolus, unde Iob: Nunquid alligabis rhinocerota ad arandum loro tuo? Rhinoceros enim interpretatur unicornis.

 Unicum dicitur singulare. Dicitur unum, unde Dauid: Unicus et pauper sum ego. Dicitur humana Christi natura, que singulariter dicitur unica, quia singulariter concepta, singulariter nata; unde Dauid: Erue a framea, Deus, animam meam et de manu canis unicam meam.

Unum aliquando notat unitatem, unde Betius in lib. De sancta Trinitate: Quidquid est ideo est quia unum numero est. Notat simplicitatem diuine nature, unde in Euangelio Christus: Ego et Pater unum sumus. Notat immutabilitatem eterne beatitudinis, unde Dauid: Unam petii a Domino, hanc requiram. Notat integritatem, unde dicitur in Symbolo: Sicut anima rationalis et caro unus est homo, ita Deus et homo unus est Christus. Dicitur consensus,  unde in Act. apostolorum: Erat eis cor unum et anima una. Signat unionem, unde omnes dicuntur una Ecclesia; et Dauid: Ecce quam bonum et quam iucundum habitare fratres in unum, et Philosophus ait: Participatione speciei plures homines unus. Notat adiuuationem, unde: Plures lapides sunt unus aceruus. Notat similitudinem, unde Apostolus: Qui adheret Deo unus spiritus est cum eo. Notat discretionem, unde dicitur: Smaragdus est unus lapis, id est ab alio discretus. Notat pluralitatis exclusionem, unde Dominus in Exodo: Audi, fili Isrel: Dominus Deus tuus unus est.

Urbs, proprie. Dicitur mens, unde Salomon: Sicut urbs patens et absque murorum ambitu, ita uir  qui non potest in loquendo cohibere spiritum suum. Si enim homo murum silentii non habet, patet inimici iaculis ciuitas mentis. Dicitur Ecclesia, unde propheta: Urbs fortitudinis nostre Sion, id est Ecclesia.

Urere, proprie. Notat etiam purgare, unde Dauid: Ure renes meos. Notat luxuria hominem inflammare, unde Apostolus: Melius est nubere quam uri. Notat desiccari, unde hiems dicitur urere herbas. Peta enim:

Urit enim campum lini seges, urit auena.

Urgere notat cogere. Notat instare, unde dicitur in historiis: Urgebat enim necessitas, id est instabat, et in hymno:

Solemnis urgebat dies.
 Notat etiam claudere, unde Dauid: Neque urgeat [.....] per me puteus os suum.

Ursus, proprie. Dicitur tyrannus uel infidelis, unde: uitulus et ursus pascuntur simul

Urtica, proprie. Dicitur homo iniustus qui alios prauo uerbo et exemplo pungit, unde Isaias: Pro urtica ascendet abies, id est locum malorum occupabunt boni. Dicitur praue cogitationis prurigo, unde Dominus per prophetam sub specie Babylonis mentem confusam redarguit, dicens: Orientur in domibus eius urtice et spine. Per urticas cogitationum prurigines, per spinas uitiorum punctiones figurantur. In domibus ergo Babylonis urtice et spine pullulant, quia in confusione mentis reprobe et desideria cogitationum surgunt, que exasperant, et  operum peccata que pungunt

Usia proprie aliquod compositum ex materia et forma. Dicitur etiam diuina natura, unde: Pater et Filius et Spiritus sanctus una usia.

Usiosis est res subsistens sua substantiali proprietate, unde homo et asinus dicuntur usioses. Dicitur etiam substantialis proprietas; unde, ut supra dictum est, dicit Augustinus substantiales differentias recipiendas esse inter usioses

Usque, prepositio. Aliquando notat locum, aliquando tempus et multa alia, sicut in diuersis Scripture locis inuenitur, aliquando notat principium inclusiue, ut ibi: A planta pedis usque ad uerticem, id est nec est in uertice. Aliquando exclusiue, ut ibi: Omnes declinauerunt, etc., non est usque ad  unum, id est propter solum Christum uidelicet, etc.---Usque aduerbium notat circumuolutionem. Aliquando notat tempus, aliquando locum; tempus, ut ibi: Sed tu, Domine, usquequo? Locum, ut cum dicitur: Usquequo ibimus?

Usura, proprie. Dicitur peccatum, quia plus redditur in penis quam commissum sit in culpis. Dicitur rapina, unde dicit auctoritas quod ab illis licet usuras exigere quibus licet bella ingerere. Dicitur multiplicatio talenti Domini, id est doctrine quam debet doctor multiplicare in auditorum animis, unde legitur in Euangelio quod paterfamilias a seruis exigit usuram: hic paterfamilias est Christus qui multiplicationem a seruis suis, id est doctoribus,  exigit.

Ut aliquando ponitur pro postquam, unde in Luca: Ut cognouit quod Iesu accubuisset, id est postquam. Aliquando pro quamuis, et hoc patet. Aliquando pro ne, unde in Psalmo: Quoniam dolose egit in conspectu eius, ut inueniatur iniquitas eius ad odium, id est ne iniquitatem suam agnoscat et odio habeat, secundum quem modum soliti sumus dicere: Caue ut facias, id est ne facias. Aliquando notat consecutionem, unde Apostolus: Lex subintrauit ut abundaret delictum, id est hoc secutum est. Aliquando occasionem, ut in eodem exemplo potest intelligi, ut sit sensus: Lex subintrauit, id est lex fuit occasio abundantie delicti. Aliquando ueritatem, unde Paulus: Habitu inuentus ut homo. Aliquando  similitudinem, unde idem: Ut sapiens architectus fundamentum ponit. Aliquando notat efficientem causam, unde Christus ait: Ad hoc ueni in mundum ut qui non uident uideant.

Uter, proprie. Dicitur homo retinens mandata Dei, sicut uter retinet liquorem, unde Dauid: Factus sum sicut uter in pruina, id est mandata Dei retinens inter peccatores. Dicitur aliquis in quo exstincta est concupiscentia, quia uter fit de pellibus mortui animalis, unde secundum aliam expositionem: Factus sum sicut uter in pruina, id est mortuus concupiscentie. Dicitur homo carnalis, unde Dominus: Neque mittunt uinum nouum in utres ueteres, sed uinum nouum in utres nouos, quia spiritualia precepta non sunt mittenda carnalibus, sed spiritualibus  Dicitur timor mortis, unde Dauid: Congregans sicut in utrem aquas maris, quia infideles, qui per aquas maris signantur, non audent mutire timentes pelli sue, et ita intus tenent mala que non audent foras emittere. Dicitur etiam Ecclesia, unde Dauid: Sicut in utrem aquas maris Deus congregat, id est consolidat fluctuantes populos in unitatem Ecclesie, que Ecclesia mortificat carnem suam. Dicitur confessio mortificati peccati, unde: Congregans sicut in utrem aquas maris, id est populos seculi in confessione mortificati peccati ne libere defluant.

Uterus, proprie. Dicitur occulta Dei substantia, unde Dauid: Ex utero ante Luciferum genui te. Dicitur primus motus conscientie, unde Iob: Fuissem  quasi non essem de utero translatus ad tumulum, id est de primo motu conscientie. Dicitur etiam carnalis obseruantia Iudeorum, unde Christus ad Patrem ait: In te proiectus sum ex utero, id est carnalibus obseruantiis legis. Dicitur mens, unde de hypocrita dicitur in Iob: Concepit dolorem et peperit iniquitatem, et uterus eius preparat dolos; mens hypocrite dolos concipit cum peruersa cogitat, iniquitatem parit cum explere cepit quod cogitauit. Dicitur cogitatio, unde Psalmista: Errauerunt ab utero, et locuti sunt falsa. Dicitur diuina preordinatio,  unde in Iob: De cuius utero egressa est glacies? et gelu de celo quis genuit? id est de cuius prouidentia processit gratia que refrigerat uitiorum incentiua. Dicitur legalis obseruantia, unde Apostolus: Cum autem placuit ei, me segregauit de utero matris mee, id est de legali obseruantia, etc.

Uti, proprie. Notat in usu habere temporalia propter Deum, unde Augustinus: Uti est rem quam quis habet in usum referre ad id obtinendum quod est frui, Deum uidelicet. Aliquando etiam sumitur pro frui; aliquando sumitur pro habitu, sed improprie.

Uua, proprie. Dicitur secularis mens, unde propheta: Exspectaui ut faceret uuas et fecit labruscas, etc. Dicitur caro Christi, unde in Genesi:  Lauabit stolam suam in sanguine uue, id est Christus lauabit carnem suam in proprio sanguine. Dicitur opus malum, unde: De uua eorum uua fellis, id est opus eorum prauum. Dicitur feruor dilectionis, unde de hypocritis dicitur: Nunquid colligunt de spinis uuas; spine, id est tribuli, sunt heretici qui lacerant et pungunt mentes hominum; uua est feruor dilectionis; ficus dulcedo conuersationis. Sicut ergo de spinis non nascuntur uue, neque de tribulis ficus, sic nec heretici feruent dilectione, nec student bona operatione; dicitur peccatum, unde Ezechiel: Patres uestri comederunt uuam aceruam, dentes autem filiorum obstupescunt; quasi dicat: Posteri puniuntur pro peccatis predecessorum.

 Uxor, proprie. Dicitur Ecclesia. Quamobrem relinquet homo patrem et matrem suam, et adherebit uxori sue, id est Ecclesie, et erunt duo in carne una, id est in consimili natura. Dicitur concupiscentia, unde in Euangelio: Uxorem duxi. Ille uxorem ducit qui adheret concupiscentie, et inde praua opera generat tanquam filios. Dicitur sensualitas, unde Gregorius: Tria sunt que cogunt hominem a domo exire: fumus, stillicidium et mala uxor; et in Psalmo: Uxor tua sicut uitis abundans.



u


 uacare, proprie. Notat intendere, unde Apostolus: Nolite fraudare inuicem, nisi forte ex consensu, ut uacetis orationi. Notat alienum esse uel cessare, unde solet dici: Hoc non uacat a mysterio, et Iudei uacabant in Sabbato a seruili opere. Notat officium non habere, unde legitur quod Dominica uacat, id est non habet officium. Notat relinqui, unde peta:

   Quanquam inclyta multum
Cantu . . . sed plura uacat.
Notat licere uel delectari, unde Ouidius

Non uacat admisso subdere calcar equo.

uacca, proprie. Dicitur etiam fatuus uel indiscretus, unde Psalmista: Congregatio taurorum in uaccis populorum, uel, secundum aliam litteram: In  uaccis bubalorum. Tauri dicuntur heretici propter superbiam uel petulantiam. uacce, simplices qui ab hereticis decipiuntur propter simplicitatem.

uacillare, proprie. Notat infirmari, unde: uacillantes confirmauerunt sermones uestri. Notat etiam dubitare, unde aliquis dicitur uacillare in fide.

uadere, proprie. Notat aspectibus humanis subtrahi, unde Dominus: uado et uenio ad uos. Notat obedire uel mentis motu moueri, unde in Euangelio: uade, et tu fac similiter. Item: uade, et amplius noli peccare.

ue aliquando insinuat miseriam temporalem, aliquando notat eternam damnationem; unde in Euangelio: ue tibi, Corozain, ue tibi, Bethsaida! et alibi: ue uobis, hypocrite!

 uagina, proprie. Dicitur humanitas Christi qui tectus fuit in primo aduentu, unde: Gladius Dei est Christus, qui in primo aduentu uagina tectus fuit humanitatis. Dicitur occulta et praua cogitatio, unde Iob: Egrediens de uagina sua et fulgurans in amaritudine sua, id est reuelabit malitiam suam, id est prauam cogitationem. Dicitur infirmitas, in qua significatione frequenter reperitur in physica .

ualitudo. Dicitur fortitudo; unde et homo dicitur ualidus, id est fortis. Dicitur etiam infirmitas et ualidus infirmus, etc.

uallis, proprie. Dicitur Ierusalem, que propter peccatorum deiectionem dicitur uallis, unde Isaias: Onus uallis uisionis. Dicitur mundus, unde Dauid: In ualle lacrymarum, in loco quem posuit. Dicitur  penitens, unde: Omnis uallis implebitur. Dicitur humilitas, unde in Canticis: Descendi in hortum nucum, ut uiderem poma conuallium, id est fructus humilitatis. Dicitur humilis, unde Dauid: ualles abundabunt frumento.

uanitas, proprie. Dicitur aliquid terrenum, unde: uanitas uanitatum, et omnia uanitas. Dicitur mutabilitas, unde Apostolus: Omnis creatura uanitati subiecta est, id est mutabilitati. Dicitur idolum, quod non est quod esse uidetur, unde Dauid: Utquid diligitis uanitatem et queritis mendacium?

uanum dicitur falsum siue mendacium, unde Psalmista: uana locuti sunt unusquisque. Dicitur transitorium, unde omnia transitoria dicuntur  uana; et Dauid: Qui non accepit in uano animam suam, id est cuius anima non adhesit terrenis. Dicitur etiam inutile siue superfluum, unde uerba alicuius dicuntur uana, id est otiosa uel superflua.

uapor dicitur fumus. Dicitur homo nunquam in eodem statu permanens, unde homo dicitur uapor ad modicum parens. Dicitur Filius Dei, unde de Filio Dei dicitur in Sapientia, qui est liber Philonis: uapor est causa uirtutis Dei; quia, sicut uapor procedit a re et est eiusdem nature cum re a qua procedit; per uaporem enim habetur notitia quodammodo de ipsa re uel aliquid tamen est uapor alia uel aliud res a qua procedit: sic Filius procedit a Patre manens in eadem natura cum Patre. Est  enim alius Filius, alius Pater, per Filium autem habetur notitia de Patre.

uas, proprie. Dicitur etiam sacerdotale uestimentum uirtutis significatiuum, unde in lib. Sapientie de Aaron dicitur: Et coronabit illum in uasis uirtutis. Dicuntur arma, unde in Isaia uasa belli dicuntur arma. Dicitur instrumentum organicum, unde Ier.: A uasis cithararum usque ad omne uas musicum. Dicitur cor uel conscientia, unde legitur in Euangelio quod acceperunt oleum in uasis suis, id est in cordibus uel in conscientiis. Dicitur Scriptura, in qua continetur cibus anime, unde Dauid: Confitebor tibi in uasis psalmi. Dicitur hereticus qui propinat aliis mortis poculum, unde Dauid: Et in eo parauit uasa mortis, id est hereticos; uel obscura  loca sacre Scripture dicuntur uasa mortis, quia quibusdam sunt occasio mortis. Sancti etiam predicatores occasionaliter dicuntur uasa mortis, unde Apostolus: Aliis sumus odor uite in uitam, aliis mortis in mortem. Dicitur auditor qui recipit doctrinam, unde Isaias: Fraudulenti uasa pessima sunt. fraudulenti auditores doctoris. Dicitur uxor, unde Apostolus: Ut sciat unusquisque uestrum uas suum possidere in sanctificatione; uxor enim est quasi uas quo utitur homo, et ipsa caste regenda est. Dicitur Ecclesia uel Christus, unde Dauid: Factus sum tanquam uas perditum. Dicitur eterna beatitudo, unde Dominus: Elegerunt bonos in uasa sua, id est in eternam beatitudinem; etiam Paulus antonomastice dicitur uas electionis. Boni etiam dicuntur uasa in  honorem facta, mali uero uasa contumelie. Apud Isaiam etiam uas dicitur nauis, dicitur uas papyreum, unde ipse Isaias naues uocat uasa papyrea.

uastitas idem quod magnitudo. Dicitur destructio uel desolatio, unde Isaias: Sicut in uastitate hostili.

uectis dicitur lignum uel ferrum quod ex transuerso ponitur in pariete, ut firmior sit paries; unde legitur de uectibus qui adherent parieti. Dicitur lignum, quo mediante aliquid defertur, unde legitur quod uectes immittebantur annulis, quando deferebatur arca. Dicitur diabolus, unde Isaias: Super Leuiathan serpentem uectem, per hoc diabolum etiam durum insinuat et mollem. Serpentem eum uocat, quia mollis est per blanditias; uectem uocat,  quia durus est per malitiam. Dicitur fortitudo, unde Isaias: Cor meum ad Moab clamabit, uectes eius usque ad Segor uitulam consternantem, id est fortitudo eius. Segor ciuitas dicta est uitula propter luxuriam inhabitantium, et dicta est consternans, quia tertio terremotu funditus euersa est. Dicitur munitio, unde per Isaiam de Chaldeis Dominus dicit: Et detraxit uectes uniuersos. Dicitur clauus, unde legitur quod transfixus uecte per caput Amos in terram suam delatus est et mortuus. Dicitur status ille in quo anime in inferno ita detinebantur ante aduentum Christi, quod exire non poterant; unde de Christo legitur quod portas ereas et uectes ferreos confregit, id est quosdam ex inferno liberauit. Status etiam beatorum dicitur uectis eo quod priuari  paradiso non potuerunt, nec aliquis de malis post diem iudicii ipsum ingredi potest; unde Dauid: Quoniam confortauit seras portarum tuarum, uel uectes secundum aliam litteram. Dicitur littus maris, unde Dominus ad Iob ait: Circumdedi illud terminis meis et posui uectem et ostia

uehemens idem est quod uesanus, quia fertur extra mentem. Dicitur Spiritus sanctus uel quia est ue eternum demens, id est eternam damnationem, uel quia est mentem nostram ad superiora uehens

uel aliquando ponitur disiunctiue, ut si dicam: Hoc animal est sanum uel egrum. Aliquando subiunctiue uel electiue, ut cum dicitur: Accipe hoc uel  illud. Aliquando pro saltem, ut cum dicitur: Non uis illud facere, uel illud fac, id est saltem. Aliquando notat disiunctionem inter partes temporis, ut cum dicitur: Iste tota die orat uel legit, id est, in una parte orat et in alia legit. Aliquando tamen distinguit inter uocabula, ut si dicam: Mattheus uel Leui.

uelamen, proprie. Dicitur etiam uerecundia, unde Abimelech ait Sare: Ecce mille argenteos dedi fratri tuo, hoc erit tibi in uelamen oculorum, id est in uerecundiam, quia immunda deprehensa es. Dicitur obscuritas legis, unde Apostolus ait quia adhuc uelamen positum est super faciem Moysi; per Moysen lex, per faciem intelligentia, per uelamen obscuritas designatur.

 uelamentum proprie. Dicitur protectio, unde Dauid: In uelamento alarum tuarum. Dicitur etiam figura, unde dicitur quod Euangelia latebant sub uelamento legis.

uelle proprie notat ratione moueri, unde in Apostolo: uelle mihi adiacet, perficere autem non inuenio; et alibi in eodem: Non enim quod uolo bonum hoc ago. Notat ad effectum producere, unde de Deo dicitur: Omnia quecunque uoluit fecit. Notat consulere, unde de Deo dicitur quod uult omnes homines saluos fieri. Notat signa uoluntatis exhibere, unde in Euangelio: Ierusalem, quoties uolui congregare. Notat approbare, unde dicitur quod Deus uult malos damnari.

uellus, proprie. Dicitur Iudaicus populus qui  primo pluuia diuine gratie est irrigatus, qui tamen ab Ecclesia quasi ouis suo uellere erat spoliandus. Dicitur Synagoga excecata, unde in Psalmo: Descendet quasi pluuia in uellus, quia prius gratia Dei descenderat in Iudeos, de quibus elegit apostolos. Dicitur Maria uirgo gloriosa, unde sic potest exponi predicta auctoritas: Descendet sicut pluuia in uellus, quia Christus, sine omni strepitu carnis, descendet in uterum uirginis. Et congrua similitudo: uellus enim accipiendo uel reddendo aquam, integrum manet, sicut in uirgine integritas ante partum, post partum, in partu permansit.

uena, proprie. Dicitur initium diuine inspirationis, unde Iob: Suscepit auris mea uenas susurri.  Dicitur origo fontis. Dicitur etiam lingua, unde Salom.: uena corrupta et iustus cadens coram impio. Euenit enim sepe, ut qui maiori scientia prediti fulgebant, ad ultimum plus uolentes sapere quam fragilitati concessum est humane, insipientie foueam decidant. Dicitur uis ingenii, unde solet dici: Hoc processit ex uena ingenii mei. Dicitur maneries terre, unde Iob: Habet argentum uenarum suarum principia.

uendere, proprie. Notat etiam predicare; sancti enim predicatores predicationem prerogant et fidem apostolis reportant, unde Ioannes in Apoc.: Ne quis possit uendere uel emere nisi quis habuerit characterem aut nomen bestie; quia ipsi Antichristum non poterunt predicare sanctum, illos solum  predicabunt qui Antichristum imitabuntur. Notat etiam subiici alterius dominio, unde legitur quod Adam uendidit se diabolo pomi edulio. Notat etiam exponere, unde Dauid: uendidisti populum tuum sine peccato.

uenenum, proprie. Dicitur deceptio, unde Dauid: uenenum aspidum sub labiis eorum. Dicitur ars magica, unde ueneficos uocat illos qui magicis utuntur artibus. Eosdem etiam sanctus Ioannes in Apoc. uocat ueneficos.

uenire idem est quod ire. Notat etiam gratiam infundi, unde Christus ait ad Nicodemum de Spiritu sancto: Nescis unde ueniat, et quo uadat, id est cui se per gratiam infundat.

uenter, proprie. Dicitur etiam memoria, quia sicut  uenter continet escas, ita et memoria sententias, unde: De absconditis tuis adimpletus est uenter eorum. Dicitur doctrina legalis, unde Christus ait ad Patrem: De uentre matris mee, Deus meus es tu, id est ex quo suscepisti doctrinam legalem que fuit matris, id est Synagoge. Dicitur cor, unde in Cant.: Dilectus meus misit mianum suam per foramen et ad tactum eius uenter meus contremuit, id est ad inspirationem diuinam contremuit cor meum. Dicuntur infirmiores qui sunt in Ecclesia Dei, unde Dauid: Factum est cor meum tanquam cera liquescens in medio uentris mei; et alibi: uenter tuus sicut crater tornatilis. uenter, qui est mollior pars corporis, infirmos in Ecclesia Dei significat, quibus etiam manifesta est sapientia Christi et uoluntas, cuius manifestatio  figuratur per liquefactionem cordis Christi. Dicitur sensualitas, unde in Psalmo: Conglutinatus est in terra uenter noster. Dicitur compassio, unde Isaias: uenter meus ad Moab ut cithara clamabit; id est affectus mee compassionis consonabunt miserie Moab sicut chorde consonant in cithara. Dicitur conscientia, unde Ier: uentrem meum doleo. Dicitur paradisus, unde Iob: Cur non conclusit ostia uentris qui portauit me, nec abstulit mala ab oculis meis. Ex paradiso namque humanum genus uelut de uentre prodiit, ubi conceptio nostra inchoauit, ubi origo hominum homo primus habitauit, sed huius uentris ostia serpens aperuit, quando praua persuasione hominem a paradiso eiecit. Dicitur  caro, unde in Psalmo: Conturbatus est in ira oculus meus, anima mea et uenter meus. Dicitur auaritia, unde de iniquo dicitur in Iob: Confringens nudauit pauperis domum, rapuit et non edificauit eam, nec est satiatus uenter eius. In Moralibus, Domum pauperis confringit et nudat, qui eum quem per potentiam nudat et conterit, exspoliare quoque per auaritiam non erubescit. Rapit et non edificat eam quia non solum de suo nichil tribuit, sed etiam quod erat alienum tulit. Bene ergo subditur: »Nec satiatus est uenter eius.« uenter quippe iniqui auaritia est, quia in ipsa colligitur quidquid peruerso desiderio glutitur. Liquet uero quia auaritia desiderati rebus non minuitur, sed augetur. Dicitur luxuria sicut Dominica uoce serpenti dicitur: Pectore e  uentre repes, id est per superbiam et luxuriam terrenos decipies

uentilabrum est proprie instrumentum quod discernit grana a paleis. Dicitur etiam iudicium, unde in Euangelio: uentilabrum in manu eius.

uentilare proprie. Notat purgare, unde in Euangelio dicitur quod Dominus uentilabit aream suam. Notat agitare, unde Theodolus:

uentilat estro . . . decoratam cornibus Io.
Notat propulsare, unde auctoritas quod ideo predicatores assimilantur arietibus quia cornibus, id est duorum Testamentorum auctoritatibus, uentilant inimicos. Notat moueri, unde in Iob quod iustus non uentilatur omni uento, id est non mouetur  omni tentatione.

uentus, proprie. Dicitur fluxus uite humane, unde Iob: uita mea tanquam uentus urens, id est fluxus humane uite. Dicitur diuina uindicta, unde Iob: Tollet eum uentus urens, id est diuina uindicta. Dicitur etiam malignus spiritus, unde secundum aliam expositionem: Quis enim hoc loco uentus urens uocatur nisi malignus spiritus, qui desideriorum flammas in corde excitat, ut ad eternum supplicium trahat. Dicitur transitoria prosperitatis, unde in Iob legitur: Eleuasti me, quasi super uentum ponens, elisisti me ualide; per uentum transitorie uite prosperitas designatur, et quia presentis uite gloria quasi in alto cernitur et nulla stabilitate solidatur, eleuatus uelut super uentum ponitur qui  prosperitate transitoria letatur; sed ualide eliditur, quando ab illa gloria in profundum aduersitatis deiicitur. Dicitur etiam res transitoria, unde in persona infirmorum ait Iob: Sicut uentus abstulisti desiderium meum; uenti nomine res transitoria accipitur, uentus ergo desiderium tollit, cum res transitoria eternitatis appetitum tollit. Dicitur concussio extremi iudicii, unde propheta: uidi et ecce uentus turbinis ueniebat ab aquilone; per uentum pertubatio ultimi iudicii, per aquilonem peccatorum frigiditas designatur; uentus ergo turbinis ab aquilone uenit, quia nimirum causa peccatorum exigunt ut districti iudicii concussio omnia simul elementa conturbet. Dicitur superbia, unde Dauid:  Non sic impii, non sic; sed tanquam puluis quem proiicit uentus a facie terre. Dicitur grauis tentatio, unde Psalmista: Fiant tanquam puluis ante faciem uenti, id est cedant minori tentationi ante instantiam maioris. Dicitur fertilitas doctrine, unde de leuibus et instabilibus dicitur quod cedunt omni uento doctrine. Dicitur pars mundi, unde legitur quod electi colliguntur in quatuor uentis, id est plagis. Dicitur predicator, unde Dauid: Qui producit uentos de thesauris suis, id est predicatores mittit secundum quod preordinauit. Dicitur anima, unde Dauid: Et uolauit super pennas uentorum, quia cum comprehensibilitas eius superat uirtutes animarum, quibus se pennis a terrenis timoribus liberat, in auras sustollunt. Dicitur inutilitas uel mendacium,  unde: uos profertis uerba in uentum, id est otiosa uel falsa.

uenundare idem est quod uendere, unde: uenundatus est Ioseph. Notat peccato subiici, unde Iob in persona generis humani ait: uenundatus sum sub peccato.

uepres proprie dicuntur peccata, unde in Isaia de Synagoga legitur quod ascendent super eam uepres. Dicitur Deus qui eterna pena punit malos, unde Isaias: Quis dabit me spinam et ueprem? Dicitur malus, unde Isaias: Succensa est quasi ignis impietas, ueprem et spinam uorabit.

uerax dicitur aliquis ratione immutabilitatis. Dicitur aliquis ratione promissionis qua soluit quod promittit, unde: Solus Deus uerax: quia soluit quod  promittit et soluere potest. Dicitur aliquis ratione enuntiationis, quia uerum annuntiat, unde: Solus Deus dicitur uerax, quia falsum dicere non potest.

uerber, proprie. Dicitur correctio, unde: Meliora sunt uerbera corrigentis amici quam oscula blandientis inimici, quia ille punit zelo iustitie, etc.

uerbum, proprie. Significat intellectum et dicitur uerbum a uerbere, id est passione anime. Intellectus enim anime passio dicitur, unde Aristoteles: Ea que sunt in uoce sunt note earum passionum que sunt in anima, id est intellectuum. Dicitur uox exterior significans intellectum, unde: uerba mea auribus percipe, Domine. Dei Filius etiam dicitur uerbum, quia sicut intellectus procedit a mente et est ceuus menti, alius tamen a mente, sic Filius procedit  a Patre, Patri ceternus, alius tamen a Patre; unde et uox materialis uerbum dicitur, uel quia significat uerbum mentis, id est intellectum; uel a uerbere eris, quia plectro lingue formatur, unde et Plato uocem uocat plagam eris. Quod autem Dei Filius uerbum dicatur, Ioannes euangelista insinuat, dicens: In principio erat uerbum. Et Augustinus affirmat super eumdem locum. Dicitur etiam res digna uerbo. Legitur in lib. Regum: Non fuit in domo Domini quod non ostenderet eis Ezechias, id est res digna uerbo. Est etiam uerbum res inutilis, unde ait Dauid ad Eliab fratrem suum: Nunquid non uerbum est? id est res inutilis, uel nunquid non habeo in mente quod dico in ore? Dicitur falsum et otiosum, unde solet dici: uerba sunt hec, id est  falsa uel otiosa.

uerecundia dicitur pudor, unde Apostolus: Ad uerecundiam uestram dico. Dicitur timor, unde Psalmista: Induantur confusione et uerecundia.

ueritas, proprie. Dicitur Deus, unde in Euangelio: Ad hoc ueni in mundum, ut testimonium perhibeam ueritati, etc. Etiam Christus ipse de se ipso dicit: Ego sum uia, ueritas et uita. Dicitur bonum eternum, unde in Euangelio: Deus spiritus est et qui adorant eum in spiritu et ueritate, id est in bona intentione et pro eternis. Dicitur uirtus qua homo soluit quod promittit, unde Tullius ueritatem ponit inter speciem uirtutis. Dicitur bona operatio, unde Apostolus: Sed in azymis sinceritatis et ueritatis, id est puritate innocentie id est bona operatione. Dicitur  confessio ueritatis, unde Dauid: ueritas de terra orta est, id est confessio de homine peccatore nata est ut se accuset. Dicitur adimpletio promissionis, unde Dauid: In ueritate disperde illos, et sicut promisisti; et alibi secundum aliam expositionem: Misericordia et ueritas obuiauerunt sibi. Dicitur iustitia, unde: Misericordia et ueritas obuiauerunt sibi, id est in Christo conuenerunt misericordia et iustitia. Dicitur effectus iustitie, unde Dauid: Uniuerse uie Domini misericordia et ueritas, id est in omni opere Dei est effectus misericordie et iustitie. Dicitur manifestatio effectus iustitie diuine, unde secundum aliam expositionem: Uniuerse uie Domini, id est uie Domini dicuntur duo aduentus Domini. Primus quando uenit in carne ut iudicaretur,  secundus quando ueniet ad iudicium ut mundus iudicetur ab eo. In primo manifestatus est effectus misericordie, in secundo manifestabitur eftectus iustitie, quando omnes generationes iudicabuntur ab eo.

uermiculus, proprie. Dicitur etiam Dauid uermiculus propter sui humilitatem et fortitudinem, unde legitur in lib. Reg. de eo: Ipse est tenerrimus ligni uermiculus. Dicitur color rubeus, unde: Fuerint peccata uestra rubea quasi uermiculus, uelut lana alba erunt. Dicitur distinctio uel uarietas, unde in Cant. dicitur: Murenulas aureas faciemus tibi uermiculatas, id est distinctas uel uariatas.

uermis, proprie. Dicitur Christus, unde Dauid:  Ego sum uermis et non homo. uermis de terra nascitur sine semine, sine strepitu; graditur, conculcatur, uilipenditur. Sic Christus natus est de uirgine sine uirili semine, inter homines humiliter uixit; de quo dicit propheta, quod non aperuit os suum, id est tanquam agnus coram tondente se obmutescit, a Iudeis contemptus et conculcatus, occisus fuit. Dicitur peccatum, unde in Iob: Putredini dixi: Pater meus es, mater mea et soror mea uermibus; propter hoc quod dixi: Pater meus es, insinuauit quod omnis homo ab origine uitiata descendit; unde et addit: Mater mea et soror mea uermibus, quia scilicet et ab ipsa putredine, et cum ipsa in hunc mundum uenimus: quantum ad materiam quippe corruptibilis carnis mater mea et soror mea uermes  sunt, quia de putredine processimus, et cum putredine uenimus quam portamus. Dicitur amaritudo conscientie, unde: uermes non morientur. Dicitur homo, unde legitur: Et si filius hominis uermis. Dicitur carnalis delectatio, unde in Iob de luxurioso: Dulcedo illius uermis, quia is qui in desiderio carnalis corruptionis exestuat, ad fetorem putredinis anhelat. Dicitur etiam cura carnalis, unde de iniquo diuite ait Iob: Iste moritur robustus et sanus, diues et felix; uiscera eius plena sunt adipe et medullis ossa irrigantur. Alius uero moritur in amaritudine anime sue, absque ullis opibus; et tamen simul in puluere deuenient et eos uermes operient, quia uel istum ut cupita habeat, uel illum ne habita amittat, carnales cogitationes premunt.

 uernaculus uel uerna seruus natus in domo domini sui. Dicitur etiam famulus, unde legitur in Genesi quod Abraham duxit secum trecentos uernaculos.

uersus est metrica oratio; uersus etiam propositio est secundum quod dicitur: Ille respondet uersus illam partem. Dicitur etiam clausula, unde et clausule psalmi uersus dicuntur. Similiter in lectionibus aliquis etiam homo dicitur uersus ad hoc factum uel ad illud negotium.

uertere proprie. Notat etiam conuertere; unde Dauid: uerte impios, et non erunt.

uertex dicitur summitas rei, unde et uertex montis dicitur; caput etiam omnis uertex dicitur. Arcticus etiam polus qui semper nobis apparet et super  nos uidetur eleuari uocatur uertex, unde ait peta:

Hic uertex nobis semper sublimi.
Dicitur etiam fides, unde de Iuda ait Ieremias: Filii quoque Mempheos et Thanis constuprauerunt te usque ad uerticem. Per uerticem fidei sublimitas intelligitur; usque ad uerticem stuprari est post male operationis usum etiam usque ad ipsam fidei sublimitatem corrumpi. Dicitur maior in Ecclesia, unde Isaias: A planta pedis usque ad uerticem non est in eo sanitas, id est a maiori usque ad maximum, unde et Petrus dictus est uertex apostolorum. Dicitur ratio, unde Dauid: Conuertetur dolor eius in caput eius et in uerticem.

 uertigo dicitur uolutio. Dicitur etiam infirmitas, ut legitur in physica. Dicitur etiam stupor, uel timor, unde Isaias: Dominus miscuit in medio spiritum uertiginis.

uerus est proprietas qua aliquis dicitur uerus, quia enuntiat uerum, unde Dauid: Non est in ore eorum ueritas. Et est ratio, qua aliquis intendit dicere uerum, unde Paulus: ueritatem dico uobis, et non mentior. Dicitur aliquis uerus ratione essentie, unde Deus dicitur esse uerus, quia immutabilis est, uel immutabiliter est, unde in Symbolo: Deum uerum de Deo uero. Dicitur etiam Deus uerus contra falsos deos, qui non sunt ueri dii. Homo etiam dicitur uerus, quia enuntiat uerum uerbum; etiam dicitur uerum, quia uerum est quod dicitur; propositio  dicitur uera, quia uerum significat. Intellectus dicitur uerus, quia uerum conspicit. Iuramen tum etiam dicitur uerum, quando, habet tres comites, iudicium, iustitiam et ueritatem: iudicium quoque dicitur uerum, id est rectum. Doctrina dicitur uera, quia uerum docet, unde auctoritas: Omne uerum a Deo est, id est omnis doctrina uera.

uespa est proprie species musce. Dicitur terror, unde Dominus in lege promittens filiis Isrel quod premittat uespas ante eos, id est in aduentu eorum immittet terrores spiritus habitantibus in terra promissionis.

uespere. Hoc nomen uesper uel hoc nomen uespere eiusdem sunt significationis, et notant aliquando uesperam diei uel temporis, unde in Gen.:  Et factum est uespere et mane dies unus. Aliquando notat uesperam gratie, id est defectum gratie, unde in Psalmo: Ad uesperam demorabitur fletus, id est miseria incipiens a uespera, id est a defectu gratie in Adam et in multis, demorabitur et secundum multas calamitates. Aliquando notat uesperam uite, unde in Psalmo: Exibit homo ad opus suum usque ad uesperam. Aliquando notat finem mundi, unde dicitur quod Christus natus est in uespera mundi. Aliquando notat aduersitatem, unde Isaias: De mane usque ad uesperam finies me. Aliquando notat noctem, unde Mattheus: uespere autem Sabbati, id est nocte, ut aperte intelligatur; et ne intelligeres noctem antecedentem Sabbatum et non subsequentem, adiicitur: Que lucescit in prima  Sabbati, id est in cuius fine lucescit prima dies Sabbati, id est dies Dominica. Aliquando notat torporem otii, unde in Iob: Si dormiero, dicam: Quando surgam? et rursum exspectabo uesperam. Somnus torporem, surrectio excitationem actionis, uespera torporem otii significat. Sancta uero mater Ecclesia, usquequo uita corruptionis ducitur, flere mutabilitatis sue damna non desinit. Quasi dicat: Et quietus exercitium actionis appeto et exercitatus otium quietis.

uestigium, proprie. Dicitur pes, unde in hymno:

Confixa clauis uiscera
Tendens manus uestigia,
id est extendens manus et pedes in cruce. Dicitur  opus, unde sancti dicuntur imitari Christi uestigia, id est opera. Dicitur sanctus imitans opera Christi, unde Dauid: Ut non moueantur uestigia mea, id est apostoli et alii sancti non mouebuntur a bonis operibus. Dicitur doctrina Christi, unde secundum aliam expositionem: Ut non moueantur uestigia mea, id est doctrine mee. Dicitur etiam ratio operum Dei, unde dicitur: Forsitan uestigia Dei comprehendens, id est rationes operum eius. Dicitur signum quod reliquit Christus suis ad imitandum, unde Dauid: Dilatasti gressus meos et non sunt infirmata uestigia mea, quia uirtutes quas reliquit suis ad imitandum, non sunt infirmate in se uel in suis. Dicitur prauum opus, unde in Cant.: Egredere et abi post uestigia gregum, id est post uarios  actus errantium sequere. Non precipit, sed permittit, et quid sit euenturum predicit. Dicitur interior affectus, unde Iob: Et uestigia pedum eorum considerasti, id est affectus.

uestimentum, proprie. Dicitur humana Christi natura, unde propheta: Quare ergo rubrum est indumentum tuum et uestimenta? Dicuntur sancti qui induunt uel induuntur a Christo, unde Dauid: Sicut myrrha et gutta et casia a uestimentis tuis, et alibi: Sicut unguentum in capite, quod descendit in barbam, barbam Aaron, quod descendit in oram uestimenti eius. Dicitur status innocentie et immortalitatis, unde in Apoc.: Beatus qui uigilat et custodit uestimenta sua. Ille seruat uestimenta sua qui grauioribus peccatis  se non maculat. Sacre Scripture uel sacramenta Ecclesie dicuntur esse etiam uestimenta Christi, unde Dauid: Diuiserunt sibi uestimenta mea. Per illos qui uestimenta diuiserunt peruersores Scripturarum intelliguntur. Sicut enim illi actualiter uestimenta diuiserunt, sic qui non intendunt ad unitatem spiritualia sacramenta et sacras Scripturas corrumpunt per hereses et prauam expositionem. Dicitur opus, unde Salomon: uestimenta tua semper sint candida. Dicitur diuinitas que ambit hominem sicut uestimentum, unde Dauid: Amictus lumine sicut uestimento, quia Christus in diuinitate inuisibilis est. Dicitur homo, unde homo dicitur quasi uestimentum quod comeditur a tinea. Dicitur conuentus malorum qui ambit diabolum, unde apud Ieremiam  dicitur uestimentum concretum sanguine. Dicuntur celi qui permutabuntur in die iudicii, unde Dauid: Ipsi peribunt, tu autem permanes, et omnes sicut uestimentum ueterascent. Dicitur etiam corpus humanum, unde de sanctis potest predicta auctoritas exponi, quia sicut uestimenta ueterascent, id est corpus consumitur.

uestire. Notat circumuallare uel insignire, unde dicitur ad Ecclesiam: uiuit Dominus, quia his omnibus uelut ornamento uestieris. Notat uelare, unde diuinitas dicitur uestita humanitate, id est uelata.

uestis, proprie. Dicitur etiam caritas que diuidi non potest, quia de sola diuina gratia confertur; unde Psalmista: Super uestem meam miserunt sortem, quia caritas diuina, que per tunicam inconsutilem  figuratur, sola diuina gratia datur, que per sortem signatur. Dicitur corpus Christi, unde Isaias: Quis est iste qui uenit de Edom, tinctis uestibus de Bosra? Dicitur etiam Ecclesia Dei, unde Ioannes: uestitus erat ueste aspersa sanguine, quia Ecclesia in martyribus proprio sanguine est perfusa.

uetus, proprie. Dicitur infirmus, unde Adam dicitur uetus quia infirmatus per culpam et penam. Dicitur aliquis carnalis, unde in Euangelio: Neque mittunt uinum nouum in utres ueteres, quia austeritas legis non erat imponenda apostolis , quia erant ueteres, id est carnales. Dicitur etiam infirmans, unde culpa dicitur uetus, quia nos perducit ad infirmitatem culpe et pene, unde Apostolus ait quod,  cum Christo uetus homo crucifixus est. Dicitur abolitum, unde in Leuit.: uetustissima ueterum comedetis, et nouis superuenientibus, uetera proiicietis, id est cerimonalia que sunt abolita; uetustissima sunt precepta nature, uetera legis Mosaice precepta, noua precepta Ecclesie doctrine.

uetustas, idem quod antiquitas. Dicitur infirmitas pene uel culpe  , unde legitur quod Christus sua simplici uetustate, scilicet infirmitate pene et culpe. Dicitur abolitio legis Mosaice, unde dicit auctoritas Apostoli quod ambulare debemus in nouitate uite, non in uetustate, etc.

uia, proprie. Dicitur penitentia qua uiandum est, unde propheta: Parate uiam Domini, rectas facite  in solitudine semitas Dei nostri. Dicitur prelatus qui debet nobis exemplum prebere uiuendi, unde in Thren.: uie Sion lugent, eo quod non sint qui ueniant ad solemnitatem. Dicitur lex diuina per quam incedere debemus, unde Dauid: Beati immaculati in uia. Dicitur preceptum diuinum uel bona operatio, unde in lib. Sapientie: Iustum deduxit Dominus per uias rectas. Dicitur mundus, unde Dauid: Beatus uir qui non abiit, etc., in uia peccatorum. Dicitur fides uel uirgo Maria, unde Psalmista: Deus meus, impolluta uia eius, id est fides sancta et immaculata uirgo Maria. Dicitur Christus, unde in Euangelio: Ego sum uia. Item: Et uiam pacis non cognouerunt. Dicitur transitus Christi spiritualis, unde Iob de sapientia ait: Deus uidet uiam eius et  ipse nouit locum eius. Quisquis predicando a sordibus uitiorum emundat corda audientium, uiam sapientie preparat uenienti. Habet ergo sapientia uiam, habet et locum; uiam qua uenit, locum quo manet. Si quis, inquit, diligit me, sermonem meum seruabit. uia in qua Christus uenit, locus in quo manet; et quia omnibus est incertum in cuius corde ueniat, uel in quo postquam uenerit permanendo requiescat, recte nunc dicitur: Deus intelligit uiam eius et ipse nouit locum eius, quia solius diuine uisionis est cernere uel quibus modis intellectus sapientie ad cor ueniat, uel quibus modis mens intellectum uite quem percepit non amittat. Dicitur iter rectitudinis, unde: Si declinauit gressus  meus de uia. Quid est uia nisi iter rectitudinis? Toties autem de uia gressus declinat, quoties cogitatio nostra iter rectitudinis relinquit post sensum erroris. Dicitur latitudo proprie libertatis, unde in Euangelio: Intrate per angustam portam, quia lata est porta et spatiosa uia que ducit ad perditionem.

uiaticum idem quod uictuale. Dicitur corpus Christi, unde legitur quod nulli penitenti constituto in mortis articulo negandum est uiaticum, id est Eucaristie sacramentum.

uicinus, proprie. Dicitur aliquis uolens accedere ad fidem Christianam, unde Dauid: Factus sum opprobrium uicinis meis. Dicitur angelus qui Christo adheret per caritatem, unde in Euangelio de muliere que, inuenta drachma, conuocauit uicinas; quia  Christus congratulatur angelis super redemptione humani generis, et maius est gaudium angelis Dei super uno peccatore penitentiam agente.

uictima, proprie, unde Isaac: Ecce ignis et ligna, ubi est uictima holocausti? Dicitur etiam diuina uindicta, unde Isaias: uictima enim Domini in Bozra. Dicitur immolatio Christi uel Christus, unde frequenter legimus in sacra Scriptura quod Christus dicitur uictima.

uictoria, proprie. Dicitur constantia in martyrio, unde in quadam oratione: Deus, qui inter cetera potentie miracula etiam in sexu fragili uictoriam martyrii contulisti. Dicitur destructio mortis, unde Apostolus: Absorpta est mors in uictoria.

uicus dicitur arctior uia sicut platea maior uia  dicitur. Dicitur uilla, unde Hieronymus dicit Ieremiam oriundum de uico Anathoth. Dicitur uir spiritualis qui, dum ad celestia graditur, angustam uiam tenet; sicut platea dicitur qui licite hoc mundo utitur, unde in Cant.: Per uicos et plateas. Aliquando tamen dicitur homo carnalis uicus qui discurrit per diuersos anfractus uicorum, unde in Euangelio: Exi cito per plateas et uicos ciuitatis.

uidere. Notat imaginari, unde: Quid tu uides, Ieremia? Et alibi legitur quod Pharao uidit somnum. Notat audire, unde legitur quod populus uidebat uoces et audiebat, quia uisus dignior est sensuum; nomine uisus aliquando alius sensus designatur, unde ut demonstratio ad quemcunque sensum fiat apud grammaticum dicitur fieri oculum. Notat  intelligere, unde Dominus: Qui uidet me, uidet et Patrem meum. Notat cauere, unde in Apoc.: uide ne feceris. Notat experiri, unde legitur in Euangelio quod Simeon accepit responsum a Spiritu sancto non uisurum se mortem. Notat operari ad uisum, unde oculus dicitur uidere, quia est instrumentum uidendi. Deus dicitur uidere, id est scire, unde auctoritas: Quid non uidet qui uidentem omnia uidet. Deus dicitur uidere, id est iudicare; unde Dauid: uide humilitatem meam de inimicis meis. Notat misereri, unde Dominus ait: uidi afflictionem populi mei, id est misertus sum afflictionis eorum. Notat approbare, unde: uidit Deus cuncta que fecerat, id est approbauit. Deus etiam dicitur uidere qui facit aliquid uideri, unde sic potest exponi predicta auctoritas:  uidit Deus, id est uideri fecit.

uidua, proprie. Dicitur plebs heretica prauitate infecta, unde Iob de heretico ait: Et uidue eius non plorabunt. Quas uiduas eius accipimus, nisi subiectas plebes morte illius destitutas? Que mortem heretici non plorant, quia in suo errore remanentes, dum sanctum estimant fuisse predicatorem suum, spe falsa ne lugeant consolantur. Dicitur anima que intelligit se desertam omni auxilio nisi solius Dei, unde: uiduam eius benedicens benedicam. Dicitur Ecclesia, unde legitur quod sua instantia mouit iudicem uidua. Dicitur aliquis carens spe seculi, cui etiam error maritus moritur; unde in Psalmo: Turbabuntur a facie eius, patris  orphanorum et iudicis uiduarum.

uigilare, proprie. Notat curam adhibere, unde Dominus ait: Ego uigilo super populum meum. Notat sibi cauere, unde: uigilate ergo quia nescitis diem neque horam. Notat etiam laborare, unde de peccatore dicitur: Ipse ad sepulcra deducetur et in congerie mortuorum uigilabit.

uigilia, proprie. Dicitur etiam pars noctis, nox enim diuiditur in quatuor partes que dicuntur uigilie, unde in Gen.: Factum est in uigilia matutina. Dicitur cogitatio, unde dicit Salomon: uigilia honestatis tabefacit carnem.

uilla, proprie. Dicitur ambitio secularis; unde in Euangelio: uillam emi et necesse habeo uidere eam. Qui enim ambiunt dignitates seculares non  possunt uenire ad cenam Dei. Dicitur aliquis qui recipit fidem, quia in eo habitat fides; unde in Cant.: Commoremur in uillis, uel uille, ibi accipiuntur pagani de quibus Christus uult facere ciuitatem sue predicationis, etc.

uillicus dicitur custos uille. Dicitur uicarius Christi qui male utitur suo officio spirituali, unde habemus in parabola de uillico iniquitatis. Hieronymus tamen super illam parabolam dicit quod per uillicum iniquitatis significatur Paulus.

uincere, proprie. Notat de diabolo triumphare, unde Ioannes: uicit leo de tribu Iuda. Notat etiam confundere, unde Paulus: uince in bono malum.

uinctus, proprie. Dicitur aliquis peccatis irretitus, unde in quadam antiph. canitur: Educ uinctos de  domo carceris. Dicitur detentus in inferno, unde Isaias: Eduxisti uinctos de lacu in quo non erat aqua. Dicitur oppressus in tribulatione, unde in Psalmo: uinctos in mendicitate et ferro.

uinculum, proprie; peccatum, unde Dauid: Dirupisti uincula mea, id est peccata mea. Dicitur caritas, quia ligat omnes alias uirtutes, unde et uinculum perfectionis dicitur ab Apostolo. Dicitur tenor, unde aliquis ligatur uinculo anathematis. Dicitur pena eterna, unde Psalmista: Precipitabit in monte isto facem uinculi colligati. Dicuntur blanditie et mine, unde in Psalmo: Dirumpamus uincula eorum, quasi dicat Christus: Ita impie agunt infideles contra; sed, o fideles, dirumpamus uincula eorum,  id est blanditias et minas. Dicitur ratio, unde sic potest exponi predicta auctoritas: Dirumpamus uincula eorum, id est rationes Christi et discipulorum quibus nos astringere uolunt, et sic sunt uerba persequentium Christum.

uindemia, proprie, unde Isaias: Luxit uindemia et infirmata est uitis. Dicitur uindicta diuina, unde idem: Et faciet Dominus exercituum, etc., conuiuium uindemie, etc.

uindemiare, proprie. Notat destruere, unde de Iuda legitur: Et uindemiant eam omnes qui pretergrediuntur uiam. Transeuntes uiam dicuntur, qui temporaliter dominantur, quales frequenter destruxerunt Iudam.

uinea, proprie. Dicitur actio quam usu quotidiani  laboris debemus excolere; sed custodes in uineis positi, uineam nostram non custodimus, quia, dum extraneis actionibus intricamur, ministerium nostre actionis negligimus. Et hoc est: Posuerunt me custodem in uineis. Dicitur collectio arborum ferentium balsamum, unde in Cant.: Botrus cypri dilectus meus mihi in uineis Engaddi. Dicitur latitudo sacre Scripture, unde de hereticis ait Iob: Agrum non suum demetunt et uineam eius quem ui oppresserint, uindemiant. Potest igitur agri nomine latitudo Scripture signari, quam heretici non suam demetunt, quia extra eam sententias longe a suis sensibus diuersas tollunt; que uinee quoque appellatione exprimitur, quia puritatis sententias botros uirtutum profert; hanc uineam heretici uindemiant, quia ex  ea sententiarum botros per sue intelligentie intentionem coaceruant. Dicitur anima bonis operibus fecunda, sicut sub cuiusdam gentis specie spirituum malignorum malitiam designans, per prophetam Dominus ait: uineam meam posui in deserto insidiantibus; quippe malignis spiritibus Dei uinea in deserto ponitur cum plena fructibus anima humane laudis cupiditate dissipatur. Dicitur uita cuiuslibet negligentis, sicut per Salomonem dicitur: Per agrum pigri hominis transiui et per uineam uiri stulti, et ecce totum repleuerant urtice, operuerant faciem eius spine. Per agrum pigri hominis et uineam stulti uiri transire est cuiuslibet uitam negligentis inspicere, opera eius considerare quam urtice et spine replent; quia in cordium negligentium duritia terrena  desideria et punctiones pullulant aduersantium uitiorum. Dicitur Synagoga, unde: Homo quidam plantauit uineam. Dicitur Ecclesia de gentibus auersa, unde in Cant.: Filii matris mee pugnauerunt contra me, posuerunt me custodem in uineis. Dicuntur etiam primitiui fideles, unde in Epithalamio: uinee florentes odorem dederunt, id est odorem bone conuersationis.

uinum, proprie. Dicitur contemplatio celestium, unde Dauid: Et uinum letificat cor hominis. uinum istud est raptus mentis a terrenis ad celestia, quod ita inebriat homines quia eos sobrios reddit. Dicitur concupiscentia, unde Apostolus: Nolite inebriari uino in quo est luxuria. Dicitur temporalis abundantia,  quia presertim consistit in uino, unde in Psalmo: A fructu frumenti et uini, etc. Altior doctrina, unde Salomon: uinum enecat paruulos. Dicitur praua operatio, unde in Deut.: Fel draconum uinum eorum. Dicitur prelatus Ecclesie qui alios ita inebriat quod eos sobrios facit, unde de Christo dicitur in benedictionibus Iacob: Pulchriores sunt oculi eius uino. Dicitur diuina predicatio, unde Isaias: Caupones tui miscent uinum aqua. Ille doctor uel predicator miscet uinum aqua qui docet uel predicat intuitu fauoris humani uel terreni emolimenti. Dicitur anima que recipitur in apothecam eterne beatitudinis, unde Ioannes: Et ipse calcat torcular uini furoris ire Dei. Sicut enim in torculari uue tunduntur ut uino promptuaria repleantur, sic nimirum electi  pressurarum afflictionibus conteruntur, ut celestis habitaculi recordentur; et quia patienter pressuram sustinent que peccatoribus debetur, idcirco bene iam uinum furoris ire Dei dicuntur. Dicitur austeritas legis, unde in Cant.: Meliora ubera tua uino, id est euangelica doctrina austeritate legis. Dicitur spirituale condimentum uirtutum et bonorum operum, unde in Epithalamio: Et dabo tibi poculum ex uino conditum. Dicitur diuine predicationis officium, unde in Cant.: Guttur tuum sicut uinum. Dicitur gratia Spiritus sancti, unde: Introduxit me in cellam uinariam; Ecclesia Dei in qua resultant dona Spiritus sancti. Dicitur maior in Ecclesia Dei in qua aliis preest spirituali gratia, unde in Epithalamio: Bibi uinum meum cum lacte meo, quia Ecclesie  Dei incorporantur tam maiores qui significantur per uinum, quam minores qui significantur per lac.

uipera, proprie. Dicuntur antiqui Iudei ueneno malitie debriati, unde Dominus: Genimina uiperarum, quis, etc. Dicitur diabolus praua persuasione hominem decipiens, unde: Caput aspidum suget et occidet eum lingua uipere; uel per uiperam hic intelligitur hereticus qui praua sua doctrina simplices interficit. Dicitur rex Ierusalem, qui propter malitiam comparatur uipere, ut Sedechias uel Ioachim, unde Isaias: In terra tribulationis et angustie leo et leena, et ex eis uipera, et regulus uolans.

uir, proprie. Dicitur uirtuosus, unde Dauid: Beatus uir qui non abiit. Dicitur maritus, unde in Euangelio: Iacob autem genuit Ioseph uirum Marie. Dicitur  mas, unde legitur in sacra Scriptura quod uiri et mulieres captiuati sunt, id est mares et femine. Dicitur etiam aliquis perfectus etate, unde Apostolus: Occurramus omnes in uirum perfectum, in mensuram etatis plenitudinis Christi; unde solet fieri distinctio inter adolescentem, uirum et senem. Dicitur angelus, unde Daniel: Ecce uir Gabriel. Dicitur diabolus, unde Ierem.: Maledictus uir qui annuntiauit patri meo dicens: Natus est tibi puer masculus. Quid est quod a propheta maledictionis sententiam uir ille accepit, qui natiuitatem illius patri nuntiauit? Per prophetam mutabilitas humani generis que ex pene merito uenit designatur; per patrem eius, iste de quo nascimur mundus exprimitur. Et quis  est ille qui natiuitatem nostram patri nuntiat, nisi diabolus qui, cum nos in cogitatione fluctuare desiderat, malorum mentes que ex auctoritate huius mundi preeminent ad persuasionem nostre deceptionis instigat, cumque nos infirma agere perspexit ea quasi facinora fauoribus extollit, et quasi natos masculos loquitur cum corruptores uiri per mendacium nos exstitisse gratulatur; patri ergo masculum natum denuntiat, quando huic mundo eum cui persuaserit peccatum, innocentie corruptorem demonstrat.

uirere, proprie. Notat caritate uigere, unde in Iob: Nunquid potest uirere scirpus absque humore. Ac si dicat: Populus gentilis absque humore gratie non poterit caritate uigere.

 uirga, proprie. Dicitur correctio, unde Dauid: uirga tua et baculus tuus; et Apostolus: ueniam ad uos in uirga, id est in iustitia inflexibili. Dicitur iustitia diuina, unde Dauid: Reges eos in uirga ferrea. Dicitur dominium Christi in fidelibus, unde Dauid: uirgam uirtutis tue emittet. Non de illo regno loquitur Propheta quo Christus regnat apud Patrem, sed de dispensatorio regno temporali quo nos per incarnationem uocauit in eternitatem et in nobis regnat. Et incepit hoc a Iudeis, quia Iudei primo per fidem subditi fuerunt. Dicitur potestas recipiendi necessaria a subditis, unde legitur in Marco quod Dominus precepit discipulis suis missis ad predicandum ut non ferrent secum nisi uirgam tantum, id est haberent potestatem recipiendi a subditis necessaria.  Dicitur persecutio diaboli qua olim persequebatur genus humanum, unde Isaias: Iugum enim oneris eius, uirgam et sceptrum exactoris eius superasti, sicut in die Madian. Dicitur gubernatio qua Christus regit suos, unde Dauid: Sedes tua, Deus, in seculum seculi; uirga directionis, uirga regni tui. Dicitur Ecclesia unde in Cant.: Que est ista que ascendit per desertum sicut uirgula fumi. Dicitur gloriosa uirgo Maria: Egredietur uirga de radice Iesse. Dicitur Sennacherib, per quem Deus punit Iudeos, unde in Ier.: uirga furoris mei Assur. Dicitur Christus, unde: Quid tu uides, Ieremia? uirgam uigilantem ego uideo, et Dominus ait: Et ego uigilabo super populum meum. Ex his insinuatur quod Christus uocauit se uirgam uigiliarum, proprie enim  uirga uigiliarum dicitur uirga quam latenter fur immittit in domum, tentans utrum homines uigilent in domo an non.

uirginitas est multiplex; est enim uirginitas carnis . . . uirginitas est etiam superficialis que est hypocritarum de quibus in diuersis locis sacre Scripture.

uirgo proprie dicitur, unde Apostolus: Despondi uos uni uiro uirginem castam exhibere Christo. uirgo dicitur illa que si sit corrupta mente, integra tamen corpore, non intuitu Dei, sed fauoris humani; unde legitur de quinque fatuis uirginibus que non sumpserunt oleum. Appropriate etiam mater Christi dicitur uirgo, sicut Urbs Roma. Terra etiam dicta fuit  uirgo ante peccatum Ade, quia nullo modo erat corrupta; unde legitur Adam formatus fuisse de uirgine terra.

uirgultum, proprie. Dicitur Ecclesia, unde: Ascendet sicut uirgultum coram eo, hoc de Christo dicitur.

uiror, proprie. Dicitur delectatio terrena, unde: uiror omnis interiit. Dicitur doctor caritatis, unde Dauid: Posteriora dorsi eius in pallore auri uel in uirore auri, secundum aliam translationem.

uirtus proprie. Dicitur humana Christi natura, unde Dauid: Domine, in uirtute tua liberabitur iustus, id est humana Christi natura letabitur in eo quod uerbo tuo est unita. Dicitur robur corporis, unde Dauid: Et gigas non saluabitur in multitudine  uirtutis sue. Dicitur potentia diuina, unde in Luca: Et uirtus Altissimi obumbrabit tibi, id est potentia diuina. Dicitur potestas secularis, unde Psalmista: Non saluatur rex per multam uirtutem suam. Dicitur ordo angelicus, unde in Euangelio: Et uirtutes celorum mouebuntur. Dicitur Euangelium, unde Apostolus: uirtus enim Dei est in salutem omni credenti. Dicitur miraculum, unde Christus de hemorroissa sanata per tactum fimbrie, ait: Sentio uirtutem de me exisse, id est miraculum; et in multis aliis legitur Christum et sanctos operatos esse uirtutes. Dicitur Apostolus siue predicator, unde Dauid: Rex uirtutum dilecti, id est Christi; uirtutum suarum, id est apostolorum suorum, et dicitur hoc more ueteris Scripture. Sicut legitur in ueteri  Testamento: Fecit Moyses sicut precepit ei Dominus. Dicitur etiam effectus rei, unde et herbe et lapides dicuntur magnas habere uirtutes, id est effectus. Dicitur perfectio uirtutis, unde Dauid: Ne proiicias me in tempore senectutis mee, cum defecerit uirtus mea. uel uirtutes dicuntur ibi uirtuosi; uirtus etiam aliquando dicitur fortitudo, secundum quod distinguitur inter prudentiam, temperantiam, uirtutem et iustitiam.

uis, proprie. Dicitur uiolentia, unde solet dici: Iste intulit mihi uim. Dicitur correctio diuina, unde in Cant. Isaie: Domine, uim patior. Dicitur insultus peccati, unde in persona penitentis ait: Domine, uim patior, id est insultum peccati.

uiscera, proprie. Dicuntur hi qui spiritualibus  sacramentis in Ecclesia deseruiunt, unde Iob in persona Ecclesie ait: Et effudit uiscera mea. Quid enim aliud per uiscera sancte Ecclesie debemus intelligere, nisi eorum mentes qui eius quedam mysteria in se continent. Sed antiquus hostis cum quosdam qui interioribus sacramentis deseruire uidebantur, ad secularia negotia pertrahit, eius procul dubio uiscera in terram fundit, quia illos in rebus infimis conculcat, qui prius in occultis ac spiritualibus latebant. Dicitur cor humanum, unde Dauid: Et spiritum meum innoua in uisceribus meis. Dicitur compassio, unde legitur: Commota sunt uiscera eius. Dicuntur interiora, unde Habac. de idolo ait: Et spiritus non est in uisceribus eius.

 uiscus est idem quod glutinum. Dicitur etiam retinaculum praue consuetudinis, unde solet dicit quod aliquis detinetur uisco praue consuetudinis.

uisio est perceptio alicuius rei, mediante uisu, et hec uisio dicitur corporalis. Dicitur imaginatio, unde Daniel de Nabuchodonosor ait: Somnum tuum et uisiones capitis tui, et hec uisio dicitur imaginaria uel spiritualis. Dicitur exstasis qua homo rapitur ad contemplationem celestium, unde: uisio Isaie prophete, et hec dicitur intellectualis uel mentalis: prima dicitur primum celum, secunda tertium; unde Paulus: Scio hominem raptum usque ad tertium celum.

uisitare, proprie. Notat sanare, unde in Cant.: uisitauit nos Oriens ex alto. Dicitur corrigere, unde  Dauid: uisitabo in uirga iniquitates eorum. Notat etiam damnare, unde Dominus de damnandis ait: Et post multos dies uisitabuntur.

uita, proprie, unde Iob: Militia est uita hominis super terram. Dicitur gratia, unde Ezechiel: uita uiuet et non morietur. Dicitur eterna beatitudo, unde in Euangelio: Procedent qui bona fecerunt in resurrectionem uite. Dicitur resurrectio, unde Dauid: uitam petiit a te et tribuisti ei, id est resurrectionem; unde et Christus de seipso ait: Ego sum uia, ueritas et uita. Dicitur etiam diuina natura, unde in Euangelio: Sicut Pater habet uitam in se, etc.

uitis, proprie. Dicitur Christus, unde in Euangelio: Ego sum qui sum uitis uera. Dicitur Ecclesia  uel sapientia, unde: Ego quasi uitis fructificaui, etc.

uitrum, proprie. Dicitur perspicacitas ingenii, unde in Iob dicitur: Non adequabitur ei aurum uel uitrum, id est sapientie Dei non potest comparari sapientia humana uel perspicacitas ingenii. Dicitur cordis puritas. Nam si ex ceteris metallis conficitur uas aliquid, quidquid intrinsecus ponitur, exterius minime uidetur; in uitro autem quidquid interius ponitur totum perspicitur, et ideo per uitrum cordis puritas designatur; unde Ioannes: Ipsa uero ciuitas aurum mundum simile uitro mundo. Dicitur puritas fidei quam sancti tenentes manifestant etiam ore, et sic potest exponi: Ipsa uero ciuitas, etc.

uitta proprie. Dicitur predicator, unde in Cant.: Sicut uitta coccinea, labia tua. Predicator uitta  dicitur, quia fluxas cogitationes in cordibus hominum suis predicationibus ne defluant restringit et ne cordis oculos premant.

uitula, proprie. Dicitur etiam decem tribus, unde Oseas uocat Ephraim uitulam doctam diligere trituram, quia populus Isrel assuetus erat sustinere tribulationes et pressuras. Ciuitas Segor apud Isaiam dicitur uitula consternans, quia tertio motuterre corruit. Dicitur mens carnalis, unde propheta sub Ephraim specie ait: uitula docta diligere trituram, etc. uitula enim triture laboribus assueta, plerumque ad eumdem laboris usum etiam non compulsa reuertitur. Ita prauorum mens huius mundi seruitiis dedita et rerum temporalium fatigationibus assueta, etiam cum sibi libere uacare liceat, subesse  tamen terrenis sudoribus festinat et usu misere conuersationis trituram laboris querit, ita ut a iugo mundane seruitutis cessare non libeat etiamsi liceat.

uitulus, proprie. Etiam dicitur Christus, unde legitur de patrefamilias quod prodigo filio redeunti obtulit uitulum saginatum. Dicitur oratio, unde: Reddamus Deo uitulos labiorum nostrorum. Dicitur sanctus, impinguatus adipe uirtutum, unde Dauid: Et comminuet eos tanquam uitulum Libani. Dicitur nouus populus a iugo legis et a peccato alienus, unde Psalmista: Tunc imponent super altare tuum uitulos, id est angeli messores nouos populos super altare, id est celestem Ierusalem. Dicitur predicator qui Ecclesiam mugitibus, id est predicationibus  implet; unde secundum aliam expositionem: Tunc imponent maiores, scilicet apostoli; uitulos, id est predicatores; super altare tuum, id est Ecclesiam.

uiuere aliquando notat uitam temporalem uel corporalem; unde legitur in quadam oratione: In quo uiuimus, mouemur et sumus. Aliquando notat uitam spiritualem, unde Paulus: uiuo ego iam non ego. Notat causam uite prestare, unde sequitur: uiuit uero in me Christus. Dicitur eterna beatitudine frui, unde Dominus: Qui credit in me, etiamsi mortuus fuerit, uiuet. Notat eternaliter esse, unde: uiuit Dominus; et alibi: uiuo ego propter Patrem. Omnia dicuntur uiuere Deo per cognitionem. Arbor etiam dicitur uiuere, id est uirere; unde in homilia: uiuunt non per animam sed per uiriditatem. Notat in memoria  esse, unde Priscianus de uirgilio ait: uirgilius qui scripsit Bucolica uiuit, id est in memoria.

uocalis, id est sonorosus, unde peta ait: uocalis Orion. Dicitur littera que per se sonum facit, unde grammaticus distinguit inter uocales et consonantes

uocare, proprie. Notat de non esse ad esse producere, unde Apostolus: Qui uocat ea que non sunt tanquam ea que sunt. Notat predestinare, unde: Qui uocat ea que non sunt, id est qui predestinat gentes que non uidentur esse per idololatriam tanquam ea que sunt, id est Iudeos qui uidentur esse per legis obseruationem. Notat gratiam infundere, unde: Qui uocat ea que non sunt, id est ita infundit gratiam suam gentibus sicut Iudeis. Notat inspirare, unde Apostolus: Quos uocauit, hos et predestinauit.

 uolare proprie. Notat ineffabiliter ad celestia ascendere, unde Dauid: uolauit super pennas uentorum. Notat citissime famam Christi ad uniuersos transire, unde secundum aliam expositionem Christus dicitur uolasse, id est famam eius citissime per uniuersum orbem promulgatam esse, unde et fama dicitur uolare, et uirgilius ait: Fama uolat.

uolucris uel uolucer, proprie. Dicitur diabolus, unde Dominus: uolucres celi comederunt illud. Dicitur superbus, unde: uolucres celi et pisces maris. Dicitur uir contemplatiuus, unde: uolucresque celi latent, sapientia Dei subaudi. Dicitur mens spiritualis, unde in Euangelio: Cui simile  est regnum Dei, etc. grano sinapis, quod acceptum homo misit in hortum suum, et creuit et factum est in arborem magnam, et uolucres celi requieuerunt in ramis eius. Ipse est granum sinapis qui in horti sepultura plantatus arbor magna surrexit. Granum fuit cum moreretur, arbor cum resurgeret; huius arboris rami sunt predicatores, in cuius ramis uolucres celi requiescunt, quia sancte anime, que quasi quibusdam uirtutum pennis eternorum cogitatione se subleuant, ex eorum dictis et consolationibus ab huius uite fatigatione respirant.

uoluntas id est quod subiacet uoluntati. Dicitur diuina natura, unde legitur: uoluntati eius quis resistet? Dicitur effectus uoluntatis diuine, unde  Christus: Non ueni facere uoluntatem meam. Dicitur subiectum uoluntatis diuine, unde in Euangelio: Fiat uoluntas tua. Solet etiam distingui triplex Christi uoluntas. uoluntas diuinitatis qua immutabiliter uoluit mori; uoluntas rationis qua constanter uoluit mori; uoluntas sensualitatis, qua uoluit non mori, unde ipse ait: Pater, si fieri potest, transeat a me calix iste! uoluntas etiam dicitur proprie. Dicitur motus uoluntatis secundum quod solet dici: Hec est mea uoluntas, quasi dicat, ad hoc moueor.

uoluptas, id est delectatio. Dicitur etiam eterna beatitudo; unde Dauid: Inebriabuntur ab ubertate domus tue, et torrente uoluptatis.

uolutabrum, id est inuolutio luti. Dicitur etiam  immunditia peccati, unde dictum est quod peccator est quasi sus in uolutabro luti, etc.

uomer, proprie. Dicitur etiam predicator, unde legitur quod predicator uomere sue predicationis scindit corda auditorum.

uomitus, proprie. Dicitur apostasia uel recessus a Deo uel a fide, unde dicitur quod Christianus labens in mortale peccatum est quasi canis reuersus ad uomitum.

uotum, proprie. Dicitur oblatio qua sanctus se offert Deo, unde Dauid: uota mea Domino reddam, et hoc coram omni populo eius, ut exemplum capiat. Dicitur uoluntas qua sanctus uult se offerre Deo per passionem, unde sic potest exponi predicta auctoritas, quasi diceret: Accipiam calicem quod est  in uoto meo, id est in desiderio, et postea reddam in ipso actu uota mea. Dicitur etiam uotum ipse sanctus, qui se offert Deo, unde in Psalmo: uota mea, etc., quasi diceret: Sacrificabo hostiam laudis, utique sic quod reddam Domino uota mea, id est me ipsum, quia sum imago eius, imago enim reddenda est Deo, iuxta illud Domini dicentis in Euangelio: Reddite ergo que sunt Cesaris Cesari, et que sunt Dei Deo. Dicitur mentis deuotio, unde Dauid: Immola Deo sacrificium laudis, et redde Altissimo uota tua, id est mentis deuotionem.

uox, proprie. Dicitur euidentia, unde Dominus Pater ad Cain in Gen.: uox sanguinis fratris tui, etc. id est euidentia effusi sanguinis. Dicitur sonus in ere formatus, qui dictus est uox Patris qui insonuit:  Hic est Filius meus dilectus. Dicitur preceptum, unde in Euangelio Christus de suis ait: Et uocem meam audient. Dicitur desiderium electorum qui desiderant salutem hominum, unde Ioannes in Apoc.: Et audiui uocem magnam de celo. Dicitur Ioannes Baptista, unde in Euangelio: uox clamantis in deserto, quia, sicut uox precedit uerbum, sic Ioannes precessit Christum. Dicitur attestatio, unde Dauid: Abyssus abyssum inuocat in uoce cataractarum tuarum, id est uetus Testamentum consonat Nouo, prout attestantur prophete et apostoli qui per cataractas sunt significati. Dicitur contractio, unde Dauid: Eleuauerunt flumina, Domine, etc., a uocibus aquarum multarum. Dicitur predicatio, unde in  Cant.: uox turturis audita est in terra nostra; surge, amica mea.

uulnerare, proprie. Notat incarnationis Christi causam esse, unde in Cantico: uulnerasti cor meum, soror mea; uerba sunt Christi, quasi dicat ad Ecclesiam: Pro amore tuo carnem assumpsi. Notat infidelibus amorem terrenum exstinguere, unde: Percusserunt me et uulnerauerunt me; hoc dicit Ecclesia de predicatoribus qui in cordibus fidelium exstinguunt amorem terrenum.

uulnus, proprie. Dicitur reatus siue macula anime, unde ait Augustinus quod si possemus intueri uulnera anime, inueniremus grauiora uulneribus corporis, et alibi in Isaia: uulnus et liuor et plaga tumens non est circumligata. Dicitur eterna damnatio,  unde in Apoc.: Et factum est uulnus seuum ac pessimum in homines. Dicitur etiam compunctio, unde dicitur: Sagitte Christi, id est sententie sacre Scripture, penetrant animam ad uulnera.

uulpes, proprie. Dicitur hereticus, unde: Capite nobis uulpes. Dicitur Herodes tetrarcha propter sui fraudulentiam, unde Dominus: Dicite pului illi: Non capit prophetam perire extra Ierusalem. Dicuntur etiam homines fraudulenti, qui in fraudibus suis delectantur quas absciderunt in corde, unde in Euangelio: uulpes foueas habent.

uultur, proprie. Dicitur etiam Christus propter subtilitatem uisus: Semitam ignorauit auis, nec intuitus est oculos uulturis; hoc dicitur de diabolo, qui ignorauit semitas Christi, id est quomodo per  uias sue humilitatis hominem erexit, et qua ratione asumpserit humanitatis indumentum.

uultus, proprie. Dicitur presentia, unde Psalmista: Adimplebis me letitia cum uultu tuo, id est cum presentia tua, cum nichil aliud desiderem quam presentiam tuam, id est uidere te facie ad faciem, sicuti es. Dicitur ratio, unde Dauid: Signatum est super nos lumen uultus tui, Domine; hic uultus dicitur ratio; quia [sicut] per uultum habetur notitia de homine, ita per rationem de Deo. Dicitur Filius Dei per quem cognitus est Pater, unde in Psalmo: Signatum est super nos lumen uultus tui, Domine, id est sapientia Filii tui signata est super nos, id est impressa superiori parti nostre, id est anime. Dicitur conformitas fidelium uel unitas Ecclesie,  unde Dauid: uultum tuum deprecabuntur omnes, id est conformitatem tuam, o Ecclesia, ne extra positi faciant; sed in uultu sponse, id est in unitate Ecclesie. uultus namque Ecclesie prodest eleemosynas facientibus, ne extra nidum Ecclesie faciant. Dicitur ira Dei, unde Dauid: uultus autem Domini super facientes mala, id est uoluptuosos, uindicta uidelicet. Dicitur potentia Dei qua dignis innotescit, unde Dauid: Aequitatem uidit uultus eius. Dicitur affectus uel animus humanus, unde in Samuele: uultus eius non sunt amplius in diuersa mutati. Dicitur cognitio diuina, unde Dauid: De uultu iudicium meum prodeat, uerba sunt Christi ad Patrem loquentis, id est, secundum ea que agnoscis in me, quia nullum peccatum habeo, in me  uideatur prouenisse; non secundum dispositionem Iudeorum, quod patet esse factum in resurrectione, quando preter eorum opinionem resurrexit.

uulua, proprie. Dicitur etiam culpa latens, unde Iob: Quare non in uulua mortuus sum? Culpa enim latens occulte peccatorem concipit, et reatum suum adhuc in tenebris abscondit. Est ergo sensus: Quare non in uulua mortuus sum, id est in occulta perpetratione peccati cur a carnis uita mortificari nolui. Dicitur abyssus terre, unde Iob: Quis conclusit ostiis mare quando erumpebat quasi de uulua procedens, etc. Dicitur caritas Ecclesie in qua conuersi concipiuntur et nascuntur, dum fidei rudimenta suscipiunt, unde Psalmista: Alienati sunt peccatores in uulua, etc.



Z


 Zelare significat nimio amore uxorem diligere, unde legitur in passione sancti Clementis: Zelatus sum uxorem meam. Notat inuidere, unde Dauid: Noli emulari in malignantibus, neque zelaueris facientes iniquitatem, id est non inuideas facientibus iniquitatem. Notat etiam imitari, unde secundum aliam expositionem: Neque zelaueris facientes iniquitatem, id est non imiteris. Deo autem gratias qui dedit nobis uictoriam per Iesum Christum Dominum nostrum.

Zelotes. Dicitur ille qui nimio amore diligit uxorem. Dicitur etiam Deus zelotes, quia maxima signa caritatis exhibet hominibus, unde in lege: Ego sum Deus zelotes.

Zelus, proprie, est inuidia, unde Dauid: Zelus  domus tue comedit me, id est Iudea que debet esse domus tua ex inuidia occidit me. Dicitur amor, unde sic potest exponi predicta auctoritas: Zelus domus tue comedit me, id est ex amore quem habebam erga Synagogam subieci me passioni et morti. Dicitur naturalis dilectio qua simplices inter Iudeos putauerunt se obsequium prestare Deo Christum morti exponendo; unde Paulus de ipsis loquens, ait: Zelum legis habent, sed non secundum  scientiam. Dicitur correctio, que est signum amoris unde dicitur: Zelus meus recessit a te.

Zephyrus est nomen uenti et nomen dei; utrumque habetur in Ouidio, magis  Metamorphoseos.

Zeta est nomen littere. Dicitur uestibulum domus, unde in passione beati Thome legitur: Faciam tibi zetas hiemales et zetas estiuales. Dicuntur deambulatoria secundum quosdam, dicuntur thalami secundum alios.

Zizania, proprie. Dicuntur etiam mali, unde in Euangelio: Colligite zizania ad comburendum.

Zona, proprie. Dicitur etiam secretum, unde in Euangelio: Non habeatis es in zonis, id est absconditis sapientiam. Dicitur etiam zona, quia constringitur, et significat continentiam sicut habetur  in Apoc.; ait enim Ioannes quod ille qui apparuit ei habebat zonam auream ad pectus.

Zyma proprie dicitur fermentum. Dicitur etiam malitia, unde in quadam prosa:

Zyma uetus expurgetur,
Ut sincere celebretur
Noua resurrectio

Unde etiam Apostolus: Expurgate uetus fermentum.


 Expliciunt Distinctiones dictionum theologicalium a magistro Alano edite.




uolume back matter






INDEX ANALYTICUS RERUM ET uERBORUM QUAE IN OPERIBUS ALANI DE INSULIS CONTINENTUR. Reuocatur Lector ad numeros crassiores textui insertos. [1Kb]


A

    Aaronis penitentia, astruitur, 221.
    Abbas. uide Prelatus.
    Abire, et declinare quando dicatur Christus, 34
    Abraham et Sara angelos hospitio recipientes, comparantur Christo et Ecclesie, 125. Abrahe facta promissio mystice exponitur, 165.
    Absolutio. uide Confessio, et peccatorum solutio, etiamsi tempore absolutionis usu sensuum careat, ibid. Absolutiones episcoporum generales, in consecrationibus ecclesiarum, etc. quam uim habeant, 265.
    Absoluendus est, qui solis nutibus confessarium petiit, 192.
    Accusatores hominum tres erunt in iudicio, 98.
    Acedia. Exhortationis contra acediam themata, 63. Surge qui dormis, et illuminabit te Christus.  De stercore boum lapidabitur piger.  Acedia multorum malorum causa, 63. Acedie uitium quomodo superandum, ibid. Acedia. uide Desidia.
    Adam filius Dei fuit, 207. Adam arbori comparatur, 153. Ade protoparentis uulnera, 75.
    Adolescens quam uiam quis tenuerit, eam seruabit etiam in senectute, 435.
    Adulationis descriptio, 311. Adulationis malignitas, 310, 311. Adulatio hominem oppugnat, 414. Superatur a fide, ibid. Adulatione quinam magis infici soleant, 310.
    Adulatorum mores egregie describuntur, ibid. Adulatores, sepe uirtutes in uitia conuertunt, et e contra, 311.
    Aduentus Domini. De aduentu Domini, sermo habetur insignis, 130. Sub hoc themate: Rorate celi desuper, etc.  Aduentus Christi triplex, in caritate, in carne, in claritate, 130. Aduentus Christi triplex, 146. Aduentus Christi per Isaiam predicatus est, 143. Aduentus Christi incomprehensibilis, 147.
    Aduersitatis fluuius, 398. Aduersitates fortune equo animo ferende, 72.
    Aduocatus, seu causidicus, uel orator, 109. Ad aduocatos, exhortatio habetur sub hoc themate: Subuenite oppresso, defendite uiduam , 109. Aduocatorum munus commendatur, 109. Aduocato que uirtutes necessarie, ibid. Aduocati de quibus admonendi, 107. A quibus abstinere debeant, 109. uiduarum patrocinium eis commendatur, ibid. Aduocati spiritualis officium, 110. Adulterium, graue crimen est, 114. Adulterium, causa multorum scelerum, ibid.
    Aegyptus uitiorum, 71.
    Aeris regio suprema describitur, 362.
    Aestatis expositio mystica, 131.
    Affectiones quatuor uitiose, 178.
    Affectus rectitudo in quo consistat, 179. Affectus supplet quod non potest natura, 328.
    Ager coli debet, ut fruges ferat, 434. Ager sterilis colendus non est, 430. Ager sacre Scripture, 43.
    Ale cherubim. Liber de sex alis cherubim, Alani esse demonstratur, 169, 170. Alarum cherubim mystica interpretatio, 141. Alarum seraphim expositio elegans, 174. Alarum seraphim tria paria, tres intellectus sacre Scripture significant, 174.
    Alanus. De Alano eiusque doctrina, illustrium uirorum testimonia. In preludiis. Alani opera, a Trithemio, et aliis recensentur, ibid. Alani humile iudicium de se, et scriptis suis, 43. Alanus auctor est libri de sex alis  cherubim, 169, 170. Alanus, anti Claudianum suum munit contra Zoilorum dentes, 415. Ab aliis quoque operibus suis Zoilos arcet, ibid. Alani oratio piissima ad Deum, qua lucem et sapientiam postulat, 371, 372. Alani patria, et locus natiuitatis. In preludiis. Alanus qua occasione relicta uniuersitate Parisiensi, habitum conuersorum Cistercii, assumpserit, ibid. Quomodo in cognitionem iterum deuenerit, ibid. Alanus, docto carmine, detestando deplorat dominatum Sodomitici sceleris, 281. Alanus in uisione imaginaria, naturam conspicit in forma elegantissime puelle, 282. Eiusdem pulchritudinem describit, ibid. Alanum, in uisione, accedit natura, 289, 292. Alanus eamdem reuerenter salutat, 293. Eiusdem gratiam sibi conciliat, ibid. Alani mors, et sepultura. In preludiis. Alea neminem ditat, 423. Alecto, infernalis furia dolet hominem uirtutibus ita perfici, 402. uitiorum conuocat concilium, ad hominem impugnandum, ibid. Conqueritur de conuersione hominum, ibid. Fastum primo alloquitur, et ad hominem impugnandum incitat, ibid.
    Albigenses et Waldenses resuscitarunt hereses antiquas, 201. Ab antiquis Patribus confutati sunt, 202. Albigenses ex Waldensibus originem traxerunt, 200. Albigensium miri progressus, ibid.
    Album potest fieri nigrum; non autem, de albo fit nigrum, 244.
    Alleluia unicum cantatur in Paschate, Sabbato sequenti duplex, 127.
    Alteratio quid sit, 244.
    Alteritas quid sit, ibid.
    Amana, siue Taurus mons, quid mystice designet, 25.
    Amandus est Deus tripliciter, proximus dupliciter, 167.
    Amatoria uerba spiritualiter interpretenda sunt, 159.
    Ambitio hominum intolerabilis, 433. Ambitio ecclesiasticorum, ibid.
    Ambulationis mystica acceptio, 147.
    Amici debent esse unanimes, 431. Amicorum omnia debent esse communia, 431. Amicorum rixe, amoris redintegratio sunt, 422. Amicus antiquus optimus, 422. Amicus uerus urgeri non debet, sed sponte succurrit amico, 426. Amicus quomodo conseruandus, 428.
    Amicitie uere proprietates, 147. Amicitie perfecte gradus, ibid. Amicitia amoris, 180. Amicitia non est uectigalis, 159. Amicitia derisiones non admittit, 161. Amicitia falsa et inconstans, 396. Amicitia uera et constans, ibid. Amicitia uera nunquam ex toto perit, 423. Amicitia que ex toto soluitur, nunquam uera fuit, 428.
    Amor. uide Dilectio. Amoris descriptio eleganti carmine decantata, 299. Amor mentis atrox tinea, ibid. Amoris potentia, ibid. Scelera eodem instigante patrata, ibid. Amor fugiendo uincitur, 300. Amoris feruor maximus, 180. Amoris mobile, ibid. Amoris calidum, ibid. Amoris acutum, ibid. Amoris feruidum, ibid. Amoris incessabile, ibid. Amor per se malus non est, 299, 300. Amoris tantummodo excessus culpabilis est, ibid. Amor uerus constans est, 424. Amor mundi inconstans, ibid. Amor Dei non compatitur amorem mundi, ibid. Amoris Dei, et amoris seculi natura, 84.
    Angeli in celo creati sunt, 212. Angeli creati sunt in gratia. Item in gratia confirmati, 210. Angelorum chori omnes recensentur, 374. Angelos non omnes cecidisse probatur, 211, 212. Etiamsi angeli non cecidissent homo creatus fuisset, 212. Angeli inuicem obediunt, 261. Angeli  uigiles sunt Ecclesie, 19. Angelus custos unicuique deputatus est, 254. Angeli orationes nostras Deo offerunt, 49. Angeli pro nobis orant, 254. Angeli sepe hominibus apparent, 210. Quomodo appareant in humana forma, 245.
    Anima. uide Spiritus. Animam solus Deus creare potest, 385. Animarum immortalitas impugnatur, 220. Animarum immortalitas probatur, 221, 222. Soluuntur rationes in contrarium allate, ibid. Anime immortalitatem docuerunt, Mercurius Trismegistus, uirgilius, Cicero et Plato, 223. Animam incorpoream esse demonstratur, 224. Anima quomodo dicatur esse in sanguine, 221 Anima sumitur pro uita temporali, ibid. Animarum, seu spirituum transmigrationem asserunt quidam heretici, 209. Fuit hic olim error Pythagore, 210. Refutatur, ibid. et seq. Anime et corporis dispar natura, 330. Animarum perfectiones diuerse, 167, 166. Anima iusti domus est sapientie, 166. Anime pulchritudo predicatur, ibid. Anime uestis nuptialis, 167. Animas Patrum ex limbo liberauit Christus, 213. Animam uirtutibus omnibus preditam a Deo petit prudentia, 370. Animam ei promittit Deus uirtutibus omnibus decoratam, 386. Animam corpori federat concordia, 390. Anime recenter create perfectio describitur, 388. Anima unguente spirituali perfunditur contra peccata, 387.
    Animalium terrestrium recensentur species, eorumque natura describitur, 286.
    Animositas, uocatur cornipes, 407.
    Anni quatuor tempora humane uite comparantur, 291.
    Annuntiatio B. Marie. De annuntiatione B. Marie, habetur concio formata, sub hoc themate: Gloriosa dicta sunt de te, ciuitas Dei , 120.
    Anticlaudianus. In Anticlaudiani libros noua prefatio, 315. Anticlaudiani libris quenam in hac noua editione accesserunt, 315 et seq. Eorumdem librorum elegantia, ibid. ac 318 et seq. Ratio nominis, seu cur uocentur Anticlaudianus, 316, 317. Operis totius summarium et peritia, 318 et seq. Prefatio duplex ipsius auctoris, 321, 322.
    Apes regem habent, 261. Apum rex aculeum non habet, 81.
    Apostoli cur sic uocati, 258. Apostoli magistri sunt fidei, 378. Apostoli an in fide defecerint tempore passionis, 7, 48. Apostoli ordinarunt sacerdotes et episcopos, 251. Apostolos docuit B. Maria, 45.
    Aque tribulationes designant, 47. Aque in uinum conuersio mystice exponitur, 158. Aquas crystallinas miratur prudentia, 372. Earumdem naturam examinat. 373.
    Aquilo diabolum designat, 28. Aquilo superbiam designat, 68.
    Arborum diuersa constitutio, 287. Arborum in uere reuiuiscentia eleganti carmine describitur, 288. Arbor malus, crux Christi est, 46 Arbor, intentionem significat, 204.
    Arca Ne typus Christi, 150. Arca federis, typus est nature humane Christi, 149, 150.
    Arcturus constellatio eadem est cum Ursa, 120. Ecclesiam designat, ibid.
    Arcus iudicium significat, 124.
    Aristoteles est obscurus, 347. Obscuritatis ratio, ibid.
    Arithmetica sub typo puelle describitur, 350. Arithmetice usus, 351. Arithmetice auctores precipui, tempore Alani, 352. Arithmetice dona, 394. Arithmetica conficit primam rotam in curru prudentie, 352.
    Arma spiritualia uirtutum, 405. Arma lucis que? 117.
    Aromata sunt bona opera, 28.
    Aromaticis speciebus comparantur uirtutes Marie, 27.
    Arrogantie effectus, 309. Eiusdem indicia, ibid.
    Ars predicatoria docetur, 515 et seq. Artes liberales edificant currum prudentie, 340, 341. Artes liberales omnes in incarnatione Domini confusas fuisse, insigni rhythmo docetur, 418.
    Ascarides, species est uermis, de genere lumbricorum, 56.
    Ascensus Christi multiplex, 151.
    Astra et elementa Deo obediunt, 96.
    Astrologie dona, 395.
    Astronomia sub typo uirginis describitur, 356. Eiusdem dignitas, et ars, ibid. Astronomia rotam quartam in curru prudentie fabricat, 357.
    Auctoritas conseruanda apud subditos, 426. Auctoritates in concionibus adhibende, et quales, 107.
    Auditorum beneuolentia quomodo captanda, 54. Auditus testimonia. 178. Auditus est secundus equus prudentie, 358. Eius natura, ibid.
    Augmentationis due sunt species, 244.
     Aureola quid sit, 149.
    Auriga nature quis dicatur, 287. Auriga prudentie est ratio, 360.
    Auris, cordis est ianua, 423.
    Aurisia, seu Auidentia, 245.
    Aurum non omne est quod splendet, 426.
    Auster, Spiritum sanctum prefigurat, 28.
    Autumni descriptio mystica, 131.
    Auaritia, 61. Exhortationis contra auaritiam, themata sunt: Auaritia idolorum seruitus.  Tria sunt insatiabilia, quartum uero nunquam sufficit.  Auaritie malignitas, 61. Auaritiam accusant fortuna et natura, ibid. Auaritia insatiabilis, 433. Auaritia dicitur lutum, 122. Auaritie malitia, ibid. Auaritia uocatur nummulatria, ibid, 206. Auaritiam detestando, docto carmine describit auctor, 307. Auaritie effectus pessimi, ibid. Auaritia sacerdotum taxatur, 153. Auaritia dicitur furia infernalis, 405. Cum toto suo famulitio hominem impugnat, ibid. Auaritie arma, quibus hominem impugnat, 414. Superatur a largitate, ibid. Remedia contra auaritiam, 512.
    Auarorum misera conditio, 426, 327. Auarus nunquam satiatur, 429.
    Auium in uere cantillatio pulchre describitur, 289. Auium omnium et singularum nature describuntur, 284.
    Axim in curru Prudentie conficit Logica, 350. Eidem uarios flores insculpit Rhetorica, ibid.
    Azymi explicatio mystica, 150.




B
    Babylon typus mundi, 155.
    Bacchi latria quid? 59. Bacchi latria uocatur Ebrietas uel Gula, 59. Bacchi latrie cultus describitur, 305. Bacchilatria, nummulatria, carnilatria, 122. Bacchilatria species est idololatrie, ibid.
    Baptismum omnino reiiciunt quidam heretici, 235. Refelluntur, 236. Baptismi institutio et necessitas, 234. Eiusdem efficacia, 236. Unde habeat efficaciam, ibid. Baptismum paruulorum impugnant alii heretici, 232, 234. Refutantur, et baptismi necessitas probatur, 233 et seq. Eiusdem ualor et efficacia declarantur, 234. Baptismus successit circumcisioni, 235. In baptismo sufficit paruulis fides aliena, 235. Baptismus triplex est, fluminis, flaminis et sanguinis, 97, 235. Baptismus sanguinis equiualet baptismo fluminis, 235. Baptismi iterationem negat Apostolus, 239. Baptismi, Confirmationis et Ordinis dignitas specialis, ibid. Baptismum Ioannis peccata non remittebat, 237. Baptismum cur receperit Christus, 237. Baptismum cur receperit Christus iam adultus, 234.
    Barbarum diuersitas taxatur, 212.
    Beata Maria. uide Maria. Beatitudo huius uite in quo consistat, 157.
    Bellum carnis et spiritus quomodo sedandum, 75. Bellum sensualitatis et rationis, 290.
    Benefactores honorandi et colendi, 428
    Beneficentie et innocentie descriptio, 167.
    Bis dat qui cito dat, 431.
    Betius laudatur, 347.
    Bonorum Fortune inconstantia, 397. Bona terrena, uera bona non sunt, 156. Bonum uerum quodnam sit, 253.
    Botrus Christus est, 10. Botri uirtutes et effectus, 42.
    Bouis interpretatio mystica, 64,
    Brachia designant opera, 47. Brachia Charitatis, 10.
    Bruti spiritus, uide Spiritus bruti.
    Butyrum designat sensum tropologicum sacre Scripture, 149




C
    Calamites, rane species est, 98. Calamites, canibus latratum impedit, ibid., 106.
    Calceamenta, affectus et profectus sunt, 39. Calceamenta etiam figurant incarnationem diuinam, ibid
    Calices mystici, diuersi, 150.
    Campus, humana Christi natura est, 12.
    Cancelli, doctrinam designant obscuram, 16
    Canis in sterquilinio suo multum ualet, 428. Canis beneficiis ad amorem allicitur seruus nequam corrumpitur, ibid.
    Canon penitentialis antiquus, de homicidio uoluntario, 191. Canon alius rigidior, ibid.
    Canonice hore. uide hora.
    Capilli, cogitationes designant, 35. Capillorum compositio curiosa uiros dedecet, 312.
    Capree et hinnuli, doctores sunt, 20. Caprea et hinnulus,  sunt dotes corporis gloriosi, 18. Caprea typus est Christi, 24, 40. Capree comparatur Christus, item et hinnulo, 15. Caprea, contemplationem figurat, 35. Capree et cerui, patriarche et prophete sunt, 15.
    Captiuitas humani generis, 151. Captiuitas bona, ibid.
    Caput hristi, Deus, 32. Caput B. Marie, Christus, 41. Capitis huius come, fideles sunt, ibid. Caput mentem designat, capilli, cogitationes, 23. Quid per caput et pedes Dei designetur, 175.
    Carena quid sit, 192. Carena non est iniungenda clericis, ibid.
    Carmeli interpretatio, 41.
    Caro castiganda, 58. Caro triplici ieiunio refrenanda, 59. Caro nostra paries est impediens uisionem Dei, 15. Caro delicate nutrita rebellat, 426. Caro conqueritur de homine, 62. Caro pugnat contra spiritum, 205. Caro unde prona ad malum, 219. Caro et sanguis quomodo regnum Dei non possidebunt, 218. Carnis exercitus hominem impugnans describitur, 75. Carnis motum excitant, otia, uina, dapes, 422. Carnis stimulum debellat ratio, 413. Carnium esum damnant heretici, 256. Refelluntur, ibid., 256, 257. Christus carnes comedit, ibid. In carnalium peccatorum confessione, non inquirende sunt circumstantie nimis minute, 185.
    Caseus, designat sensum allegoricum sacre Scripture, 149.
    Castello comparatur B. Maria. Item, ciuitati Ierusalem, 121.
    Castitas sub typo uirginis describitur, 313. Castitatis insignia, ibid. Eiusdem bona, 60. Castitatis unguentum pretiosum, 60. Commemorantur diuersi, qui olim castitate clari floruerunt, 313.
    Casuum reseruatio approbatur, 192.
    Catharorum heresis, 248.
    Causa efficiens et formalis, que, 205. Causa formalis immutabilis, effectum habet immutabilem, ibid.
    Cauerna macerie, uulnus designat lateris Christi, 17.
    Cedar, quis et qualis fuerit, 7.
    Cedrus imputribilis est, 11.
    Cella uinaria dicitur contemplatio, 14. Cella uinaria, exstasis est, 14. Cella uinaria, lex est Mosaica, 13.
    Cellarium uocatur celum, 6.
    Charitas uide Dilectio et Amor. Charitatis laus et uirtus, 82 Charitas, forma omnium uirtutum, 89. Charitas Deus est, 84. Charitatis efficacia, 150, 230. Charitatis necessitas, 83. Charitatis ordo declaratur, 85. Charitas omnium uirtutum origo, 83. Charitatis querele de homine, 62. Charitas de Deo triumphat, 83. Charitas B. Marie, 13. Charitas per ubera B. Marie designatur, 24.
    Cherubim interpretatio diuersa, 141 Alarum cherubim mystica interpretatio, 141, 173 et seq. Cherubinorum aspectus mutuus, 142. Cherubim, uide Alarum cherubim.
    Chori castrorum, conuentus sunt uirtutum, 39.
    Christus fuit uerus Filius Dei, 224. Fuit uerus Deus et homo, 225. Christum habuisse corpus celeste docuerunt quidam heretici, 225. Refutantur, ibid. Christus qua ratione dicatur celestis, ibid. Christus dicitur hostia pro peccato, 239. Christus celorum rector, 376. Christus rector Ecclesie, 175. Christus cultor uinee, 128. Christus dicitur admirabilis et consiliarius, 145. Christus est Deus, 146 Christus uerus est dies, 24. Christus dicitur pacificus, 128 Christus flos uirge florentis, 154. Christus lux uera, 145. Christus dicitur inclytus, 144. Christus sigillum Dei Patris, 154. Christus comparatur capree, 15. Item, oui et Agno, 142. Christus dicitur Iustus, quia omnis iustitie fons, 143. Christus dicitur splendor cuius appellationis ratio pulchre deducitur, ibid. Christus comparatur Bombyci, seu uermi qui sericum texit, 151. Christum non assumpsisse uerum corpus, fabulantur quidam heretici, 214. Refelluntur, 215. Christus carnem assumpsit, non culpam, 15. Christum assumpsisse humanam naturam probatur rationibus, 216. uere comedit, ibid. Christus humane nature defectus omnes assumpsit preter peccatum et ignorantiam, 215. Christus in propria uenit , quando uenit in mundum, 207. Christi humana natura dicitur lampas, cuius flamma est natura diuina, 144. Christi humana natura per campum designatur, 12. Christi diadema, 22, 144 Christi triumphus, 145 Christus dedit dona hominibus, 151. Christus diuersas leges homini prescripsit, 145. Christus quare uoluerit baptizari, 237. Christus clamat in deserto, 142 Christus interpellat pro nobis, 254. Christus cur orauerit in locis desertis, 153. Christus transfiguratus est in monte Thabor, 215. Ostendit naturam uere glorificatam, ibid. Christi humilitas, 24, 137. Christi obedientia, 137. Christi pena, ibid. Christi patientia, ibid. Christi mors, 138. Eiusdem mortis efficacia, ibid. Christi ascensus triplex, ibid. 151. Christi descensus triplex, 151. Christus ad inferos uere descendit,  213 Christus in corpore ascendit in celum, 214. Christi corpus dicitur templum, 121. Christi corpus spirituale, est Ecclesia, 175, 214. In Christo triplex salus, 132. Christum quomodo spiritualiter concipere possimus, ibid. Christo hospitium in mente nostra quomodo parare debeamus, 121. Christi caput Deus est, 32. Christi come quare dicantur nigre, 32. Christi diuinitas per guttur designatur, 34. Christi crura sunt predicatores, 33. Christum dedisse apostolis suis uerum corpus, probatur, 247. Christi corpus non recte dicitur fieri de pane, 245, Incorruptibile et indiuisibile est, ibid. Christi corpus cur sub alia forma lateat in Eucaristia, ibid., 247, 248.
    Ciborum superfluitatis effectus, 305. Ciborum superfluitas uiam sternit ad luxuriam, ibid. Cibi spirirituales, uirtutes sunt, 10.
    Cicero de Rhetorica optime est meritus, 349.
    Cincinni, cogitationes designant, 29.
    Circumcisionis mysterium, 146. Circumcisio multiplex, ibid. Circumsioni successit baptismus, 235.
    Circumspectio quid sit, 88. Circumspectione opus est in lectione Scripturarum, 161.
    Circumstantie que et quales confitende, 186. Circumstantie homicidii, 187. Circumstantie peccati luxurie, ibid. Circumstantie mendacii, ibid.
    Cistercienses, tempore Alani, erant litterati, 25.
    Ciuitates Dei tres sunt, mundus, Ecclesia et B. Maria, 120. Ciuitas, uide B. Maria.
    Claustrales. Ad claustrales seu religiosos, insignis habetur exhortatio super hoc themate: Ecce quam bonum, et quam iucundum, habitare fratres in unum.  Claustralis unitas in tribus consistit, 111, 119. uide Religiosus.
    Clementia est ornamentum regum, 81.
    Cleopatra sibi ipsi mortem intulit, 339.
    Clericorum ignorantia et socordia carpitur, 104.
    Celum uarie sumitur, 130. Celum dicitur, SS. Trinitas, ibid. Celorum secreta rimatur prudentie, 336. Celi uia arcta, 367. Non nisi uirtutibus peruia, ibid. Ad celum itur diuersis uiis, 433. Celi empyrei delicie, 373. Celi empyrei incole, 374. Celum incolunt sancti de terra assumpti, 375. Celi empyrei splendorem ferre non potest prudentia, 73. Eiusdem uaria mirabilia considerat, 383. Celum et terra quomodo transibunt in die iudicii, 219. Celestia dulcius sapiunt illi qui mundanorum falsitatem expertus est, 434.
    Cogitationes carnales designantur per populum.  115. Cogitatio ordinata, 179.
    Cognitio ex acta rerum superlunarium nature uires excedit, 373.
    Collum dicitur humilitas, 26. Collum B. Marie, Obedientia eius est, 9. Collum B. Marie doctrina eius est, 40.
    Columba Spiritum sanctum designat, 11. Columbarum oculi lex et prophete, ibid.
    Columne ferculi Christi, dona sunt Spiritus sancti, 21.
    Come Christi quare dicantur nigre, 32.
    Compunctio, seu Contritio. Huius exhortationis duo habentur themata, 96. Scindite corda uestra, et non uestimenta uestra.  Sacrificium Deo spiritus contribulatus.  Compunctio quid sit, 96. Quatuor affectionum qualitates, quibus homo compungitur, ibid. Compunctionis natura, et uirtus, ibid. Compunctionis efficacia, ibid. 97. Compunctionis descriptio, 177. Compunctionis causa duplex, timor et spes, ibid. Conceptio B. Marie sine culpa fuit, 146.
    Concio. uide Predicatio. Concionationis descriptio, 53. Conciones debent esse breues, 55. In concionibus adhibenda sunt exempla, 55. An etiam adhibenda sint dicta gentilium, 54.
    Concordie natura et laus, 337. Eiusdem potestas et effectus, ibid. Concordia gestat ramum oliue, 338. Eiusdem discursus, ibid. Concordie efficacia, 339. Concordie defectu, multa mala in orbe contingunt, 338. Sine concordia nichil durabile, 339. Concordia federat animam corpori, 390. Concordie uerbis animata prudentia, legationem assumit ad Deum, 340. Concordia in curru prudentie partes disponit et unit, 357.
    Concubine, predicatores uani sunt, 36.
    Confessarium accedere debet in Paschate, etiamsi nullius peccati quis sibi conscius sit, 194, 48. Confessarius quomodo penitentem excitabit ad contritionem, 188. Confessarius complicem suam audire non debet, 194. Confessarius pro penitente debet orare, 194. Quomodo tractabit reum in penitentem, 188. Confessario penitentie sunt arbitrarie, 193. Confessarii debent esse prudentes in satisfactionibus iniungendis, 187. Confessario penitentiam iniungenti obediendum, 124. Confessario penitenti acquiescere debet in penitentie iniunctione, 190.
     Confessio peccatorum, 98. Exhortatio ad confessionem habetur sub thematibus sequentibus: Confitemini alterutrum peccata uestra.  Dixi: Confitebor aduersum me iniustitiam meam Domino.  Confessio quadruplex est, 98. Confessio sacramentalis quid sit, 175. Prefigurata fuit , 195. Confessionis necessitas, 195. Confessio debet esse integra, 175. Confessionem sacramentalem impugnant heretici, 241. Refelluntur, et confessionis necessitas astruitur, 242, 243. Ad confessionem tria requiruntur, 195, 242. Preparatio necessaria penitenti ante confessionem, ibid., 195. Confessio ore facienda, et non scripto, 264. Confessio debet esse omnium peccatorum, seu uniuersalis, 99, 175, 196. Confessio debet esse humilis, 176. Confessio debet esse simplex, uera, integra et firma, ibid. Confessionis integritas tria requirit, 99 Confessionis sigillum, 264. Confessionis impedimenta plura, 98. Recensentur decem, 176. Eorumdem remedia, ibid. Confessio, tempore necessitatis, cum sacerdos haberi non potest, utiliter fit laico, 196, 264. Confessiones secularium audire non debent religiosi, 194.
    Confirmationis sacramentum reiiciunt heretici, 251. Refutantur, ibid. A Christo institutum est, ibid. Eiusdem dignitas, ibid. Eiusdem effectus, ibid. Eius minister est episcopus, ibid. Confirmatio iterari non potest, 239.
    Confitende sunt peccatorum circumstantie, et quales, 176, 186. Confitenda sunt dubia tanquam dubia, 197. Confiteri nemo debet quod non fecit, 195. Confitens, si uel unicum peccatum mortale omittat, confessio inualida est, 429.
    Conflictus. uide. Pugna. Conflictus uitiorum et uirtutum preludium, 406.
    Coniugati. Ad coniugatos exhortatio habetur, 114. Sub thematibus diuersis.
    Coniugium in paradiso institutum, ibid. Coniugii dignitas et uirtus, ibid Coniugii sanctitas stabilitur multis rationibus et auctoritatibus, 249. Coniugii incommoda, 114. Coniugii spiritualis bona, ibid. Ad coniugium spirituale hortatur, ibid. 116. Coniugati de quibus admonendi, 108. Ad coniugatos admonitio salutaris, 114.
    Conscientia mundanda ante sumptionem corporis Christi, 434. Conscientia quomodo examinanda, 97, 119. Conscientie puritas perpetuum causat mentis gaudium, 73. Conscientie testimonium efficax, 122. Conscientie erronee effectus, 269. Conscientie uitiate miseria, 73. Conscientia mala, liber est diaboli, ibid.
    Consecrationis uerba falso interpretantur heretici, 247. Refutantur, ibid. Post consecrationem nichil remanet substantie panis, 247. Quomodo panis desinat esse, 245. Consecrationum multiplicatione non augetur corpus Christi, ibid.
    Consilio subinde et pauperes ualent, 429.
    Consonantes mute, cur sic dicte, 222.
    Consortium quale quis frequentet, diligenter attendendum, 435. Consortia praua fugienda, 422. Consortia praua quam periculosa, 434.
    Conspersio quid sit, 150.
    Constantia mentis, 392.
    Consuetudo mala difficile omittitur, 423
    Contemplationis encomium, 23. Contemplatio per montes designatur, ibid. Contemplationis fructus, 14. Contemplatio dicitur sopor, 14. Contemplationi aptiores sunt uirgines, ibid.
    Contemptus mundi, 55. De hoc insignis habetur exhortatio, que facile in concionis formam eleuari potest, docens quomodo suadendus sit mundi contemptus, sub themate sequenti: uanitas uanitatum, etc. , 55. Contemptus sui huic exhortationi tria prefiguntur themata, 56. Memorare nouissima tua.  Ego sum uermis, et non homo.  Homo natus de muliere, etc.  Contemptus sui quomodo suadendus, 56. Contemptus terrenorum. uide Spes celestium. Contemnenda sunt omnia terrena, quia fallacia. Contemptus timoris mundani, 69.
    Continuatio quomodo fiat, 224.
    Contritio. uide Compunctio. Contritionis descriptio, 243 Contritionis efficacia, 242. Contritio ante confessionem excitanda, 188. Contritio interior necessaria, 195. Contritio requiritur etiam pro uenialibus, 196. Contritionis mater est timor, 97. Contritionis excitande praxis, 188. Contritio subinde per se sufficiens est ad culpe deletionem, imo et pene, 188 Per contritionem non remittitur peccatum sine proposito aut uoto confessionis, 243. Contritionem confirmat satisfactio, 195. Contritionem ueram se habere nemo scire potest, 265.
    Corda nostra quomodo scindenda, 147. Cordis humani instabilitas, 427. Cordis ianua auris est, 423. De cordis abundantia os loquitur, ibid.
    Cornipes, idem quod animositas, 407
     Corona nature, gemmis ornata est, 283.
    Corpus Christi. uide Christi corpus. Corpus suum cur Christus nobis dederit sub alia forma, 245. Corpus Dei Ecclesia dicitur, 174. Corpus B. Marie imputribile, 11. Assumptum est in celum, 12. Corpus Domini cibus est, quibusdam salutaris, aliis insalubris, 183. Corpus humanum ex elementis format natura, 389 Corporis humani pulchritudo, ibid. Corpora humana ex 4 componuntur complexionibus elementaribus, 290. Corpus mouetur ab anima, 224. Non omne corpus est animatum uel inanimatum, 222. Corpus inanimatum quodnam proprie dicatur, 222. Corpori non indulgendum, 58 Corpori non ita prouidendum ut obliuiscamur spiritus, 430. Corporis languores medicamina sunt mentis, 75.
    Correptio quomodo facienda, 90.
    Corruptionis principia que, 223.
    Creator omnium est Deus, 206. Creator debet esse increatus, 209.
    Creata omnia sunt mutabilia, 205. Creata simul est substantia rerum, sed non forme species, 160
    Creature omnes utiles sunt, 206.
    Crimen. uide uitium et peccatum. Crimina nunc palam et impune grassantur, 304.
    Crines, designant cogitationes, 26.
    Crudelis non est qui crudeles interimit, 273.
    Crura Christi mystica, sunt predicatores, 33.
    Crux. De sancta cruce, sermo habetur formatus, 136 et seq. Sub hoc themate: Ascendam in palmam, et comprehendam fructus eius.  Crux Domini per palmam significatur, 136. Crux Christi dicitur scala, 137. Per scalam hanc ascendunt angeli, ibid. Crux Christi terribilis, ibid. Item, ianua celi, ibid. Crucis scala sex habet gradus, ibid. Crux Christi dicitur principatus, 145. Crucis dimensiones quatuor, 138. Crucem quomodo ascendere debeamus, 139. Crucem triplicem debemus ascendere, 138.
    Cupidinis potestas uulgo iactate, 160, 298.
    Cupiditas insatiabilis, 423.
    Curiositas humana reprehenditur, 160. Curiositas inutilis fugienda, 162.
    Currus nature a pauonibus trahitur, 287. Currus prudentie edificatur, 340.
    Custodia Ecclesie. uide Ecclesie custodia. De custodia Ecclesie exhortatio habetur, 127 et seq.
    Cyllenius, dicitur Mercurius, 336.




D
    Da cito quod dare uis, 392. Dat bis qui cito dat, 431.
    Demonum casus e celo describitur, 362. Demones obdurati sunt in malitia, 210. Demones dicuntur leones, 25. Demon sub uariis speciebus hominem tentat, 103. Demones informare corpora humana, docuerunt heretici, 209. Refutantur eorum rationes, 210.
    Damasci interpretatio, 41.
    Daniel, contemplatiuum designat, 155.
    Dentes, significant exercitia spiritualia, 35. Dentes B. Marie quid significent, 23.
    Derisio uitanda, 422.
    Desertum dicitur mundus, 46
    Descensus Christi multiplex, 150
    Desidia. uide Acedia. Desidie somnus, 64. Eiusdem cause, ibid. Desidia uocatur, sterquilinium, 156. Desidia omnis iniquitatis mater, 301.
    Despectus hominem impugnat, 404. Filia est discordie, ibid.
    Desponsatio Christi, incarnatio eius est, 22.
    Detractio. Detractionis iniquitas fuse declaratur, 93. Detractio peccatum est in Spiritum sanctum, 94.
    Detractor sibi magis nocet quam alteri, ibid. Detractores canibus comparantur, ibid.
    Deus unicus est, omnis infirmitatis aut mutabilitatis expers, 296. Que de diis gentium scripserunt pete, figmenta sunt, ibid. Deus trinus est, non triplex, 277. Diuinarum personarum pluralitatem negant Iudei, 270. Refelluntur, 277. Deus super solium sedet, Seraphin uero stat, 173. Dei solium, eternitas, ibid. Deus post omnia est, non tempore, sed eternitate, 174. Deus omnium Creator est, 206. Deum omnia creasse, etiam plures philosophi cognouerunt, 208. Rationibus etiam probatur, ibid. Dei mirabilia replent omnia tempora, 173. Dei opera intellectus humanus non comprehendit, 173. Deum uidere mortalis homo non potest, 35. Dei prouidentia cuncta gubernat, 291. Deus mundum ab eterno conceptum in tempore creans, diuersas in eo rerum species produxit, 297. Deus creaturarum propagationi naturam prefecit, ibid. Ipse tamen naturam dirigit, ibid. Deus naturam perficit,  335. Deus uerax est in promissis, 226. Dei misericordia elucet etiam in punitionibus, 227. Dei uisio, 212. Dei flagella iustum examinant, 76. Dei uoluntas superis pro lege est, 381. Deus non uult mortem peccatoris, 273. Deus conqueritur de homine, 62. A Deo semper incipiendum, et in illo finiendum eleganti prorsus carmine docetur, 461. Deus exorandus ut animam creet bonam, 335. Dei arcem conscendit prudentia, comitata fide et theologia, 383. Deo se prosternit prudentia, ibid. A Deo erigitur et confortatur, 384. Deum alloquitur cum omni humilitate, ibid. Deum rogat, ut nature succurrat, formatione hominis noui, 384. Deus consolatur prudentiam, 386. Petitioni eius assensum prebet, ibid. Deus promissum prudentie implet, 387 Deus animam creat, eamque prudentie commendat, ibid.
    Deuotio duplex est, nature et gratie, 267.
    Dextera sumitur pro uita eterna, leua pro uita presente, 45. Dextera et sinistra, prosperitatem et aduersitatem significant, 6. Dextera Christi diuinitas eius est, 14. Leua, humanitas, ibid., 14
    Diabolus dicitur princeps mundi, 204. Diabolus homicida est ab initio, 208. Diabolus mundum non potuit creare, ibid. In diabolo est compositio proprietatis ad subiectum, ibid. Diabolus osculatur hominem multiplici osculo, 119. Diabolus. uide Demon.
    Diadema Christi, 22, 144. Diadematis deriuatio, ibid., 144 Eiusdem mystica interpretatio, ibid. Diademate Christus coronatus est quadruplici, ibid. Diadema Christi, humana eius natura est, ibid.
    Dies iudicii. uide Iudicii dies. Dies gratie, 117. Dies scientie, ibid. Dies prosperitatis, ibid.
    Digiti, designant opera discreta, 30.
    Dignitates seculi, larue sunt, 156.
    Dilectio Dei. uide Charitas. De dilectione Dei exhortatio habetur, 82, sub thematibus sequentibus. Diliges Dominum Deum ex toto corde tuo, et ex tota anima tua, etc.  Deus Charitas est, et qui manet in caritate, in Deo manet.  Dilectio. uide Amor et Charitas. Dilectionis efficacia, 47. Dilectionis Christi excellentia, 47. Dilectio gratie, 83, Dilectio fortune, ibid. Dilectio proximi, 84. Huius exhortationis themata sunt: Diliges proximum tuum sicut te ipsum.  Diligite inimicos, et bene facite his, etc.  Dilectio proximi commendatur, 83. Dilectio proximi quousque se extendat, ibid. Dilectionis uirtus, ibid.
    Dimidium facti qui bene cepit habet, 432.
    Dionysii Siculi Tyranni, et Damoclis historia, 434.
    Discendum semper, 104. Studendi modus, ibid.
    Discordia omnium primo hominem bello impetit, cum suis asseclis, 403. Discordie comes et assecle, liuor, rabies, furor, lis, ira, respectus, conuitium, infamia, senectus, morbi, etc., ibid., 404. Discordia pugnam inchoat contra uirtutes, 407. Discordia uincitur ab homine iusto, 407. uincuntur et comites eius, 408.
    Discretione opus dum loquimur, 427.
    Diues difficile intrabit in regnum celorum, 432. Diues ab omnibus laudatur, 430. Diuitibus omnia dantur, pauperibus eripiuntur, 427. Diuites et potentes arguuntur, opprimentes pauperem, 430. Diuites quomodo exhortandi ad eleemosynam, 107.
    Diuitiarum fallacia, 115. Diuitiarum uanitas, 55, 57. Diuitie male non sunt, sed earum abusus, 308. Diuitie fortune, 154. Diuitie nature, 155. Diuitie uirtutum, ibid. Diuitie glorie, ibid. Diuitie mentis procurande, 157. Diuitie mentis, seu animi, sapientia et scientia, 393. Diuitie celestes appetende, 57. Diuitie nimie, periculose sunt, 401. Diuitias non nisi moderate dari procurat ratio, 401. Diuitiarum contemptus, 396.
    Docti modo sine honore, 104.
    Doctores Ecclesie per reginas figurantur, 36.
    Doctrina. uide Studium. Ad doctrinam, bona exhortatio habetur, 103 Doctrine utilitates, ibid. Doctrina decus morum, 104 Doctrine contemptus deploratur, ibid. Doctrine talentum uarie absconditur, 107. Doctrina abscondita inutilis, 427. Doctrina pluribus communicata non minuitur, 422. Doctrina B. Marie, 23. Doctrina sacra designatur per lac, 149.
    Dolor. uide Luctus.
    Domini carpuntur opprimentes subditos, 430.
    Dominus domum ornat non contra, 423.
    Domus Isrel sumitur pro Synagoga et pro Ecclesia, 213. Domus nature describitur, 334 et seq. Domus nature in monte sita est, 325. Eiusdem picture, ibid.
    Donum ingenii, intellectus et memorie, 290.
    Dormitio et euigilatio Filii Dei mystice, 142.
    Dryades, seu, Homadryades, dee arborum, 288.
    Dubia confitenda sunt tanquam dubia. uide Confessio.
    Duplicitas Deo odibilis, 163




E

    Ebrietatis descriptio, 59. Ebrietatis effectus, ibid. Ebrietatis malitia, ibid., 178. Ebrietas ad facinora impellit, ibid., 161. Ebrietas uocatur Bacchilatria, 59. Ebrietatem ab effectibus lepide describit, 305. Ebrietas etiam ecclesiasticis familiaris, ibid. Prouocantes sitim arguuntur, 306. Ebrietas dilectionis, 29.
    Ebriis secreta committi non debent, 421
    Ecclesie custodia. De Ecclesie custodia, sermo habetur breuis, ad sacerdotes in synodo congregatos, 127 et seq. Thema: uinea fuit Pacifico meo, que habet populos, et tradit eam custodibus.  Ecclesia dicitur uinea, 128. Ratio comparationis, ibid. Ecclesia dicitur ciuitas Dei, 120. Ciuitatis huius structura, ibid. uide uerbo uinea. Ecclesie radix caritas, 128. Ecclesia dicitur omnia continere, 136. Ecclesie nomen in natiuitate Christi mutatum fuit. Ecclesia dicitur corpus Christi, 214. Ecclesie decor, Creatoris excellentiam manifestat, 163. Ecclesia domus est Sapientie, 165. Ecclesia comparatur lune, 164. Lumen est a Christo receptum, ibid. Eiusdem splendor, ibid. Ecclesia ornatur sanctis, ibid., 164. Ecclesia dicitur corpus Dei, 175, 214. Ecclesia uocatur cubiculum, 20. Ecclesia tabernaculum Christi est, 149. Ecclesia dicitur uinea, 49. Ecclesia uocatur domus Isrel, 213. Ecclesia fluctibus pulsatur, 175. Ecclesie rector Christus, ibid. Ecclesie custodes sunt apostoli et predicatores, 49. Ecclesie uenter dicuntur idiote et simplices, 33. Ecclesie potestas iudiciaria, 263. Ecclesie ministri quales esse debeant, 128. Debent esse prudentes, 129. Prudentia hec in quibus consistat, ibid. Ecclesia sumitur pro congregatione fidelium et pro templo materiali, 254. Ecclesiarum constructionem improbant heretici, 252. Refelluntur, 253. Ecclesie quare construantur, ibid. Ecclesia, uide Templum et orationis locus.
    Effutiendum non est quidquid in buccam uenit, 427.
    Elate palmarum, que non dicantur, 32.
    Eleemosyna. Themata huius exhortationis sunt duo, 100. Frange esurienti panem tuum, etc.  Date eleemosynam, et omnia munda sunt uobis.  Eleemosyne laus, 100. Eleemosyne uirtus, ibid., 101. Eleemosyne plures recensentur species, ibid. Eleemosyne species alie, nimirum frigida, tepida, calida, 101. Eleemosynarum iterum memorantur uaria genera, 197. Eleemosyna cordis melior est eleemosyna corporis, 85. Eleemosyne circumstantie debite, 100. Eleemosyne largiende ex bonis propriis, 162. Eleemosyna est, ignoscere iis qui nos leserunt, 196. Eleemosyne sine penitentia, peccata non remittunt, 197.
    Elementorum concordia, 327. Elementa omnia nature obediunt eique applaudunt, 287. Elementorum miratur concordiam in celo prudentia, 372. Elementa conqueruntur de homine, 62. Elementa noua erunt in die iudicii, 219.
    Emitur care, quod cum uerecundia longis emitur precibus, 425.
    Engaddi interpretatio, 11.
    Enoch raptus est in paradisum, 16, 231. uide Henoch.
    Enos orationes composuit ad inuocandum Deum, 231.
    Epiphanie Historia mystice exponitur, 146.
    Equi currus prudentie, sunt 5 sensus externi, 358, 367. uide Sensus externi.
    Equitatus Dei et Ecclesia, 8.
    Excelsi et elemati distinctio, 173
    Excessus hominem oppugnat, 404, 412. Oppugnandi modus, ibid. Excessus uincitur a moderantia, 412.
    Excommunicationem meditatur natura in luxuriosos, 315 Excommunicatio in diuersos criminosos lata, 320.
    Exempli boni efficacia, 393.
    Exstasis prudentie describitur, 380.
    Extrema Unctio. uide Unctio extrema.




F
    Facies Dei diuersimode sumitur, 146.
    Falsitatis turpitudo, 319. Falsitas ueritati semper insidiatur, ibid
    Fame descriptio, 390. Fame bona, 393. Fama appetitores suos fugit, 307. Fama non fundata in meritis, fallax est, 429. Fama uitiis perimitur, 423. Familiares tibi sint pauci, 90.
    Fastus uitandus, 392. Fastum concitat Alecto ad hominem impugnandum, 402.
    Femur carnalem uoluptatem designat, 31.
    Fenestre doctrinam designant manifestam, 16.
    Ferculum sedes est, 21. Ferculum Christi, humana eius natura est, ibid.
     Fermentum bonum et malum, 150.
    Fictio, seu duplicitas, Deo odibilis, 163.
    Ficus dicitur Synagoga, 16.
    Fides sub typo puelle describitur, 379. Fidei et rationis assensus in quo differant, 292. Fides rationem preuenit, 378. Fidei cedit natura, 379 Fidei magistri sunt apostoli, 378. Fides, porta est Ecclesie, 41. Fides catholica auctoritati diuine innititur, 201. Fidei efficacia, 154. Fidei dona, 396. Fidei se submittere debet ratio, 381. Fidei articuli necessarii tempore legis nature, 236, 277. Fidei articuli necessarii tempore legis Moysis, 236, 277. Fidei articuli necessarii in lege gratie, ibid. Fides aliena paruulis in baptismo sufficit, 235. Fidem sequitur prudentia relicto ducatu rationis, 381. Fides theologiam assumit comitem, 382. Fides, hortatu theologie, prudentiam ab exstasi liberat, 379. Fides offert prudentie speculum, in quo omnia cernat que in celo sunt, licet non nisi obscure, 380. Fides adulationem deuincit. 414.
    Filie Ierusalem, Ecclesie sunt, 20. Filie Ierusalem sancti Patres sunt, 31. Filie Ierusalem uirtutes sunt, 22. Filie Sion anime sunt sancte, 36.
    Filius Dei, uerbum Patris, 151. Filii Dei incarnatio, 376. Filii Dei incarnatio ingentia nobis beneficia contulit, 377. Filii Dei mystica dormitio et euigilatio, 142.
    Finem respice quidquid agas, 425. Finis coronat opus, 79.
    Firmamentum describitur, 366.
    Fletus armatur in hominem, 311. uincitur per risum, ibid.
    Flora, dea florum, 288.
    Florum et herbarum reuiuiscentia eleganter describitur, 288. Florum elegantia iterum uenusto describitur carmine, 287.
    Flos campi, Christus, 12. Flos est caro Christi gloriosa, 16.
    Fluuius, gratiam celestem designat, 120.
    Fons in domo nature scaturiens, 325.
    Foramen, occulta dicitur inspiratio, 30. Foramina petre, uulnera sunt Christi, 17.
    Forme uanitas, 57.
    Formice cautela, 64.
    Fornicatio duplex, 147. Fornicatio. uide Luxuria.
    Fortitudo. Exhortatio ad fortitudinem habetur, 88. Fortitudinis et magnanimitatis excellentia, 188. Fortitudo triplex, 89. In fortitudine non presumendum, 427. Fortitudinis uanitas, 57.
    Fortius dicunt qui minus habent artis, 427.
    Fortune inconstantia, 423, 425. Fortune inconstantia iterum exaggeratur, 397, 399, 400. Fortuna nusquam stabilis, 399. Dum blanditur, decipit, ibid.
    Fortune bona non ornant hominem iustum, 400. Fortune aduersitates equo animo ferende, 72. Fortune cedendum, 425. Fortune domus describitur, 399. Fortune filie sunt, nobilitas, prosperitas, aduersitas, 398. Fortuna et nobilitas domum nature adeunt, 401.
    Forum, sumitur pro loco in quo uenduntur res uenales, et pro populo ibidem existente, 254.
    Fraus, adulatione tentat superare hominem, 414. uincitur a fide, ibid.
    Fronte capillata est, sed post, calua, 399.
    Frugalitas in cibo et uestibus commendatur, 160
    Fures, ordinarie, non occidendi, 273.
    Furia infernalis. uide Alecto.
    Furor hominem debilitat, 425. Furor citius reprimendus, 436.




G
    Galaad, aceruus testimonii interpretatur, 23.
    Gaudium spirituale. Exhortationis huius themata sunt: Letamini in Domino, et exsultate iusti.  Gaudete, quia nomina uestra scripta sunt in celis.  Gaudium mentis extollitur, 73. Gaudium mentis perpetuum, causat conscientie puritas, ibid. Gaudia terrena spernenda, 157.
    Gemelli fetus, sensus allegoricus et moralis Scripture sunt, 23.
    Gemma. Gemmis prefulget corona nature, 383.
    Gene uerecundiam designant, 36. Gene representationem significant passionis Dominice, 24. Gene Christi sunt, qui uerecundantur de peccatis suis, 32.
    Genesim legit Plato, 104.
    Genius describitur sub typo uiri grauis, et modesti, 318. Genii presentiam requirit natura, 316. Genius nature postulationem admittit, 319.
    Gentes quinam dicantur, 128.
    Gentilium dicta utrum in concionibus adhibenda, 54.
    Geometria sub typo uirginis describitur, 354. Eiusdem  opus et usus, ibid. Geometrie dona, 395. Geometria, rotam tertiam in curru prudentie fabricat, 355.
    Glorie mundane uanitas, 425.
    Glorificatio corporum futura in die iudicii, 217.
    Gradus celi, tres, paupertas, humilitas, caritas, 154.
    Grammatica facit temonem in curru prudentie, 341. Grammatice laus, 342. Grammatice fructus et natura, ibid. Grammatice utilitas, ibid., 394. Grammatica rudem materiam adaptat operi, 343. Grammatice auctores et doctores precipui, 344.
    Grammatici solo cortice gaudent, ibid
    Gratia Dei est causa efficiens salutis, 241. Gratiam primam Deus operatur in nobis, sine nobis, ibid.
    Grex tonsarum, quid mystice designet, 23.
    Gula. Contra gulam insignis habetur exhortatio, 58. Super thematibus sequentibus. Castigo corpus meum, etc.  Sobrie et iuste, et pie uiuamus in hoc seculo.  Gule descriptio, 59. Gula uitanda, 58. Gule effectus nociui, ibid. Gula morborum origo, 59. Gula insatiabilis, 433 Gula uocatur sulphur, et luxurie seminarium, 155 Gula hominem oppugnans, expugnatur.
    Gustus, quartus est equus prudentie, 359. Eiusdem natura et dotes, ibid. Gustus temperantia, 178.
    Gutte noctium, obscura sunt sapientia, 29. Guttur Christi, diuinitas eius est, 34.




H
    Habitus compositio, 392.
    Hedi, infideles designant, 8
    Hereses diuerse in primitiua Ecclesia, 201, 246. Hereses antiquas resuscitarunt heretici recentiores, 201, 203. Ab antiquis Patribus confutate sunt, ibid.
    Heretici comparantur lamiis, 54. Heretici per Samsonis uulpes designantur, 128. Heretici quomodo dicantur non debere occidi, 273.
    Harmonia diuersorum instrumentorum musicalium, docto et uenusto carmine describitur, 316. Harmonie celestis melos, 284.
    Henoch a Deo translatus est, 165.
    Herbarum et florum reuiuiscentia eleganti carmine describitur, 288.
    Hermon quid mystice designet, 25.
    Hesebon cingulum meroris interpretatur, 41.
    Hiemis expositio mystica, 130. Hiems infidelitatem designat, 16.
    Hierusalem. uide Ierusalem. Hierusalem, animas designat pacificas, 22. Hierusalem beatam Mariam figurat, 121.
    Hilarii  errores, secundum aliquos, 215.
    Hinnulo comparatur Christus, 15. Hinnuli, corporis et anime Christi typum gerunt, 40.
    Historica relatio de uita et morte Magistri Alani de Insulis, in Preludiis.
    Homo reipublice speciem gerit, 291. In hac republica imperat sapientia, ibid. Homo dicitur omnia continere, 136. Homo quid debeat nature, et quid Deo, 292. Homo creatus fuisset, etiamsi angeli non cecidissent. 212. Homines plures saluabuntur, quam sint angeli qui ceciderunt, ibid. Hominis natura fluxa et caduca, eleganti rhythmo describitur, 419, 436. Hominis perfecti conditiones, 328. Hominum miseria, 56 Homo uermis, ibid. Homo puluis, 57. Homo solus inter omnes creaturas, nature legibus reluctatur, 294, 424. Homo brutales induit mores, 304. Homo purus, humanum genus redimere non poterat, 216. Hominem perfectum in terris optat ratio, 335 Homo nouus et perfectus describitur, 385, 415. Homo iustus strenue uitiis resistit. Discordiam primo aggreditur, et obtruncat, 407. Homo fugiendo, uenerem perimit, 412. Homo iustus, auxilio uirtutum, debellat omnia uitia, 415.
    Homicidii circumstantie confitende, 187.
    Honestatis dona, 393.
    Honoris dona, 393. Honores mundi uani et inconstantes sunt, 110. Honores mundani spernendi, 157. Honorum uanitas, 55. Honor mundanus, fenum et stipula, 156.
    Hore canonice. uide Oratio. Hore orationi deputate, 253. Horarum singularum mystica significatio, ibid.
    Horti diuersa acceptio, 49. Hortus Christi, humana est natura, 34. Horti huius areola, anima est, ibid. Hortus Ecclesie, 49. Hortus Marie, Christus, 28. Hortus Marie, celestis paradisus, ibid.
    Hospitalitas, 105. Themata: Hospitalitatis nolite obliuisci.  Hospes eram, et suscepistis me.  Hospitalitatis encomium, 105. Hospitalitatis meritum, ibid. Hospitalitatis bone conditiones, ibid. Hospitalitas in domo mentis Christo exhibenda, ibid.
    Hospitium mentis quomodo preparandum, 105, 121.
     Humani generis corruptio memoratur, 286. Humani generis captiuitas, 151.
    Humilitas sub typo pulcherrime uirginis describitur et commendatur, 314. Humilitas illustre encomium, 68, 167. Humilitatis tres species, 155, 167. Humilitas Christi, 24. Humilitas B. Marie, ibid. Humilitas tuta est, 424. Humilitatis propugnacula, 24.
    Humilium uox dulcis, 17.
    Hymeneus sub specie uiri describitur, 312.
    Hypocrite et uersipelles arguuntur, 432




I
    Idololatrie tres sunt species, scilicet, Bacchilatria, Nummulatria, Carnilatria, 122.
    Ignis purgatorii grauitas, 100. Ignis purgatorius duplex, ibid
    Ignorantia clericorum carpitur, 104, 183. Ignorantia murus est inter Deum et sacerdotes, 183. Ignorantia affectata, 106.
    Illecebrarum uanitas, 56.
    Imago Dei homo, 154. Imago Dei quomodo in homine, 160.
    Imber inundationem tentationum designat, 16 Imber matutinus et serotinus, 71.
    Immunitas ecclesiastica Noui Testamenti, 273.
    Impietas hominem oppugnat, 413. Impietatis comites recensentur, 405. Omnes hominem impugnant, ibid. Impietas non mouetur blanditiis, 413. Impietas proprio labore fatiscit, ibid.
    Impenitentie malitia, 79.
    Imprudentie bellum, 413. uincitur a prudentia, ibid.
    Incarnatio Filii Dei, 376, 381. In incarnatione Domini, omnes artes liberales fuisse confusas, insigni rhythmo docetur, 418.
    Indulgentie ab episcopis date, ualide sunt, 265.
    Infamia hominem oppugnat, 409. Referuntur eius comites, ibid. Infamia propulsatur, eiusque comites fugiunt, 410.
    Infernales pene quam deuitande, 156.
    Inferni dolores, triplices specie, demones, culpe, pene, 147. Inferni pene quatuor, uermis conscientie, flamma ignis, reuelatio culpe, carentia uisionis diuine, ibid. Inferni pene sunt nouem, 156. Inferni pene eterne sunt, ibid.
    Ingratis seruiendum non est, 431.
    Iniquus cauendus, licet actu non noceat, 429.
    Innocentem accusatum quomodo iuuare debeat is qui culpabilis est, 198. Innocens quis dicendus, 180. Innocentie et beneficentie descriptio, 167.
    Inobedientie malum, 78.
    Intellectus et memorie donum, 290.
    Intentio simplex, 179. Intentionis typus est oculus, ibid. Intentionis efficacia, ibid.
    Interpellat pro nobis Christus, 254.
    Inuidia, 65. Contra inuidiam, insignis habetur exhortatio, cuius hec sunt themata: Deponentes omnem malitiam, et omnem dolum et simulationes, et detractiones, et omnem inuidiam.  uita carnis, sanitas cordis, putredo ossium inuidia.  Inuidie descriptio, 310. Inuidia, quantum malum, 65. Inuidie origo, ibid. Inuidia superbie filia est, 316. Inuidia uermi comparatur, 65. Inuidia sepe laborant claustrales, ibid. Inuidia quos impugnare soleat, 310. Inuidia uirtutibus uitiorum nomina indit, ibid Exclamatio in inuidum, 66. Remedia contra inuidiam, 310.
    Inuidus sibiipsi nocet, 65. Inuidus sibiipsi infestus, 421, 310.
    Ira. Huius exhortationis themata sunt: Omnis qui irascitur fratri suo, reus est iudicio.  Ira uiri iustitiam non operatur , 66. Ira, multorum malorum origo, 66 Ire tres species, ibid. Ira non fouenda, 423. Ira et rancores ex animo euellendi, 67. Ira, et furor hominem debilitant, 425. Ira hominem iniquietum reddit, 423. Ira et eis hominem impugnant, 404. Remedia contra iram, 67 Iras frangit responsio mollis, 422.
    Iracundus sibiipsi nocet, 160.




I
    Iacob excusatur a fraude commissa in Esau, 231.
    Ieiunium. Exhortatio ad ieiunium, 101. Ieiunii efficacia, ibid. Ieiunii uarie sunt species, ibid Ieiunium oris nichil est sine ieiunio mentis, ibid. Ieiunio coactionis ieiunant multi claustrales, 102. Ieiunium caritatis optimum, ibid. Ieiunium a uitiis, ibid. Ieiunii utilitates, ibid. Ieiunii uirtus, 126. Ieiunium triplex, ambitionis, superstitionis,  religionis, ibid. Ieiunii circumstantie, 102. Ieiunium S. Nicolai, ibid. Ieiuniorum tempora in Ecclesia recte instituta, 126.
    Iephte excusatur, 231.
    Ierusalem. uide Hierusalem. Ierusalem, animas designat pacificas, 22. Ierusalem B. Mariam figurat, 35, 121.
    Ioannes Baptista  De S. Ioanne Baptista exhortatio habetur, 151. Super hoc themate. uox clamantis in deserto, parate uiam Domini, etc.  S. Ioannis Baptiste sanctitas et priuilegia, 213. Non dubitauit, utrum Christus esset Dei Filius, ibid. Nec etiam de descensu eius ad inferos, 212. Cur miserit ad Christum, 213. S. Ioannes Euangelista, cur a nuptiis fuerit auocatus a Christo, 249.
    Iob excusatur a peccato, 231.
    Ioseph figura Christi, 142, 146.
    Iosue iustificatur, 231.
    Iouis regia describitur, 365. Iouis stella bona est, ibid.
    Iudei quare non debeant occidi, 273.
    Iudices. uide Principes Exhortatio ad iudices et principes, 110. Iudex legis est minister, 272. Ipse non tam occidit reum, quam lex, ibid. Iudex malefactores occidens, censetur reos diligere, 274. Iudex aliorum, culpam uitare debet, 159. Iudex ecclesiasticus non debet tractare causas sanguinis, 272.
    Iudiciorum soli et poli differentia, 98. Iudicia uaria Dei perpendit prudentia, 382. Iudicium per arcum figuratur, 124. Iudicii timor. De iudicii extremi timore, insignis habetur concio, 122. Super hoc themate: Dedisti metuentibus te significationem, ut fugiant a facie arcus  Iudicii extremi seueritas, 141. Iudicii extremi signa precedentia, ibid. Iudicii extremi die, elementa erunt noua, 219. Item, celum et terra transibunt, ibid. Iudicii diem ignorant sancti, 255.
    Iudiciaria potestas Ecclesie, 263
    Iuramenta omnia esse illicita, docuerunt Waldenses, 269. Contrarium a truitur, 270. Iuramenta superflua mala sunt, 268. Iuramentum quando sit licitum, 270.
    Iurare, ex se, indifferens est, ex circumstantiis autem, bonum uel malum, 270. Iurare, quomodo a Christo prohibeatur, ibid. Iurare per creaturas, quare Christus prohibuerit, ibid.
    Iustitia. Huius exhortationis themata sunt: Diligite iustitiam, qui iudicatis terram.  Beatus uir qui in sapientia morabitur, et qui in iustitia meditabitur.  Iustitia in quo consistat, 81. Iustitie comites, ibid. Iustitia indiget, magna discretione, 82. Iustitia modo languet, 308.
    Iustus dupliciter appropinquat saluti eterne, 116. Iusti anima domus est sapientie, 166.
    Iuuenes delicatius enutriti, laboribus ferendis impares sunt. Iuuenes delicate non enutriendi, 431.
    Iuuenilis feruor notatur, 426
    Iuuentus exercenda. Iuuentutis comes lasciuia. Iuuentutis comes lasciuia, 390.




L
    Labor. Sine labore nichil, 426, 432
    Lac doctrinam sacram designat, 149. Lac humanitas dicitur Christi, 26.
    Lacryme moderande, 72.
    Lamentatio triplex, 72.
    Lamiis comparantur heretici, 54.
    Lampas dicitur Christus, 144.
    Languores corporis, medicamina sunt mentis, 75.
    Laquearia infirmitates figurant, 12. Item designant auditores, 12.
    Largitas sub typo uirginis describitur, 314. Eiusdem uestimenta, ibid. Largitatis insigne encomium, 317. Largitatis et nature conuenientia, ibid. Largitas deuincit auaritiam.
    Lasciuia, comes iuuentutis, 390.
    Latrones occidi possunt, 273.
    Laudandum parce, uituperandum parcius, 87.
    Laus humana non ambienda, nec spernenda, 393.
    Lauacrum mentis designat purgationem, 23, 96.
    Lectionis et studii utilitates, 103.
    Lectulus Salomonis B. Mariam prefigurauit, 20. Lectulum ueri Salomonis  uirtutes ambiunt, 21.
    Lectus quietem mentis designat, 18. Lectus Christi caro eius est, 11. Lectus Christi dicitur sepulcrum eius, 18. Lectus Christi uocatur etiam arx Sion, 19.
    Legatio describitur hymenei, cum litteris nature ad Genium, 315. Legationis sue causam exponit prudentia, 384.
     Legendi et studendi modus, 104. Legendum triplici libro, ibid.
    Leones mystice designant demones, 25.
    Lepra spiritualis, peccatum est, 259.
    Leua, uita est presens, dextera dicitur uita eterna, 45. Leua Christi, humanitas eius est, 14. Leua Christi, sub capite B. Marie, ibid.
    Lex. Legem Mosaicam fuisse malam, nec a Deo datam, contendunt heretici, 226. Refutantur, et quod bona fuerit probatur, 227. Lex Mosaica quare dicatur lex peccati, ibid Quare fuerit abrogata, 228. Lex peccati in membris nostris habitans, 205. Lex uiuendi nature, 59. Legis noue clementia, 273.
    Libani interpretatio, 41. Libani expositio mystica, 25. Libanus Christum designat, 27.
    Liberalitas commendatur, 396.
    Libido. uide Luxuria et Fornicatio. Libidinis malitia, 148. Remedia contra libidinem, 311.
    Libri philosophorum gentilium quomodo legendi, 104. Libri parabolarum prefatio docet quid in hac editione circa ipsum librum prestitum sit.
    Licitum aliquid esse potest dupliciter intelligi, 269.
    Lignum uite Christus, 13. Ligna Libani membra Christi sunt, 21.
    Lilii mystica expositio, 12. Lilium dicitur B. Maria, ibid. Lilium castitatem et humilitatem designat, 17. Lilia colligere, quid mystice sit, 34. Lilia, melius in ualle quam in monte crescunt, 68.
    Lingue ministerium, 136. Lingua blanda, fallax, 424. Lingue euagatio, 91. uide uerbositas, 91. Lingua mendax cani comparatur, 423. Lingua garrula est littera cordis, 92. Lingua moderanda, 391. Linguam refrenare difficile, 91. Lingue modus quomodo adhibendus, ibid.
    Locus orationis. uide Oratio.
    Logica sub typo uirginis describitur, 345. Logica Axim fabricat in curru prudentie, ibid., 346. Logice usus, ibid., 346. Logice utilitates, ibid., 394. Logica sophistarum fraudes detegit, 345. Logice auctores precipui, 347. Logica confunditur in partu uirginis, 381.
    Loqui. uide Effutire.
    Lot peccauit, sed penituit, 231.
    Luciferi miseria describitur, 362. Lucifer quomodo dicatur habitaturus in Antichristo, 211.
    Luctus spiritualis. Exhortatio insignis, in luctus huius commendationem, 71. Themata: Beati qui lugent, etc.  ue uobis qui ridetis nunc, quia lugebitis et flebitis.  Luctus spiritualis triplex est, 71. Luctus spiritualis, quam salutaris, ibid.
    Lune comparatur Ecclesia, 164. Luna a sole mutuatur lumen, ibid., 336, 284, 363.
    Lux perpetua est, ubi uirtutes regnant, 406. Lux boni exempli, 47. Lucem et sapientiam a Deo postulat Alanus, 371, 372.
    Luxum uincit sobrietas, 47.
    Luxuria, 60. Hec exhortatio diuersa habet themata. Luxurie descriptio, 60. Luxurie assecle recensentur, 404. Omnes hominem impugnant, ibid. Luxuria quam detestanda, 60. Luxuria, que mala importet, ibid. Luxuria ignis est, 155. Luxuria filia est gule, 60. Luxurie effectus, 189. Luxuria et crapula sunt consanguinee, ibid. Luxuria et crapula comparantur putredini, 113. Luxuria fedior est sterquilinio, 122. Luxurie arma, 61. Luxuria fugiendo uincitur, ibid., 391. Luxurie crimina uaria commemorantur, 295. Luxurie uitia recensendo, ea honestis uerbis palliat natura, 297. De luxuria innaturali conqueritur natura, 294.
    Luxuriosi homines nature tunicam scindunt, 296. In luxuriosos meditatur excommunicationem natura, 315.




M
    Maceria, Christus est, 17.
    Magistri clericorum. uide Pascha.
    Maledictio sumitur pro improperio, 232. Maledictio terre, quid importet, 256.
    Malefactores possunt puniri morte, 227.
    Mali semper bonos turbant, 422. Malum supponit pro duobus, nimirum actione ipsa, et actionis deformitate, 204. Malum, quomodo dicatur esse a Deo, ibid. Malum quomodo a Deo non sit, ibid. Mali Punici diuersa acceptio, 43. Malum Punicum, Christi passionem designat, 36. Mala Punica martyres sunt, 38.
    Mammarum et uberum differentia, 26.
    Mandragore interpretatio, 44.
    Manus cur imponerent apostoli baptizatis, 238. Per manuum impositionem peccata remitti, docent quidam heretici, 2, 7. Refutantur, 238. Manus Christi operatores sunt boni, 33.
     Mare conqueritur de homine, 62.
    Maria. De laudibus B. Marie, breuis habetur exhortatio, 153. Egredietur uirga de radice Iesse.  Marie uirginis laudes summam requirunt eloquentiam. In Prologo, 3. Marie uirginis laudes et prerogatiue, insigni carmine celebrantur, 315 et seq. Marie dignitas triplex, scilicet, preelectionis, electionis, subiectionis, 118. Marie conceptio sine culpa fuit, 146. Maria, domus est sapientie, 166. Columne septem huius domus, ibid. Nominis B. Marie celebritas, 5. Marie laus, ex omni creatura elici potest In Prologo, 3. Maria dicitur, tabernaculum Dei, celestis Regis palatium, uirtutum gazophylatium. In Prologo, 3. Maria comparatur uirge, item, castello et ciuitati Ierusalem, 112. Maria dicitur uirga, ob rationes plures, 153. Maria lilium est inter spinas item, Oliua campi et plantatio rose in Iericho, 154. Maria, hortus est conclusus; item, fons signatus, 26, 27.  hortus est aromatum. Item, hortus nucum, 37. Marie uirtutes speciebus aromaticis comparantur, 27. Maria aurore similis, 37. Maria dicitur columba, 36. Item, pre ceteris dilecta, ibid. Maria plena gratia et scientia, 31. Maria dicitur ciuitas Dei, 120. Ciuitatis huius regimen et structura, ibid. Fluuius ciuitatem hanc preterfluens, ibid. Hortus ciuitatis huius, ibid. Maria uocatur Ierusalem. Item, arca Ne et castrorum acies, 35, 37. Maria uirgula fumi, 20. Maria dicitur fons, 21. Maria assimilatur palme, 41. Maria pulchra ut luna, electa ut sol, etc., 37. Marie pulchritudo, 22, 31. Maria pulchra fuit facie, 17. Marie pulchritudo interior, 8 Marie pulchritudo exterior et interior, 22. Maria comparatur Ecclesie, 9. Item, turturi, ibid. Maria per polum figuratur, 121. Maria fuit ex semine Dauid, 226. Marie caput Christus est, 41. Come huius capitis, fideles sunt, ibid. Maria sub cruce suscitata, 46. Maria dicitur paruula et ubera non habens, 48. Maria, soror Christi, ibid. Maria soror et sponsa Christi, 25, 26. Maria Christo desponsata dicitur, 144. Maria, prima omnium uirginitatem uouit, 13. Maria incarnationem Christi desiderat, 3 In Prologo, 44. Maria presentiam et incarnationem Christi exoptat, ibid., 5. Maria osculum petit, et quale, 4. Marie ubera petit Christus, 4. Marie ubera quid mystice designent, 5. In Marie uirginis partu, logica confunditur, 381. Maria, uirgo fuit in partu, et post partum, 121. Maria porta fuit soli Deo peruia, 29. Maria, mons myrrhe et collis thuris, 25. Maria dicitur Sunamitis, 38. In Maria nullum unquam regnauit peccatum, 25, 39. Marie in mens paradisus est, 27. Marie operationes dicuntur paradisus, 27. Marie locutiones, fructus pomorum sunt, ibid. Marie gressus sunt uirtutes, 39. Maria, tota mente Christum dilexit, 8. Maria, liquefacta igne diuino, 30. Maria, quomodo dicatur nigra, 6. Maria, quare dicatur fusca, 7, 1. Sol iustitie decolorauit eam. ibid. Maria, diu Christum querens, non inuenit, 18, 19. Maria quomodo Christum non inuenit, 18. Maria quomodo Christum non inuenerit, 31. Maria quomodo uulnerata, ibid. Maria, tempore passionis, fugientibus apostolis, firma mansit in fide, 7. Maria apostolos docuit, 45. Maria antiquos Patres instruxit de Christo, 34. Maria loca sancta peragrauit, 19. Maria Christum inuenit in Assumptione sua, 19. Marie corpus assumptum est in celum, 12 Martis palatium describitur, 364. M. B. Marie, Synagoga dicitur, 7.
    Mater cuiuslibet, triplex, scilicet, naturalis, carnalis et spiritualis, 139.
    Medici tam spirituales quam corporales, honorandi, 162.
    Meditatio B. Marie gutturi comparatur, 42. Meditatio Scripturarum diuinarum quantum Deo placeat, 43.
    Mel diuinitatem designat, 26. Mel etiam designat uitam fidelium, 149.
    Mendacium exhortationi huic duo prefiguntur thematha, 92. Deponentes mendacium, loquimini ueritatem unusquisque cum proximo suo . Abominatio Domino, labia mendacia, etc.  Mendacii iniquitas fuse declaratur, 92. Mendacium enorme uitium est, 157. Mendacii malitia describitur, ibid. Mendacium triplex, 93, 157. Mendacium omne esse peccatum mortale, docuerunt Waldenses, 268. Refutantur, ibid. Mendaciorum tria sunt genera, ibid. Mendacia officiosa et iocosa, sunt peccata uenalia, ibid. Mendacium perniciosum ex genere suo, est peccatum mortale, ibid. Mendacium nullum sit sine peccato, saltem ueniali, 269. Mendacii circumstantie confitende, 187.
    Menius qualis fuerit, 326.
    Mentem nostram quomodo Spiritui sancto preparare debeamus, 134. Mentis constantia commendatur, 392. Mentis puritas, 179. Mentis delectatio in Deo, ibid.
    Mentiri tametsi nunquam liceat, ueritatem tamen silere, interdum licet, 269.
     Mercurii sphera describitur, 364.
    Meridies tempus passionis designat, 8.
    Meritum perfici quid sit. 228.
    Michalus doctor musices laudatur, 354
    Militia. Ad milites exhortatio habetur, 108. Super themate sequenti: Neminem concutiatis, nemini iniuriam faciatis, etc. 
    Milites multi uixerunt sancte, 108. Milites sui temporis reprehendit Alanus. Que reprehensio, huius etiam temporis militibus conuenit, ibid. Militi Christiano quomodo uiuendum, 109. Milites spirituales instruuntur, ibid. Miles in bello iusto hostes occidendo non peccat, 273.
    Mille argentei omnem mundanam designant substantiam, ibid.
    Millenarius numerus perfectionem designat, 49.
    Minister. A ministri bonitate non dependet uis sacramentorum, 267.
    Miraculorum non est querenda ratio, 245. Miracula circa sacramentum Eucaristie, 248.
    Miseria uite humane, 56, 309.
    Misericordia. De misericordie commendatione, prolixa habetur exhortatio, 79. Cuius hec sunt themata. Beati misericordes, quoniam ipsi misericordiam consequentur.  Misericordiam uolo, et non sacrificium. . Misericordie commendatio, 79. Misericordie efficacia, ibid. Misericordie motiua, 80. Misericordia Dei erga homines, 79 Misericordia Christum cruci affixit, 137. Misericordia est clauis celi, 80. Misericordia supereminet iudicio, 386. Misericordia Dei elucet etiam in punitionibus, 227. Misericordia, quando et quibus exhibenda, 80. Misericordia indiscreta, disciplinam destruit, ibid.
    Missa. uide Sacerdos. Missa sacerdotis concubinarii utrum audienda sit, 267.
    Modestia. uide Temperantia. Modestie et pudicitie dona, 391
    Monachus. uide Religio et claustrales. Monachus unde sic dictus, 112, 119. Monachorum uirtutes proprie, 166.
    Monile castitatem designat, 40. Monile B. Marie, obedientia Christi est, 9.
    Monstra uaria olim a diuersis heroibus prostrata, 203.
    Montes contemplationem designant, 23. Montes aromatum, excellentie sunt uirtutum, 50. Montes Bethel, sancti sunt, 18. Montes et colles, patriarche et prophete sunt, 15. Per montes designantur etiam peccatores, 131.
    Mors certa, hora incerta, 420, 436. Mors triplex exponitur, 145. Mortis umbre tres, ibid Mors non timenda, 72. Mortis timor quomodo propulsandus, 70. Mors amara mundanis, 163 Mors bona iustis, ibid. Mortem peccatoris quomodo non uelit Deus, 273. Morte puniri subinde possunt malefactores, 227. Mortem multi minantur qui eam non inferunt, 424.
    Mortui quadriduani mystica expositio, 130. Mortui eiusdem resuscitatio, ibid.
    Moyses contra calumniatores defenditur, 231. De eiusdem corpore altercatus est diabolus, 231.
    Mulieri fidendum non est, 422.
    Mundare seipsum debet, qui alium uult mundare, 432.
    Munditiam corporis plures curant, munditiam mentis negligentes, ibid. Munditia carnis commendatur, 178. Munditie carnis studendum, 148. Munditia quinque sensuum, 179.
    Mundus a Deo creatus est, 206. Mundus mutabilis est, 205. Mundus dicitur ciuitas Dei, 120. Mundi regimen. Mundus dicitur respublica. Mundus accipitur sepe pro mundi amatoribus, 205 Mundanarum deliciarum uanitas, 398. Mundarum rerum omnium uanitas, 424. Mundus procellosus, 422. Mundus totus in maligno positus, 384. Mundi contemptus. uide Contemptus mundi. Mundum quomodo contempserunt Patres antiqui, 56 Mundi contemptus quomodo suadendus, 55. Mundanorum multifaria pericula, 308.
    Murenula dicitur sapientia diuina, 9.
    Muri inter Deum et sacerdotes sunt impotentia, ignorantia, negligentia, 183. Muros hos quidam transcendunt, 184. Muri hi quatuor modis perfodiuntur, ibid. Muri hi quando totaliter destruantur, ibid. Murus quandoque designat firmitatem, 48.
    Mus comedens hostias consecratas, non comedit corpus Christi, 246.
    Musica sub figura uirginis, eleganter describitur, 353. Musice auctores precipui, ibid. Musice dona, 395. Musice efficacia et usus, 353. Musica, rotam secundam in curru prudentie fabricat, 354.
    Mustum, dicitur sensus Scripture mysticus, 45.
    Mutatio quid proprie sit, 208. Mutatio triplex est scilicet, alteratio, alteritas, transsubstantiatio, 244.
    Myrrha significatio mystica, 10. Myrrha, penalitates sunt. Myrrha mortificatio est, 30.




N

    Nape, dee sunt siluarum, 288.
    Nardus carnem B. Marie designat, 10. Item famam B Marie, ibid. Nasus designat discretionem, 41.
    Natitiuas. De natiuitate Christi, insignem uide exhortationem, 145. In natiuitate Christi apparuerunt duo soles, 141.
    Natura humana fluxa et caduca eleganti rhythmo depingitur, 419. Natura paucis contenta, 90. Nature pulchritudinem sub specie puelle, subtiliter describit Alanus, 282, 283. Natura coronam auream in capite gerit, 283. Eiusdem corone gemme describuntur, ibid. Nature uestes, 284, 287. Nature pulchritudo omnium rerum creatarum pulchritudinem superat, 287 Nature currus a pauonibus trahitur, ibid. Nature aurige, ibid. Nature obediunt, et quodammodo congratulantur, sol, luna, stelle, aues, mare, uenti, pisces, nymphe, dryades, nape, Flora, et Proserpina. Que congratulatio docte et uenuste describitur, 287, 288. Natura Deo dirigitur, 292. Naturam uenerantur uirtutes omnes, 317. Nature encomium docto carmine decantatur, 293. Eiusdem laus, 318. Natura cedit fidei, 379. Nature potestas limitata, 370. Nature obediunt stelle, planete, aues, ceteraque animantia terre, 284 Nature legibus omnes creature obediunt preter hominem, 424. Natura rerum propagationi cooperatur, 301. Natura Alanum  accedit, consternatum confortat, 289, 290, 293. Beneficia ei impensa commemorat, ibid. Nature uultum tristitie obnubilatum uidet Alanus, 282. Nature gratiam sibi conciliat Alanus, 293. Natura conqueritur de procliuitate hominum in peccata contra naturam, 294. Natura recensens uaria crimina, uenerea, ea honestis uerbis palliat, 297. Natura sui contemptum in hominibus deplorans, optat creari hominem perfectum, 323. Natura conuocat concilium uirtutum, ibid. Nature domus describitur, 324. Natura deprauatos hominum mores deplorat, 327. Natura conqueritur de uitiorum in terra dominatu, 315. Nature epistole ad Genium, in qua conqueritur de humani generis luxuria innaturali, 315. Item de pluribus aliis sceleribus, 316. Nature necessitas iterum exponitur, 384 Natura hominem perfectum formari desiderat, 370.
    Naturalis coniunctio maris et femine uerbis honestissimis subtiliter commemoratur, 270.
    Negligentia, murus est inter Deum et sacerdotes, 184.
    Neronis crudelitas, 326.
    Nicolaus . De S. Nicolao habetur sermo, 139, sub hoc themate: Quoniam tu es qui extraxisti me de uentre, spes mea ab uberibus matris mee.  S. Nicolaus, a natiuitate, per gratiam directus fuit 139. S. Nicolai ieiunium predicatur, 140. Eiusdem continentia commendatur, ibid. Item, eleemosyne et miracula, ibid. Exhortatio ad imitationem sancti Nicolai, ibid. nobilitas filia est fortune, 397. Nobilitas matris fortune domum accedit, 400. Nobilitatis dona parui sunt monumenti respectu uirtutum, 401 Nobilitatis uanitas, 57.
    Nominis B. Marie celebritas, 5.
    Nouissimorum memorie efficacia, 436
    Nox culpe seu peccati, 117. Nox ignorantie, ibid. Nox tribulationis ibid. Nox peccati quatuor habet partes, 103. Nox ignorantie transiisse dicitur, 117. Noctes item tribulationis et culpe, ibid.
    Nubes mystice triplices, 131. Nubes corporis Christi, ibid. Nubes Spiritus sancti, ibid. Nubes misericordie, ibid. Nubium formatio, 131.
    Nullius peccati conscius. Confessarium debet in Paschate, 194.
    Nuptias damnant heretici, 207, 248. Nuptias esse licitas ostenditur, 229. Nuptiarum bona et commoda, 312. Nuptiarum incommoda, ibid.
    Noys, dicitur intellectus, 141, 317. Noys preparat ideam anime creande, 387.




O
    Obediendum esse soli Deo docent Waldenses, 260 Refelluntur, ibid. Obediendum Deo et hominibus, ibid. Obediunt inuicem angeli, 261. Obediendum superioribus et prelatis, 26, 433. Obediendum non est in malo, ibid.
    Obedientia. Huius exhortationis themata sunt: Christus factus est pro nobis obediens usque ad mortem.  Melior est obedientia quam uictime.  Quid sit obedientia, 77. Obedientia descriptio alia, 261. Obedientie excellentia, 76. Obedientia uocatur ostium, 48. Obedientia Christi commendatur, 147. Obedientia Christi dicitur monile B. Marie, 9. Obedientie tres sunt gradus, 137. Obedientia comites, 77. Obedientie regularis  plures sunt species, ibid. Obedientia, alia est directa, alia recta, alia indirecta, alia retrograda, ibid. Obedientie effectus, ibid.
    Oblationes Deo offerende, quales esse debeant, 124.
    Occidere an liceat aliquem, ne ab illo occidaris, 273.
    Occidi possunt homines multis casibus, 274.
    Occisionem hominis nunquam licere docent Waldenses, 271. Contrarium probatur, 272.
    Oculus intentionem designat, 179. Oculi intentionis uis, ibid. Oculus contemplationem designat, 26, Oculi, B. Marie, 11. Oculi columbarum quales, 11. Oculos columbarum habet Maria, 22. Oculi B. Marie sunt uita actiua et contemplatiua, 41. Oculi Spiritus sancti doctores sunt, 32. Oculus spiritualis a uanitate auertendus. 148. Oculi plus uident quam oculus, 426.
    Odor bone fame, 26, 42. Odor bone opinionis, 16.
    Oleum dicitur diuina gratia, 144. Olei uirtutes, 5.
    Olfactus modestia, 178. Olfactus tertius est equus prudentie, 359. Eius natura, ibid.
    Opera tenebrarum, que, 117. Operum Dei paruam habemus notitiam, 163. Operum nostrorum rectitudo quomodo examinanda, 180. Opus manuum commendatur, 275.
    Orare in nomine Iesu, quid sit, 143. Oramus sepe que nescimus, 143. Oramus quandoque etiam malum, ibid. Orandi modus optimus, 95. Orandum mente, 95. Orant pro nobis angeli, 254. Orant et pro nobis sancti, 255. Non orant sancti pro damnatis, ibid.
    Oratio, themata, 94. Orate pro inuicem, ut saluemini, multum enim ualet deprecatio iusti assidua.  Ante orationem, prepara animam tuam.  Exhortatio ad orationem, 94. Oratio piissima Alani ad Deum. Orationis bone conditiones, 95. Oratio ut sit meritoria, duo requirit, 253. Oratio, sacrificium boni odoris est, 126 Oratio comparatur uirgule fumi, 95. Item, thuri, ibid. Oratione quenam a Deo postulanda sint, 95, 143. Orationis Dominice breuis expositio, 7. Orationes tam sanctorum quam uiuorum impugnant heretici, 254. Orationes sanctorum prosunt uiuis, ibid. 255. Orationes uiuorum prosunt defunctis, ibid. Orationes sanctorum unde sortiantur efficaciam suam, ibid. Orationes saltem eorum qui sunt in peccato mortali, non prodesse aliis contendunt Waldenses, 266. Refutantur, ibid. Oratio peccatoris non semper Deo displicet, 267. Orationes hereticorum, utrum Deo placere possint, ibid. Orationum ecclesiasticarum uis, non dependent a bonitate ministri, 267. Oratio semper fructuosa est, 110. Orationis locus ad quid conducat, 253. Per Orationem remittuntur peccata uenialia, 196;
    Ordinationem non requiri ad absoluendum docent Waldenses, 263. Refutantur, ibid.
    Ordinis sacramentum impugnant heretici, 251. Refelluntur, ibid. Ordinis sacramentum a Deo institutum est, ibid. Ordinis sacramentum iterari non potest, 239. Ordinarunt sacerdotes et episcopos apostoli, 251.
    Os Patris celestis dicitur Filius, ob multas rationes, 4.
    Osculatur diabolus hominem multiplici osculo.
    Osculum spirituale, triplex est ibid, 118. Osculum Patris et Filii dicitur Spiritus sanctus, ibid. Quale osculum petat B. Marie , dum dicit: Osculetur me, etc. ibid., 118. Osculum caritatis etiam triplex est, 119. Osculum castum, 319. Osculi malitia, 61.
    Ostium dicitur obedientia, 30.
    Otiositas uitanda, 162.




P
    Pallium ignorantie, 31.
    Palme assimilatur B. Maria, 41. Palma crucem Christi designat, 42, item 136 et seq. Ratio significationis, ibid. Palme mystice folia et fiores, 138. Eiusdem fructus, ibid.
    Panis quotidianus quis sit quem a Deo petimus, 75. Panis subcinericius dicitur penitentia, 126.
    Parabolarum liber prefatione ornatur noua, 421.
    Paruuli baptizati quam fidem habeant, 234. Paruulis in baptismo sufficit fides aliena, 135. Paruulis non dantur precepta in iure ciuili, 234.
    Pascha. In Paschate habetur concio ad magistros clericorum, 125 Thema: Accelera, tria sata simile commisce et fac panem subcinericium  Pascha dupliciter sumitur, 250. Pascha mystica interpretatio, 227 Pascha a quibus celebrandum, ibid. In Paschate, unicum cantatur alleluia duplex autem in Sabbato, ibid.
    Passio Christi, purpura dicitur, 41.
    Pastor ignauus gregem perdit, 422.
    Patientia. Ad patientiam prolixa exhortatio habetur, 74. Cuius hec sunt themata: Patientia opus perfectum habet.   Doctrina uiri per patientiam dignoscitur.  Patientie encomia, 76. Patientie uirtus, seu efficacia, 74. Patientia omnes iniuriarum species expugnat, ibid. Exhortatio ad patientiam, ibid. Patientia materia, ibid. Patientie species septem, ibid.
    Patres ueteris Testamenti esse damnatos docuerunt heretici, 229. Refelluntur, 230, et seq. Patres in lymbo non patiebantur penam census, 232. Patrum antiquorum laus, 164. Patrum merita commemorantur, ibid.
    Pauper ubique iacet, 430. Paupere dilato, nil acrius esse putato, 428. Pauperum consilia non semper spernenda, 429.
    Paupertatis commendatio, 107. Paupertas quadruplex, 154. Paupertas uoluntaria laudatur, 433. Paupertas spiritus in quo consistat, 74. Paupertas leta, 62. Paupertatis commoda, ibid. Paupertas mortem non timet, 403. Paupertatis arma quibus hominem impugnat, 408. Sodales ad pugnam urget, qui omnes hic recensentur, ibid. Paupertas prosternitur, et sodales eius fugantur, ibid.
    Pax. In pacis commendationem exhortatio habetur, 85. sub his thematibus: Pacem relinquo uobis, pacem meam do uobis.  Beati pacifici, quoniam filii Dei uocabuntur.  Pacis dignitas, 85. Pacis, tres sunt species, temporis, pectoris, eternitatis, 86. Pacis temporalis fallacia, ibid. Pacis cordis excellentia, ibid. Pax cordis quomodo acquiratur, ibid. Pacis eternitatis perfectio, ibid.
    Peccator spiritualis egrotus est, 185. Peccator quomodo ad confessionem inducendus, ibid. Peccator Deum et proximum offendit, 265.
    Peccatum, quomodo habitet in carne, 205. Peccati lex quomodo in membris sit, ibid. Peccatum non semper est, quod in peccato sit, 206. Peccatum peccato punitur, 188, 197. Peccatum actuale omne penes uelle et nolle, non autem originale, 233. Peccatum actuale requirit libertatem peccantis, ibid. Peccatum actuale dicitur naufragium secundum, 239. Peccatum originale dicitur naufragium primum, ibid. Peccatum originale negant heretici, 232. Peccatum originale omnibus adherere ostenditur, 233. Peccatum originale quomodo uoluntarium, ibid Unde in hominem deriuetur, ibid. Peccata uenialia dimittuntur per orationem, 196. Peccata uenialia disponunt ad mortale, 195. Peccata leuia disponunt ad maiora, 422. Peccatorum quedam sunt corporalia seu carnalia, alia spiritualia, 187. Peccata carnalia maioris sunt infamie, et minoris culpe, ibid. Peccata spiritualia maioris sunt culpe et minoris infamie, ibid. Peccata dimissa per contemptum redeunt, 197. Peccata contra naturam pudice et subtiliter describuntur, 302. Peccata contra temperantiam, 187. Peccati nullius conscius, confessarium accedere debet in Paschate. Peccatorum solutio siue absolutio, 194. De peccatorum solutione, breuis habetur concio, 129. Super hoc themate: Soluite eum, et sinite abire.  Peccatorum remissio fit septem modis, 194. In peccatis carnis non sunt inquirende circumstantie nimis minute, 185
    Pecunie efficacia magna, 306. Pecunia largitur honores, ibid. Pecunia mundum regit, ibid.
    Pedes, affectus sunt, 30.
    Pelles Salomonis, uarietatem uirtutum designant, 7.
    Pentecoste. In die sancto Pentecostes, due insignes habentur conciones. Prima, 133, sub hoc themate: Dum complerentur dies Pentecostes.  Secunda, 135, sub themate sequenti: Spiritus Domini repleuit orbem terrarum, etc.  Pentecostes solemnitas mystice exponitur, 133. Pentecostes. uide Spiritus sanctus.
    Pericula multifaria mundanorum, 308.
    Perseuerantia. Huius exhortationis duo habentur themata, 78. Qui perseuerauerit usque in finem, hic saluus erit.  Si perseuerauerit pulsans, dico uobis, etsi non dabit et quod amicus eius sit, propter improbitatem tamen eius, surget et dabit ei.  Perseuerantie excellentia, 784. Perseuerantia finalis fuse commendatur, ibid.
    Personarum diuinarum pluralitatem inpugnant Iudei, 276. Refelluntur, 277.
    Petrus  apostolus. De sancto Petro apostolo, breuis habetur sermo, 162, super hoc themate: Tu es Petrus, et super hanc petram edificabo Ecclesiam meam.  Petrus, typus est Ecclesie, 152. Petri claues que, 153 Petrus et Paulus fidei sunt columne, 319.
    Phinees laudatur eiusque factum mystice exponitur, 165.
    Phronesis dicitur prudentia, 337, 340.
    Pictura simia est ueritatis, 283. Pictura imitatur logicam, 325. Picture, in domo nature, que, ibid
    Pietatis dona, 395.
    Pigmentarii dicuntur apostoli, 33 Pigmentarii puluis dicuntur uirtutes, 96.
     Pisces marini recensentur, eorumque natura breuiter describitur, 285. Pisces fluuiatiles specificantur, eorumque natura describitur, 286.
    Planctus. Libri De planctu Nature prefatio ad lectorem de nouo addita, 279.
    Planete septem sub totidem gemmarum typo describuntur, 284. Planetarum nature et influentie, 336. Planetarum orbes et motus, 356.
    Plato Genesim legit, 104. Plato cognouit Deum creasse omnia, 208.
    Pene corporales in diuersos criminosos decernuntur, 320. Penarum futuri seculi grauitas, 162. Pene infernales eterne, 156. Penis iuste cruciantur mali, 162.
    Penitentia. uide Satisfactio. Hec exhortatio duo habet themata: Facite fructus dignos penitentie.--- Penitentiam agite, appropinquabit enim regnum celorum, 99. Penitentie origo, 99. Penitentie fructus, 177, 99. Requisita ad ueram penitentiam, 242. Penitentia duplex, transiens et perseuerans, 99. Penitentia non procrastinanda, 430. Penitentia dicitur panis subcinericius, 129. Penitentie uarie acceptiones, 191. Penitentia interior, ibid. Penitentia exterior, ibid. Penitentia ciuilis, 192. Penitentia solemnis, ibid. Penitentia priuata, ibid. Penitentia ecclesiastica, ibid. Penitentia sacramentum. Ad sacramentum penitentie exhortatio habetur, 99, 124. Penitentia quid sit, 177, 239. Penitentie exordium, 99. Penitentie sacramentum tria requirit, contritionem, confessionem, satisfactionem, 177. Penitentie fructus, 99, 177. Penitentie efficacia, 241, 242. Penitentie sacramentum impugnant heretici, 238. Refutantur, 239. Penitentiam ex toto reiiciunt alii heretici, 241. Refelluntur, ibid. Penitentiam posse iterari demonstratur, 239, 240. Penitentia est causa sine qua non remissiones peccatorum, 241. Penitentia. uide Satisfactio et Carena. Penitentiarum diuersitas pro eodem peccato, 193. Penitentie quales iniungi debeant infirmis, ibid. Penitentie confitentium sunt arbitrarie confessariis, ibid. Penitentie pars est erubescentia, 194. Penitentie olim multo rigidiores iniungebantur quam modo, 190. Districtionis ratio, ibid. Penitentia septennis olim erat communis, 193. Penitentie modo temperande, 190. Penitenti acquiescendum in penitentie iniunctione, 124, 190. Penitentia spiritualis commutari potest in temporalem, 266. Penitere oportet per totam uitam, 178, 239.
    Penitentialis libri prefatio eidem de nouo addit, 181, 182.
    Petarum scripta figmentis plena sunt, 296. Mystice exposita utilia sunt, ibid.
    Polus B. Mariam designat, 121.
    Poma mystice dicuntur sacre Scripture intellect., 44. Pome conuallis fructus sunt humilitatis, 38. Pomorum odore quidam pascuntur, 246.
    Potus tam in uitro quam in auro sapit, 429.
    Predestinationis causas rimatur prudentia, 382.
    Predicatio. uide. Concio. De predicatoria arte liber incipit, 51. Predicatio quid sit, 53. Predicatio quomodo differat a doctrina, prophetia, et concionatione, ibid. Predicationis tres sunt species, 54. Predicationis bone conditiones, ibid. In predicatione plura sunt cauenda, 53. Predicatio accommodanda auditoribus, 54, 107. In predicationibus, quales adhibende auctoritates, ibid. Predicatio quibus proponenda sit, 107. Predicatio prelatos decet, 106. Predicationis officium nemo sibi usurpare debet, 259.
    Predicator debet esse prudens, doctus et discretus, 106. Predicator opere implere debet quod alios docet, 116. Predicatores debent mitti a superioribus, uel a Deo, 258. Predicatores non debere operare manibus, docent Waldenses, 274. Refelluntur, 275. Predicatores possunt necessaria accipere ab auditoribus, ibid. Predicatores uani per concubinas figurantur, 36
    Prelatus debet esse forma gregis, 119. Prelatus debet esse speculum, ibid. Prelatus debet habere tria genera unguentorum, 119. Prelatorum ubera quibus subditos pascant, 119. Prelatorum superfluitates carpuntur, 305. Prelatis bonis duntaxat obediendum, uolunt Waldenses, 202. Refelluntur, ibid. Prelatis semper obediendum, nisi in fide errauerint, 262. Prelatorum sententia semper timenda et tenenda, 261.
    Premia laboribus comparata, gratiora sunt, 291.
    Prestigium, quid sit, 245.
    Principes et iudices. Exhortationem ad principes, 110, sub hoc themate: Diligite iustitiam, qui iudicatis terram.  Principes sub Deo se humiliare debent. Principum et regum pericula, 111. Principes mundi Mariam honorant, 25.
    Principia duo rerum omnium statuta. Albigenses heretici, 203. Idem probare conantur auctoritatibus et rationibus,  ibid. et 204. Refelluntur, soluunturque eorum argumenta, 204 et seq. Principiis instandum, 432.
    Promittere non debes quod non potes prestare, 423.
    Prophetie descriptio, 53.
    Propitiatorium dicitur diuina maiestas, 149.
    Prosperitas et aduersitas sunt filie fortune, 398. Prosperitatis instabilitas, 72. Prosperitas oppugnat hominem, 414.
    Proximi querela de homine, 62.
    Prudentia Exhortationi huic duo assignantur themata, 87. Estote prudentes sicut serpentes, et simplices sicut columbe.  Beatus uir qui in sapientia morabitur. Prudentie descriptio, 87. Prudentie effectus, ibid. Prudentie dona, 393. Prudentia omnes uirtutes ordinat, 87. Prudentia regina est uirtutum cardinalium, 89. Prudentia neminem fallit, ibid Prudentia ministris Ecclesie necessaria, 129. Prudentia seipsam aliis impertiendo magis augetur, 340. Prudentia imprudentiam deuincit. Prudentie pulchritudo sub typo uirginis describitur, 328. Prudentie uestimenta, 329. Prudentia trutinam in manu gerit, ibid. Prudentie trutina omnia trutinantur, 323. Prudentia aliter uocatur Phronesis, 337, 340. Prudentia nature astipulatur, 329. Prudentia humana non capit ea que Dei sunt, 331. Prudentia a uirtutum concilio destinatur ad Deum, 336. Prudentia uerbis concordie inducta, legationem assumit ad Deum, 304. Prudentia cedit rationi, 331. Prudentie currum edificant septem artes liberales, 340. Prudentie in celum tendenti, conceduntur quinque equi, id est quinque sensus exteriores, 357. Prudentie auriga est ratio, 360. Prudentia currum ascendit monitu rationis, 361. Prudentia erem penetrando, eius naturam scrutatur, ibid. Prudentia considerat Spiritus in ere uagantes, ibid. Item, casus demonum et Luciferi miseriam, 362. Prudentia Theologie ducatum requirit, 370. Prudentie occurrit Fides, 381. Prudentia comitata Fide et Theologia, celestia loca ingreditur, 382. Equos iubetur relinquere, excepto, 2, 371. Oculos armat speculo, contemplatura celestia, 382. Prudentia celorum secreta rimatur, 336. Prudentie languenti datur potio celestis, 380. Prudentia uaria Dei, iudicia perpendit, 382. Alia item celi empyrei mirabilia, 383. Prudentia Deum alloquitur cum omni humilitate, 384. Conqueritur mundum totum in maligno positum, ibid. uoti compos reuertitur cui occurrit ratio, 387.
    Pudicitie et modestie dona, 391.
    Puer excrescit in uirum, 423.
    Pugna. uide Conflictus. Pugna uirtutum et uitiorum eleganter describitur, 407.
    Pulchritudo interior B. Marie, 24. Pulchritudo B. Marie exterior et interior, 22. Pulchritudinis humane uanitas, 116. Pulchritudo corporis, luxurie fomes, 155. Item fomentum superbie, ibid.
    Puritas mentis, 179. Puritas cordis et corporis seruande, 163. Puritas cordis in tribus consistit, 167. Puritas etiam actionis triplex, 166. Puritas quoque sermonis triplex est, 166.
    Pythagore error, 210.




Q
    Quadragenarius numerus quare deputatus ieiunio, 123.
    Quatriduani mortui resuscitatio, 130.
    Quadrige Aminadab, Christi principales sunt uirtutes in Incarnatione exhibite, 38.




R
    Ratio mentis est oculus, 331. Ratio mensura est boni, 335. Ratio se speculatur tribus speculis, 332. Ratio fidei se submittere debet, 381. Rationi cedit prudentia, 331. Ratio senior est prudentia, 332. Rationis efficacia et effectus, 290. Rationis dona, 392. Rationis et fidei assensus differentia, 292. Rationi fortuna nocere non potest, 157. Ratio assistit Fortune, 401. Ratio non sinit dari diuitias nisi mensurate, ibid., 401. Ratio debellat stimulum carnis, 413. Ratio hominem perfectum in terris optat, 335. Rationis discursus, 332. Rationis discursus alius, 334. Ratio coram Natura se humiliat, ibid. Consilium Nature approbat, 335. Ratio auriga est Prudentie et Sapientie, 360. Ratio quinque equos iungit currui Prudentie, 357, 360. Rationis monitu, Prudentia currum ascendit, 361.
    Reclinatorium Christi, anima eius est, 21.
    Rectitudo affectus in quo consistat, 179.
    Rectores Ecclesie, illam inter fluctus seculi regere debent, 165. Rectores et ministri Ecclesie debent esse prudentes, 129. Rectores Ecclesie ad studia admonentur, 126. Rectores auctoritatem conseruare debent, 161.
    Regi non debent omnes uno modo, 428.
    Regine sunt doctores Ecclesie, 36.
    Regiones umbre mortis, 145.
     Regnum uirtutum, eiusque felicitas describitur, 415. Ibidem perpetua lux est, ibid.
    Regum et principum pericula, 111.
    Reipublice speciem gerit homo, 291. In hac republica imperat sapientia, ibid. Reipublice comparatur mundus, 291.
    Religio et religiosi. uide Claustrales.
    Religiosi de quibus admoneri debent, 108. In religiosis debet esse triplex unitas, 111. Religiosis necessaria est unitas caritatis, 112. Religiosorum unitas cum prelato, ibid. Religiosorum unitas inter se, 112. Religiosi uoluntatem propriam abnegare debent, 112. Religiosi confessiones secularium audire non debent, 194. Religiosorum proprietas damnatur, 112. Religiosorum uanitas in uestitu carpitur, 111. Eorumdem alii excessus taxantur, 112.
    Remedia generalia et specialia, contra omnia capitalia uitia, insigni carmine describuntur, 311. Remedia contra superbiam, 312. Remedia contra auaritiam, 312. Remedia contra gulam, 311. Remedia contra libidinem, 311. Remedia contra oculorum euagationem, ibid.
    Rerum substantia simul creata est, sed non species forme, 160.
    Responsio mollis frangit iras, 422.
    Resurrectio mortuorum astruitur, 217, 219. Eamdem negant heretici, ob rationes relatas, 218. Solutio dictarum rationum, 218. Resurrectionis hora B. Marie, incerta, 20.
    Resuscitati tempore passionis Christi, cum ec ascenderunt in celum, 213.
    Resuscitatio quatriduani mortui mystice exponitur, 130.
    Reus impenitens quomodo tractandus confessario, 188.
    Rhetorica sub typo uirginis describitur, 347, 348. Rhetorica tubam gerit in dextera, et cornu in sinistra, 348. Rhetorice officium, et usus, ibid. Rhetorice dona, 304. Rhetorice orationis partes, 348. De rhetorica optime meritus est Cicero, 349. Rhetorice auctores precipui, ibid. Rhetorica temonem in curru Prudentie ornat gemmis et argento, 350. Axi quoque uarios flores insculpit, ibid.
    Rhythmus de Incarnatione Domini, 418.
    Risus laudabilis, 391. Risus malus, ibid.
    Roris expositio triplex, 131. Ros gratie celestis, 29.




S
    Sacerdotalis ordinis dignitas, 263.
    Sacerdos. Ad sacerdotes exhortatio habetur egregia, 113, super themate sequenti: uos estis sal terre, quod si sal infatuatum fuerit, in quo salietur.  Sacerdotes sunt spirituales medici, 85. Sacerdotes sali comparantur, 113. Sacerdotes sali infatuato quando comparari possint, ibid. Sacerdotes ministri sunt penitentie, 264. Sacerdotum potestas ligandi et soluendi, 153. Sacerdotes quomodo ad penitentiam inducere debent subditos suos. Sacerdoti confitendum et non laico, cum fieri potest, 264. Sacerdotem habere non ualentium Deus corda exaudit, 265. Sacerdotum uita neminem ledere debet, 264. Sacerdotes etiam mali ualide ligant, licet indigne, 262. Sacerdos celebrans in peccato mortali, peccat, missa tamen prodest et a quo celebratur, 266. Sacerdotis mali benedictio, quomodo censeatur a Deo maledicti, 262. Sacerdotum negligentia arguitur, 113. Sacerdotum auaritia culpatur, ibid., 153. Sacerdotum ambitio, ignorantia et impura uita taxantur, 183. Sacerdotum uitam carpere pergit, ibid., 184. Sacerdotum quidam sunt blesi, alii taciturni, alii muti, 183. Sacerdotes exhortatur auctor ad uite emendationem, 185. Sacerdotes comparantur pueris, 184.
    Sacramenti definitio, 123. Sacramentorum figure uarie, ibid. Sacramenta uocantur uasa gratie, ibid. Ad sacramentum penitentie, exhortatio habetur, 124, 99. Sacramentorum uis non dependet a bonitate ministri, 267.
    Seculi futuri solemnitas, 127.
    Sali comparantur sacerdotes, 113. Sal tripliciter infatuatur, ibid.
    Salomon Christi typus est, 20. Salomonis lectulus B. Mariam designat, ibid. Lectulum hunc uirtutes ambiunt, 21.
    Salus triplex in Christo.
    Samsonis mors excusatur, 231. Samsonis uulpes hereticos designant, 128.
    Sancti de terra assumpti celum incolunt, 375. Sanctorum merita diuersa, ibid., 381. Sancti diem iudicii ignorant, 255. Ignorant etiam salutem aut damnationem uiuorum, ibid. Sancti quenam sciant, ibid. Sancti non orant pro damnatis, ibid. Orant pro uiuis, ibid. Sanctorum orationes  unde efficaciam suam, ibid. Sanctorum orationes. uide Oratio. Sanctificati in utero fuerunt aliqui, 139.
    Sanir mons, mystice exponitur, 25.
    Sapiens quis uere sit, 33.
    Sapientie laus, 306. Sapientia reperitur multiplex, 65 Sapientia desursum, ibid. Sapientia sursum, ibid. Sapientie domus est Ecclesia, ibid. Item anima iusti, 166. Sapientia annulus est aureus, 148. Sapientia est scientia, diuitie sunt animi, 393. Sapientia quomodo acquiratur, 307. Sapientia clausa perit, sparsa augetur, 394, Sapientia hoc tempore uilescit, 306. Sapientie uanitas, 57.
    Satietas mater libidinis, 302.
    Satisfactio. uide Penitentia. Satisfactio quid sit, 177. Satisfactio contritionem confirmat, 195. Satisfactio ordinarie, semper iniungenda, 188. Satisfactio à sacerdotibus suscipienda, 264. Satisfactio commensuranda est culpe, 188. In satisfactionibus iniungendis, considerari subinde debet status persone, 189.
    Saturni sphera describitur, 365. Tarde mouetur, ibid. Saturni stella mala, ibid.
    Scala dicitur crux Christi, 137. Per scalam hanc ascendunt angeli, ibid. Scala quam Iacob  uidit. Mystica interpretatio 52, in prefat.
    Scientia uocis, quid sit, 136. Scientie omnes ordinate per partes addiscende sunt, 436.
    Scioli, docere uolentes quod non didicerunt arguuntur, 425.
    Scripture sacre commendatio, 164. Scriptura sacra dicitur uas, 148. Scripture sacre triplex est sensus, historicus, tropologicus, allegoricus, 126. Scripture sacre triplex sensus in lacte designatus, 149. Scripture sensus litteralis comparatur saxo, mysticus melli, 125. Scriptura pani comparatur, 127. In Scripturarum lectione opus est circumspectione, 161.
    Scurrilitas omnis fugienda, 391.
    Segnities quam perniciosa, 64. uid. Socordia, et Acedia,
    Semita distinguitur a uia, 152. Semita recta que, ibid.
    Senectus ex uirtute computanda, 69. Senectus morum in iuuene, 391. In senectute deseruiat, qui in iuuentute non fecit, 65. Senectus luctando hominem inuadit, 410. Senectutis arma, ibid. Senectus sine uulnere uincitur, 411. uicta fugit, deiectis armis, contenta baculo, ibid.
    Senes bis pueri, 430. Senibus secreta non committenda, 421.
    Sensualitatis et rationis bellum, 290. Sensualitatis efficacia, ibid.
    Sensuum custodia, 392. Sensus externi, siue equi Prudentie, celi secreta penetrare nequeunt, 367.
    Septenarii numeri uarie considerationes, 133.
    Septuagesima quid designet, 127.
    Seraphim, ardens dicitur, significatque Scripturam sacram, 173. Seraphim quando dicatur stare, surgere, ambulare, ibid. Seraphim stat, Deo sedente, 174. Seraphinorum uolatus, ibid. Seraphim. uid. Ale.
    Sermo uanus, conscientie uane iudicium est, 91.
    Seruire Deo, regnare est, 435. Seruitus triplex in mundo, Dei, hominis et demonis, ibid. Seruitus uitiorum, durissima, ibid.
    Seruus. Serui sub disciplina tenendi, 161. Seruus fidelis diligendus, ibid. Seruus nequam, beneficiis non emendatur, 428. Peior est cane, 161.
    Sigillum Dei Patris, Christus est, 154.
    Signaculum Dei, Angelus, ibid.
    Signum Dei, quelibet creatura, ibid. Signum uerbi, quid, 151. Signa Zodiaci, duodecim gemmis comparantur, 283.
    Silentium in canone misse, quid designet, 123.
    Silua nature domum ambiens describitur, 324.
    Simonia clericorum carpitur, 433.
    Simoniaci, de quibus a confessariis admonendi sunt, 190.
    Sion interpretatur speculatio, 22.
    Sitim prouocantes arguuntur, 306.
    Sobrietas uincit luxum, 412.
    Sodomia. uid. Luxuria. Sodomie infame scelus detestatur natura, 295.
    Sodomiticum crimen docto et subtili carmine deploratur, 281.
    Solis arx describitur, 363. Soles duo apparuerunt in Natiuitate Christi, 141. Sol iustitie decolorauit Mariam, 7.
    Solium Dei, angeli et beati, 173. Solium Dei eternitas, ibid.
    Sollicitudo duplex, necessitatis et curiositatis, 142. Sollicitudo quenam prohibeatur, ibid.
     Soluendi potestas quibus competat, 129.
    Somnolentia. Huius exhortationis thema est: Scientes quia hora est iam nos de somno surgere , 116.
    Somnus triplex est, 116. Somnus contemplationis quis sit, 29 et 116. Somnus peccati, seu erroris, ibid. A somno peccati quatuor nos excitare debent: sol oriens, galli cantus, timor furis, sollicitudo rei familiaris, ibid. Somnii species tres, contemplatio, imaginatio, pigritia, 63. Somnus desidie, seu acedie, 64. Somni desidie uel torporis, aut Acedie, cause, ibid. Somnia sex modis homini accidunt, 161.
    Sonus duplex, uti et uox, 151. Soni diuersitas mystice exponitur, 134.
    Sopor contemplationis, 14.
    Sorte sua quisque contentus sit, 427.
    Speculum. Specula triplex homini proponitur, scilicet prouidentie, circumspectionis et cautele, 58. Specular etiam triplex eidem proponitur, conscientie pure, contemplationis diuine, uite eterne, 58. Speculum, item triplex homini propositum est, Scripture, Nature, Creature, 57. Speculorum tria sunt genera, 119. Speculo armat oculos prudentia contemplatura celestia, 382. Speculis tribus se speculatur ratio, 332.
    Spes celestis, et Contemptus terrenorum, 70. Themata: Bonum est sperare in Domino, quam sperare in principibus.  Quam difficile est in pecuniis confidentes intrare in regnum celorum.  Spei celestis bona et efficacia, 71. Spes timorem firmat, 177. Spes salutem promeretur, ibid.
    Sphere ignis et lune describuntur, 363. Sphere ueneris et Mercurii desribuntur, 364.
    Spiritus. uid. Anima. Spiritus boni et mali, eiusdem sunt nature, 208. Spiritus sanctus. uid. Pentecoste. Spiritus sancti descensio in apostolos mystice exponitur, 133. Spiritus diuersi, 134. Spiritus sancti dona multiplicia, ibid. Spiritus sanctus cur in forma ignis descenderit, ibid. Cur in forma linguarum descenderit, ibid. Spiritus sanctus quomodo repleat orbem terrarum, 135. Spiritus sanctus quibus repleuerit apostolos, 136. Spiritus sanctus quomodo dicatur continere omnia, ibid. Spiritus sanctus in primitiua Ecclesia signo uisibili presentiam suam manifestabat, 238. Spiritus sancti aduentui mentem nostram quomodo preparare debeamus, 134. Spiritus sanctus multipliciter recipitur, 238. Spiritus gratiarum non sequitur semper dignitatem persone, 263. Spiritus duplex in homine, rationalis et physicus, seu naturalis, 221. Spiritus naturalis, seu animalis, corruptibilis est, ibid. Spiritus rationalis quinque habet potentias, ibid. Spiritus bruti, unde uocetur spiritus, ibid. Spiritus bruti unde uocetur naturalis, uitalis et animalis, ibid. Spiritus uocatur uegetabile bruti, 222. Spiritus bruti subtilior est ere, ibid. Utrum sit animatus uel inanimatus, ibid. Qualiter ueniat in constitutionem bruti, ibid. Spiritus in ere uagantes, 362.
    Stilbon est stella Mercurii, 364.
    Studendi modus, 104.
    Studium. uid. Disco. Studii et lectionis utilitates, ibid. Ad studia admonentur rectores Ecclesie, 126.
    Stultitia cum suis comitibus hominem impugnant, 404. Stultitie comites sunt ignauia, ludi, segnities, nuge, garritus otia, somni, ibid.
    Stupor mentis Alani, 293.
    Superbia, 67. Themata huius exhortationis sunt: Omnis qui se exaltat, humiliabitur.  Initium omnis peccati superbia.  Superbie natura et conditio, 67. Superbia grande malum, 362. Superbia periculosa est, 424. Superbie effectus pessimi, 68. Superbia, mater omnis nequitie, 68. Per aquilonem designatur, ibid. Superbie quatuor sunt species, 68. Superbie et fastus indicia, 309. Superborum pena, 164.
    Superfluitas culpatur, 160.
    Superiores arguuntur opprimentes subditos, 430. Superioribus obediendum, 261, 433.
    Superlunarium rerum exacta cognitio, nature uires excedit, 373.
    Sus, dicitur homo mundanus, 148.
    Synagoga dicitur domus Isrel. 213. Synagoga dicitur mater Christi et Marie, 7 et 44. Synagoga sub cruce corrupta est, 46. Synagoge domus, uetus est Testamentum, 45.




T
    Tabernaculum Christi, triplex, 149. Tabernacula Cedar, tribulationes sunt, 6.
    Tactus sanctimonia, 179. Tactus, quintus est equus Prudentie, 360. Eiusdem natura et dotes, ibid.
     Talentum non abscondendum, 427.
    Temperantia et modestia. In temperantie commendationem, exhortatio habetur, 90. Cui, duo prefiguntur themata, nimirum: Modestia uestra nota sit omnibus hominibus. Dominus prope est  Sobrie, et iuste, et pie uiuamus in hoc seculo. , Temperantie excellentia, 90. Temperantie regula uirtutes omnes metiende, ibid. Temperantia in omnibus adhibenda, 90. Temperantia iterum commendatur, 162. Temperantia in quibus precipue consistat, 313. Temperantia seruanda in correptione, 90. Temperantia in cibo et potu quomodo usurpanda, ibid. Temperantie laudes sub typo uirginis celebrantur, 313.
    Tempestatis descriptio, 298.
    Templum. uid. Ecclesia. Templa uocantur domus Dei, 253. Templum Dei diuersimode sumitur, 146. Templum uocatur corpus Christi, 121. In hoc templo, tria sunt altaria, ibid. Tempus orationis. uid. Oratio. Tempus non est de substantia orationis, 253.
    Tenebre nichil sunt nisi carentia lucis, 204. Tenebrarum species diuerse, 117. Tenebrarum opera que, ibid.
    Tentari, et in tentationem duci, differunt, 74.
    Tentatio uide Tribulatio. Tentatio multiplex, 135. Tentationum seu tribulationum fructus, ibid.
    Terra triplex recensetur, scilicet, quam terimus, quam gerimus, quam querimus, 110. Terra, mystice sumitur etiam tripliciter, scilicet pro uita eterna, pro Scriptura sacra, pro B. Maria, 131. Terre comparatur B. Maria, 132. Terre huius qualitates, ibid. Terra cordis nostri quomodo fiat sterilis, ibid. Terra hec aperienda est ut germinet, ibid. Terra corporis nostri quomodo regenda, 110.
    Terrena bona, uera bona non sunt, 156. Terrena despicienda non sunt. Terrena contemnenda quia fallacia, 69 et 70. Terrenorum spes cruciat, 70. Terrenorum contemptus. uide Spes celestium.
    Theologia sub typo uirginis describitur, 367. Theologia librum gerit in dextra, sceptrum in sinistra, 368. Theologie usus et excellentia, ibid. Theologia sobrietate inebriatur, 369. Theologia de Deo tractat, sed obscure, ibid. Theologie ducatum requirit Prudentia, 370. Theologia se comitem offert Prudentie, modo currum et equos deserat, 371. Theologia confortat Prudentiam, 378. Theologia implorat auxilium fidei, ibid. Theologia fidei potius innititur quam rationi, 292. Theologia articulos fidei docet, 378. Theologia anime gratius arridet ceteris artibus liberalibus, 395.
    Theophania, quid? 14.
    Thuribula, orationes designant, 174.
    Tigna et trabes, doctores sunt, 12.
    Timor triplex, horroris, cautele et reuerentie, 122. Timoris effectus, 177. Timor compunctionem suscitat, ibid. Timor hominem inquietum reddit, 434. Timor iudicii. uide Iudicii timor. Timoris mundani contemptus, 69. Huic exhortationi plura prefiguntur themata, ibid. Timor mundanus, unde precipue contemnendus, ibid.
    Transsubstantiationem negant heretici, 243. Refutantur, 244. Quid sit transsubstantiatio, ibid. Transsubstantiationis cur non fiat mentio in antiquis symbolis, 246.
    Tribulatio. uide Tentatio. Tribulationum utilitas, 135 et 161. Tribulatio multa bona operatur, 70. Tribulationes dulcedinem pariunt animi, ibid.
    Trinitatis SS. mysterium hominibus incomprehensibile, 125. SS. Trinitatis mysterium cur Deus in ueteri lege Iudeis non reuelauerit, 277. Trinitatis fides necessaria in lege gratie, ibid. Trinitatis mysterium comprobatur ex Scriptura sacra, 278. Trinitatis personas uarie describimus, aut subumbramus, 125 et seq. SS. Trinitas uocatur celum. Trinitatis mysterium describitur ad considerationem anime rationalis, 160. Trinitas uirtutum, que? 133.
    Tristitia hominem impugnat, 404.
    Tunica curam secularem designat, 29.
    Turturi comparatur B. Maria, 9. Turturum natura, ibid. Turtur fuit B. Maria Magdalena, 10.




U
    Uberum et mammarum differentia, 26. Uberum diuersa acceptio, 4. Item 139. Ubera absolutionis, 149. Ubera consolationis Ecclesie, ibid. Ubera dilectionis aut caritatis, 44 Ubera desolationis, 149. Ubera prelatorum quibus subditos pascant, 119. Ubera dilectionem Dei et proximi designant, 42. Ubera Sponsi uinum et lac emanant, id est misericordiam et iustitiam, 119. Ubera Christi  diuinitatem eius designant, 42. Ubera B. Marie petit Christus , 4. Ubera B. Marie quid mystice designent, 5. Ubera B. Marie sunt humilitas et uirginitas, 6, 48. Ubera B. Marie duplicem eius caritatem significant, 10, 24. Ubera B. Marie eiusdem carnem et animam designant, 40. Ubera B. Marie botris comparantur, 42.
    Umbilicus caritatem designat, 40.
    Umbra dicitur protectio Dei, 13. Umbra etiam designat infirmitatem tum corporis, tum anime, 18. Umbre mortis tres, 145.
    Unctionis extreme sacramentum reiiciunt heretici, 252. Refutantur, ibid. A quo sit institutum, ibid. Causa institutionis duplex, ibid.
    Unguenta mystice sunt dona spiritualia Dei, 5. Unguentorum spiritualium tria genera debent habere prelati, 119.
    Unitas. De unitate spirituali abbatis et monachorum, concio habetur breuis, 118, super hoc themate: Osculetur me osculo oris sui.  Unitatis commendatio, 111. Unitas triplex, scilicet supercelestis, celestis et subcelestis, ibid. Unitas supercelestis exponitur, ibid. Unitas SS. Trinitatis declaratur, ibid. Unitas celestis etiam triplex est, scilicet nature, gratie, glorie, ibid. Unitas subcelestis, seu Ecclesie, trina quoque est: fidei, caritatis, obedientie, ibid. Unitas caritatis religiosis necessaria, 112. Unitas prelati cum religiosis, ibid. Unitas claustralis in tribus consistit, 11, 119. Unitas animorum commendatur, 85. Unitas mentis seu animorum, triplex, 133.
    Usia, essentiam significat, 317.
    Usurariis et furibus quenam iniungende sint penitentie, 189.
    Ut, coniunctio, non semper est nota similitudinis, sed quandoque expressiua ueritatis, 215.




u
    uana gloria puluis est, 122. uane glorie natura, 156. uana non semper uane uidentur, 148.
    uanitas diuitiarum, honorum, etc., 55. uanitas, triplex, ibid. uanitas forme, fortitudinis, sapientie, nobilitatis, diuitiarum, uestium pretiosarum, 57. uanitas omnium que in mundo sunt, 56.
    uehemens, dicitur, quasi, ue demens, uel extra mentem uehens, 134, 135.
    uenialia peccata disponunt ad mortalia, 195.
    uenter, memoriam designat, 30. uenter Ecclesie sunt idiote et simplices, 33. uenter B. Marie, liliis castitatis uallatus, 40.
    uenus nature uicaria est, 297. uenus forti impetu hominem aggreditur, 411. ueneris arma, ibid. uenus uictorias suas iactat et recenset, 412. uenus, fugiendo non pugnando uincitur, 391. uincitur ab homine fugiente, 412.
    uerbosi uitandi, 92.
    uerbositas et lingue euagatio. Contra uerbositatem, exhortatio habetur, 91. uerbositas semper cauenda, maxime in publico, ibid.
    uerbum, quid et unde dictum, 151. uerbi uox est predicator uerbi, ibid. uerba picture sunt animi, 311. uerba B. Marie per uittam coccineam designantur, 23. uerbum otiosum quid sit, 91.
    ueris iucunditas et fructus, 288. ueris item iucunditatem, omniumque florum, herbarum, etc., reuiuiscentiam eleganti carmine describit Alanus, ibid. ueris expositio mystica, 131.
    ueritas defendenda, 160. ueritas summa Deus est, 56. ueritatem interdum tacere licet, mentiri nunquam, 269. ueritatis pulchritudo sub typo uirginis describitur, 319.
    uespera sextam et ultimam designat etatem, 127.
    uestium pretiosarum uanitas, 57.
    uie Domini diuerse, 152. uie Domini quomodo parande, ibid. uia distinguitur a semita, ibid.
    uident plus oculi quam oculus, 426.
    uidua. Ad uiduas exhortatio habetur, 114, super hoc themate: Non nuptis, et uiduis, bonum est illis si sic permaneant sicut et ego.  uiduarum patrocinium commendatur aduocatis, 109.
    uiduitatis bona, 115.
    uigilia. Informatio ad uigilias, 102. Themata: Beatus  ille seruus, quem cum uenerit Dominus, inuenerit uigilantem.  uigilate ergo, quia nescitis qua hora Dominus uester uenturus sit.  uigiliarum utilitates, 102. uigilie sunt duplices spirituales, et materiales, ibid., 103. uigilie spirituales preferende materialibus, 103. uigiliarum nocturnarum utilitates, ibid.
    uille dicuntur obscuritates Scripture sacre. 43.
    uim ui repellere quomodo liceat, 274.
    uinea dicitur Ecclesia, 17, 38, 128. uinee Ecclesie sunt, 7, et iterum, 17. uinea dicitur Scriptura sacra, 43. uinee dicuntur conuentus fidelium, 11. uinee florentes fideles sunt, 16. uinee cultor Christus, 12, 8. uinee ecclesiastice uastatores plurimi, ibid.
    uinum asperitatum, 28. uinum etiam figurat delectationem terrenam, 140.
    uir sumitur pro firmo, mulier pro infirma, 163. uirorum illustrium testimonia de Alano, eiusque doctrina. In preludiis uirga uigilans, que, 103.
    uirga erudit pueros, 423.
    uirgo, uirginitas. uide Castitas. Exhortatio ad uirgines, duo habet themata, 115. Despondi uos uno uiro uirginem castam exhibere Christo.  Audi, filia, et uide, etc. 
    uirginitatis laus, 115. uirginalis status melior est coniugali, 249. uirginitatem prima omnium uouit B. Maria, 13.
    uirtus mediam tenet uiam, 433. uirtus unita, fortior est seipsa dispersa, 426. uirtutum insigne encomium, 315. uirtutes omnes naturam uenerantur, 323. uirtutes ad nature domum se conferunt, 323. uirtutes concilium celebrant, ibid. uirtutes omnes prudentie occurrunt, 389. uirtutes lectulum ambiunt spiritualis Salomonis, 21. uirtutes ornant hominem, 400. uirtutes hominem defendunt contra uitia, 405. uirtutum arma spiritualia, ibid. uirtutum acies, ibid. In uirtutum regno, perpetua lux est, 406.
    uisus est primus equus in curru Prudentie, 358. Eius natura et uelocitas, ibid Eiusdem prestantia, ibid. uisus multis modis fallitur, 245. uisus pudicitia, 178.
    uite eterne promissio firma, 154. uite humane miseria, 309. uita hominis continua pugna, 424. uite huius beatitudo que, 157. uita actiua dicitur uigilia, 15.
    uitium. uide Peccatum et crimen. uitia inueterata difficulter emendantur, 424. uitia se pallio uirtutum uestiunt, 304. uitiis resistendum in principio, 426. uitiis uirtutes opponende, 99. De uitiorum in terris dominatu conqueritur natura, 315. uitiorum in mundo dominatus insigni carmine deploratur, 308. uitiorum congregat concilium Alecto, ad hominem impugnandum, 402. uitia conspirant in hominem, 403. uitia magno impetu prorumpunt in hominem, 406. uitiis hominem impugnantibus, opponunt se uirtutes, hominemque strenue defendunt, 405.
    uitta coccinea uerba B. Marie significat, 23.
    uiuit satis diu, qui bene uiuit, 69.
    uoluntas auriga est uisus, 334. uoluntas bona et recta, 179, 393. uoluntas bona angelos letificat, 179. uoluntas Dei superis pro lege est, 381. uoluntas propria religiosis abrenuntianda, 112. uoluntates in Christo due, 149. uoluntates rationis et sensualitatis contrarie, 150.
    uoluptatibus que pena destinata, 56.
    uox duplex est, uti et sonus, 151. uox significatiua seu articulata, 151. uox non significatiua, 152. uox significatiua etiam duplex est, ibid.
    uulnera inueterata difficilius curantur, 429
    uulpes mystice sunt heretici, 17, 128.
    uultus animi figura est, 186.




W
    Waldenses elati et inobedientes prelatis, 259. Soli Deo obediendum uolunt, 260. Waldensium alia uitia, 259. Refutantur, 260. Waldenses in concilio Lateranensi fuerunt condemnati, 261.
    Waldus, auctor fuit secte Waldensium, 258. Eiusdem qualitates, ibid.




Z
    Zodiacus cum suis signis describitur, 366. Zodiaci signa duodecim per totidem gemmas describuntur, 283. Zoilos ab operibus suis repellit Alanus, 415.







ORDO RERUM QUAE IN HOC TOMO CONTINENTUR.


 ALANUS DE INSULIS.

    Notitia historico-litteraria 9
    Prolegomena Caroli de Wisch ad Opera Alani de Insulis. 27
    ALANI ELUCIDATIO IN CANTICA CANTICORUM. 51

SUMMA DE ARTE PRAEDICATORIA.
    Ad Lectorem. 109
    Prefatio auctoris. 111
    CAP. I.---De predicatione. Quid sit, et qualis esse debeat. 111
    CAP. II.---De mundi contemptu. 114
    CAP. III.---De contemptu sui. 116
    CAP. Iu.---Contra gulam. 119
    CAP. u.---Contra luxuriam. 121
    CAP. uI.---Contra auaritiam. 123
    CAP. uII.---Contra acediam. 125
    CAP. uIII.---Contra inuidiam. 128
    CAP. IX.---Contra iram. 129
    CAP. X.---Contra superbiam. 131
    CAP. XI.---De contemptu mundani timoris. 133
    CAP. XII.---De spe celestium, et contemptu terrenorum. 135
    CAP. XIII.---De spirituali luctu. 136
    CAP. XIu.---De gaudio spirituali. 138
    CAP. Xu.---De patientia. 140
    CAP. XuI.---De obedientia. 143
    CAP. XuII.---De perseuerantia. 145
    CAP. XuIII.---De misericordia. 147
    CAP. XIX.---De iustitia. 149
    CAP. XX.---De dilectione Dei. 151
    CAP. XXI.---De dilectione proximi. 153
    CAP. XXII.---De pace. 155
    CAP. XXIII.---De prudentia. 157
    CAP. XXIu.---De fortitudine. 159
    CAP. XXu.---De temperantia uel modestia. 161
    CAP. XXuI.---Contra uerbositatem et lingue euagationem. 162
    CAP. XXuII.---Contra mendacium. 164
    CAP. XXuIII.---Contra detractionem. 166
    CAP. XXIX.---Exhortatio ad orationem. 167
    CAP. XXX.---De compunctione, seu contritione. 169
    CAP. XXXI.---De confessione peccatorum. 172
    CAP. XXXII.---De penitentia, seu satisfactione. 173
    CAP. XXXIII.---De eleemosyna. 175
    CAP. XXXIu.---De ieiunio. 176
    CAP. XXXu.---Informatio ad uigiliam. 178
    CAP. XXXuI.---Exhortatio ad doctrinam. 179
    CAP. XXXuII.---De hospitalitate. 181
    CAP. XXXuIII.---Quod prelatorum tantum debeat esse predicatio. 182
    CAP. XXXIX.---Quibus proponenda sit predicatio. 184
    CAP. XL.---Ad milites. 185
    CAP. XLI.---Ad oratores, seu aduocatos. 187
    CAP. XLII.---Ad principes et iudices. 188
    CAP. XLIII.---Ad claustrales. 189
    CAP. XLIu.---Ad sacerdotes. 191
    CAP. XLu.---Ad coniugatos. 193
    CAP. XuI.---De uiduis. 194
    CAP. XLuII.---Ad uirgines. 194
    CAP. XLuIII.---Ad somnolentos. 195

SERMONES OCTO.
    SERMO I.---De spirituali unitate abbatis et monachorum. 197
    SERMO II.---In annuntiatione B. Marie, quando euenit in Palmis. 200
    SERMO III.---De timore iudicii, in quadragesima. 203
    SERMO Iu.---De pascha, ad magistros clericorum. 206
    SERMO u.---De custodia Ecclesie, ad sacerdotes in synodo. 210
     SERMO uI.---De solutione peccatorum post confessionem. 213
    SERMO uII.---In aduentu Domini. 214
    SERMO uIII.---In die sancto Pentecostes. 218
    SERMO IX. ---In natali sancti Augustini. 221

SERMONES ALII EX PERuETUSTO CODICE.
    SERMO I.---De Spiritu sancto. 221
    SERMO II.---De sancta cruce. 223
    SERMO III.---De sancto Nicolao episcopo et confessore. 226
    LIBER SENTENTIARUM ET DICTORUM ALANI DE INSULIS. 229
    De natiuitate Domini. 232
    De natiuitate Domini iterum. 234
    De sancto Ioanne Baptista. 243
    De sancto Petro apostolo. 244
    De sancta Maria. 246
    DICTA ALIA que communiter Mirabilia nuncupatur, sed forte melius Memorabilia. 253
    DE SEX ALIS CHERUBIM. 265
    LIBER PeNITENTIALIS. 279

DE FIDE CATHOLICA CONTRA HAERETICOS LIBRI QUATUOR.
    Prologus.---Ad principem Montispessulani. 305

LIBER PRIMUS.
    CAP. I.---De collatione gentilium et Christianorum, in materiali et spirituali strenuitate. 307
    CAP. II. Quibus auctoritatibus muniti heretici, dicunt esse duo rerum principia. 308
    CAP. III.---Quibus rationibus muniti heretici, dicunt esse duo rerum principia. 309
    CAP. Iu.---Solutio catholicorum ad predictas auctoritates hereticorum de duobus principiis. 309
    CAP. u.---Refelluntur rationes hereticorum, de duobus principiis. 310
    CAP. uI.---Quibus auctoritatibus probatur quod Deus bonus creauit mundum. 312
    CAP. uII.---Quibus auctoritatibus probatur quod Deus omnipotens mundum creauit. 314
    CAP. uIII.---Quibus rationibus probatur quod Deus omnipotens fuerit creator tam uisibilium quam inuisibilium. 314
    CAP. IX.---Opinio quorumdam hereticorum, qui dicunt quod non sunt in corporibus humanis alie anime, nisi angeli apostate, qui de celo ceciderunt. 316
    CAP. X.---Quibus rationibus et auctoritatibus probatur quod anima est in corpore humano, et non demones. 316
    CAP. XI.---Qua ratione dicunt heretici demones in corporibus humanis puniri. 317
    CAP. XII.---Quibus auctoritatibus et rationibus probatur, quod demones non saluabuntur. 317
    CAP. XIII.---Quibus auctoritatibus probatur, quod aliqui spiritus angelici remanserint in celo. 318
    CAP. XIu.---Quibus rationibus probatur quod non omnes angeli ceciderint de celo. 318
    CAP. Xu.---Opinio hereticorum, qui dicunt quod anime sanctorum, cum Christo non ascenderunt in celum, et quod Christus non descendit ad infernum. 319
    CAP. XuI.---Quibus auctoritatibus et rationibus probatur quod Christus descendit ad inferos, et quod animas sanctorum ab inferis liberauit. 319
    CAP. XuII.---Qualiter intelligenda sit hec auctoritas: Non sum missus nisi ad oues que perierunt domus Isrel. 320
    CAP. XuIII.---Qualiter intelligatur hec auctoritas Nemo ascendit in celum, nisi qui, etc. 321
    CAP. XIX.---Opinio hereticorum qui dicunt Christum  non assumpsisse uerum corpus, nec comedisse aut bibisse. 321
    CAP. XX. Solutio premissorum, et quod Christus uerus homo fuerit. 322
    CAP. XXI.---Quibus auctoritatibus et rationibus probatur quod Christus ueram carnem assumpsit. 323
    CAP. XXII.---Quod Christus uere comederit et biberit. 324
    CAP. XXIII.---A quo glorificabuntur corpora sanctorum in die iudicii. 324
    CAP. XXIu.---Quibus rationibus probatur quod corpora nostra resurgent. 324
    CAP. XXu.---Quibus auctoritatibus et rationibus probent heretici quod caro illa que redigitur in cinerem, non resurget. 326
    CAP. XXuI.---Responsio ad predictas auctoritates et rationes; et quod uere caro illa resurget. 326
    CAP. XXuII.---Responsio hereticorum, qui dicunt quod anima perit cum corpore. 328
    CAP. XXuIII.---Solutio ad predictas auctoritates et rationes; ostenditur quod anima non perit cum corpore. 329
    CAP. XXIX.---Quibus auctoritatibus theologorum probatur quod anima humana sit immortalis. 332
    CAP. XXX.---Quibus auctoritatibus gentilium philosophorum probatur quod anima humana sit immortalis 332
    CAP. XXXI.---Quibus rationibus probatur quod anima humana sit immortalis. 333
    CAP. XXXII.---Quibus auctoritatibus et rationibus probatur quod Christus uere fuerit Filius Dei. 334
    CAP. XXXIII.---Opinio quorumdam hereticorum, qui dicunt quod Christus assumpsit corpus celeste, et quod beata Maria in celo fuit creata, et quod nec patrem nec matrem habuit. 335
    CAP. XXXIu.---Solutio premissorum, quod Christus uere carnem humanam assumpserit, et quod B. Maria patrem et matrem habuerit. 335
    CAP. XXXu.---Quibus auctoritatibus et rationibus conentur probare heretici quod lex Mosaica data sit a diabolo. 337
    CAP. XXXuI.---Predictarum auctoritatum et rationum infirmatio; et quod lex Mosaica a Deo benigno data sit. 337
    CAP. XXXuII.---Quibus auctoritatibus et rationibus probant heretici Patres ueteris Testamenti malos fuisse, et esse damnatos. 341
    CAP. XXXuIII.---Obiectorum infirmatio: et quod Patres ueteris Testamenti non sunt damnati. 342
    CAP. XXXIX.---Opinio quorumdam, qui dicunt baptismum paruulis non prodesse, et quod paruuli non habent peccatum. 345
    CAP. XL.---Responsio ad premissas obiectiones, et quod paruuli habebant originale peccatum. 345
    CAP. XLI.---Opinio hereticorum qui dicunt quod nulli prodest baptismus ante annos discretionis. 346
    CAP. XLII.---Solutio premissorum, et quod baptismus prodest ante annos discretionis. 347
    CAP. XLIII.---Opinio hereticorum qui dicunt quod baptismus nullam habet efficaciam, uel in paruulis, uel in adultis. 349
    CAP. XLIu.---Solutio predictorum, et quod baptismus efficaciam habeat in paruulis et in adultis. 349
    CAP. XLu.---Opinio hereticorum qui dicunt quod baptismus non prodest sine manus impositione. 351
    CAP. XLuI.---Solutio predictorum. 351
    CAP. XLuII.---Opinio hereticorum qui dicunt quod post remissionem peccatorum que fit in baptismo, locum non habet penitentia. 352
    CAP. XLuIII.---Obiectorum solutio, et cur penitentia iteretur, et non baptismus, et quedam alia sacramenta. 353
    CAP. XLIX.---Quibus auctoritatibus et rationibus probatur, quod penitentia potest iterari. 354
    CAP. L.---Opinio hereticorum qui dicunt penitentiam non ualere ad peccati remissionem. 355
    CAP. LI.---Premissorum solutio, et quod penitentia ualet ad peccati remissionem. 356
    CAP. LII.---Opinio hereticorum qui dicunt quod sufficit soli Deo confiteri. 356
    CAP. LIII.---Solutio, et quod homo tenetur confiteri peccata sua. 357
    CAP. LIu.---Quibus auctoritatibus probatur quod penitentia ualet ad remissionem peccati. 357
    CAP. Lu.---Quibus auctoritatibus probatur quod contritio ualeat ad remissionem peccati. 358
    CAP. LuI.---Quibus auctoritatibus probatur quod confessio ualet ad remissionem peccatorum. 358
     CAP. LuII.---Opinio hereticorum qui negant panem transsubstantiari in corpus Christi. 359
    CAP. LuIII.---Premissorum solutio, et quod panis transsubstantiatur in corpus Christi. 360
    CAP. LIX.---Utrum sit articulis fidei, panem transsubstantiari in corpus Christi. 363
    CAP. LX.---Quibus auctoritatibus probatur quod Christus corpus suum dedit discipulis suis. 363
    CAP. LXI.---Opinio hereticorum qui dicunt quod Christus dicens: Hoc est corpus meum, demonstrauerit seipsum, et non corpus quod sub forma latebat. 364
    CAP. LXII.---Quare Christus sub aliena forma dederit corpus suum. 365
    CAP. LXIII.---Opinio illorum hereticorum qui dicunt nuptias damnabiles esse. 365
    CAP. LXIu.---Obiectorum solutio, et quod nuptie non sint damnabiles. 366
    CAP. LXu.---Quibus auctoritatibus et rationibus probatur quod coniugium bonum et sanctum sit. 367
    CAP. LXuI.---Opinio hereticorum qui dicunt, quod confirmatio nullam habet efficaciam. 369
    CAP. LXuII.---Opinio eorum qui dicunt quod ordo non sit sacramentum. 369
    CAP. LXuIII.---Opinio eorum qui dicunt extremam unctionem non esse sacramentum. 370
    CAP. LXIX.---Opinio quorumdam qui dicunt quod locus materialis non est dicendus ecclesia. 371
    CAP. LXX.---Predictorum infirmatio, et ad quid sit institutus locus qui dicitur ecclesia. 372
    CAP. LXXI.---Quibus auctoritatibus probatur quod materialis locus dicatur domus Dei et orationis. 373
    CAP. LXXII.---Quibus auctoritatibus et rationibus dicant heretici quod orationes sanctorum non prosunt uiuis; nec uiuorum orationes defunctis, et quod sancti non orent pro uiuis. 373
    CAP. LXXIII.---Predictorum determinatio. 374
    CAP. LXXIu.---Opinio hereticorum, qui dicunt quod non debemus carnes comedere. 376
    CAP. LXXu.---Premissorum determinatio, quod non est malum carnes comedere. 376
    CAP. LXXuI.---Quibus auctoritatibus et rationibus probatur quod non tenetur abstinere a cibis quos Deus creauit. 377

LIBER SECUNDUS.---Contra Waldenses.
    CAP. I.---Quibus auctoritatibus et rationibus probatur quod nullus debeat predicare nisi sit a maiore prelato missus. 377
    CAP. II.---Quibus auctoritatibus et rationibus muniti Waldenses dicunt neminem debere alicui obedire nisi Deo. 380
    CAP. III.---Solutio premissorum, et quod Deo et hominibus obediendum est. 381
    CAP. Iu.---Auctoritates quibus probatur quod hominibus obediendum est, maxime prelatis. 381
    CAP. u.---Opinio eorum qui dicunt quod bonis prelatis tantum sit obediendum, eorumque refutatio. 383
    CAP. uI.---Auctoritate probare conantur heretici quod tantum apostolorum imitatoribus obediendum est. 383
    CAP. uII.---Premissorum determinatio. Quod omnes sacerdotes habent ligandi et soluendi potestatem. 383
    CAP. uIII.---Opinio illorum qui dicunt quod officium uel ordo nichil confert ad consecrandum, uel benedicendum, ad ligandum et soluendum. 385
    CAP. IX.---Infirmatio illorum qui dicunt quod non tenetur quis confiteri sacerdoti, si presto sit laicus. 385
    CAP. X.---Quod in necessitate potest homo confiteri peccata sua proximo, uel socio suo, si desit sacerdos. 386
    CAP. XI.---Opinio eorum qui dicunt, quod generales absolutiones que fiunt ab episcopis in uariis officiis, non sint rate. 387
    CAP. XII.---Opinio illorum qui dicunt suffragia illa que fiunt ab illis qui sunt in peccato mortali, non prosunt mortuis. 388
    CAP. XIII.---Premissorum solutio, et quod oratio que fit ab Ecclesia, a quocunque proferatur, prosit mortuis et uiuis. 389
    CAP. XIu.---Quibus auctoritatibus et rationibus probatur quod orationes ab Ecclesia institute, siue a bono uel malo sacerdote proferantur, prosunt. 390
    CAP. Xu.---Opinio illorum qui dicunt quod omne mendacium est peccatum mortale. 390
    CAP. XuI.---Predictorum solutio, et quod non omne mendacium est peccatum mortale. 391
    CAP. XuII.---Utrum in aliquo casu licitum sit mentiri. 392
    CAP. XuIII.---Opinio illorum qui dicunt quod nullo  modo est iurandum.
    CAP. XIX.---Quid in quibusdam casibus liceat iurare. 394
    CAP. XX.---Opinio illorum qui dicunt quod nullo modo homo est occidendus. 394
    CAP. XXI.---Idem rationibus probare conantur. 395
    CAP. XXII.---Ad predicta responsio, et quod homicidarum et sacrilegorum punitio non est effusio sanguinis sed legum ministerium. 396
    CAP. XXIII.---Quod in multis casibus homines interficiendi sint. 398
    CAP. XXIu.---Opinio illorum qui dicunt quod predicatores non debent laborare manibus. 399
    CAP. XXu.---Solutio predictorum. 399

LIBER TERTIUS.---Contra Iudeos.
    CAP. I.---Rationes quibus Iudei pluralitatem personarum diuinarum impugnant. 399
    CAP. II.---Solutio predictorum, et quod uere unitas est in essentia, et pluralitas in personis. 401
    CAP. III.---Quibus auctoritatibus philosophorum et theologorum, et quibus rationibus et similitudinibus locorum, ostenditur quod tres sunt persone diuine, et una earum natura. 403
    CAP. Iu.---Idem rationibus probatur. 405
    CAP. u.---Similitudinibus sic. 406
    CAP. uI.---Opinio Iudeorum qui dicunt quod lex Mosaica non est abolita, sed adhuc est obseruanda. 407
    CAP. uII.---Determinatio premissorum. 407
    CAP. uIII.---Opinio Iudeorum, qui dicunt quod diuine sanctiones ut tunc non sunt mutande. 408
    CAP. IX.---Solutio premissorum. 409
    CAP. X.---Quibus auctoritatibus probatur quod lex, quantum ad litteram, mortua sit. 410
    CAP. XI.---Quibus rationibus muniti Iudei probant Messiam non uenisse. 410
    CAP. XII.---Solutio Christianorum. 411
    CAP. XIII.---Quibus auctoritatibus probant Iudei Christum non fore Deum. 413
    CAP. XIu.---Solutio Christianorum. 414
    CAP. Xu.---Quibus auctoritatibus probatur Christum esse Deum. 414
    CAP. XuI.---Quibus auctoritatibus muniti dicunt Christum esse conceptum de uirgine. 415
    CAP. XuII.---Solutio Christianorum ad predicta. 415
    CAP. XuIII.---Quibus auctoritatibus et rationibus probatur quod B. uirgo manens intacta, Christum concepit. 416
    CAP. XIX.---Quibus auctoritatibus probatur quod omnes ante Christi aduentum ad inferos descendebant, et quod necessarium fuit ad reducendum genus humanum, ut Deus hominem assumeret, et sibi mortem subiiceret. 418
    CAP. XX.---Quibus auctoritatibus probatur quod Christus passus sit ad nos liberandum, et peccata nostra delendum. 419
    CAP. XXI.---Quibus auctoritatibus probatur quod Christus uere resurrexit a mortuis, et ad celos ascendit. 420

LIBER QUARTUS.---Contra paganos seu Mahometanos.
    CAP. I.---Quibus auctoritatibus et rationibus dicunt pagani, seu Mahometani, Christum conceptum fuisse de flatu Dei communi. 421
    CAP. II.---Solutio Christianorum ad premissa. 422
    CAP. III.---Opinio paganorum, qui dicunt quod Christus fuit impassibilis et immortalis. 423
    CAP. Iu.---Solutio premissorum. 424
    CAP. u.---Opinio paganorum, qui dicunt homines in eterna beatitudine cibo et potu materiali reficiendos esse. 424
    CAP. uI.---Solutio ad premissa. 424
    CAP. uII.---Quod pagani asserunt, quod licitum est eis plures habere simul uxores. 425
    CAP. uIII.---Solutio predictorum. 425
    CAP. IX.---Opinio illorum qui dicunt quod sola ablutio corporis per aquam sufficit ad remissionem peccati. 426
    CAP. X.---Responsio Christianorum. 426
    CAP. XI.---Opinio Iudeorum et Saracenorum contra Christianos, quia Christiani habent imagines in ecclesiis. 427
    CAP. XII.---Solutio premissorum. 427
    CAP. XIII.---Opinio paganorum, quod neminem debent salutare, nisi fuerit eiusdem secte cum eis. 428
    CAP. XIu.---Refellitur premissa opinio. 428

LIBER DE PLANCTU NATURAE.
    Ad lectorem. 429
     Natura Alano loquitur. 442
    Quomodo Alanus loquatur Nature. 446
    uerba Alani ad Naturam. 447
    Alani prima questio. 448
    Questio secunda. 448
    Ratio Nature. 448
    Solutio prime questionis. 448
    Solutio secunde questionis Alani. 450
    Tertia questio Alani. 451
    Responsio Nature. 451
    Questio quarta. 452
    Solutio questionis. 452
    Quinta Alani questio. 452
    Questionis solutio. 452
    Sexta questio Alani. 454
    Questionis solutio. 454
    Septima Alani questio. 461
    Responsio Nature. 461
    De superfluo potu. 462
    De superfluitate ciborum. 463
    De auaritia. 463
    De arrogantia. 467
    De inuidia. 468
    Remedia contra inuidiam. 469
    De adulatione. 469
    Supplicat Alanus nature. 470
    Remedia contra uitia. 470
    Aduentus Hymenei. 471
    De uestibus Hymenei. 472
    Aduentus Castitatis. 472
    Aduentus Temperantie. 473
    Aduentus Largitatis. 474
    Aduentus Humilitatis. 475
    Querulosa Nature collocutio cum Hymeneo, et uirginibus predictis. 475
    Legatio Hymenei cum Nature litteris ad Genium. 476
    Resumit Natura suam querulosam locutionem. 478
    Natura consolatur Largitatem et Prodigalitatem reprobat. 478
    Aduentus Genii. 479
    Quomodo ueritas comitabatur Genium. 480
    Quomodo Natura occurrat Genio aduentanti. 480
    Alloquitur Genius Naturam. 480
    Hic promulgat Genius excommunicationem pretaxatis. 481
    Conclusio operis. 482

ANTICLAUDIANUS SIuE DE OFFICIO uIRI BONI ET PERFECTI LIBRI NOuEM.
    Ad lectorem. 482
    Summarium Anticlaudiani siue librorum de officio uiri boni et perfecti. 483
    Prefatio ipsius auctoris. 485
    Eiusdem prefatio altera. 487

LIBER PRIMUS.
    CAP. I.---Natura, sui corruptionem in hominibus perpendens, optat creari hominem omnino perfectum. Conuocat uirtutes. Processus uirtutum in domum Nature. 487
    CAP. II.---Concilium uirtutum. 489
    CAP. III.---Quo sita erat domus Nature. Descriptio silue in qua erat domus Nature et fontis qui ibidem erat. 489
    CAP. Iu.---Domus Nature in monte sita. Picture domus. Pictura imitatur logicam. Aristoteles, Plato, Seneca, Ptolomeus, Tullius, uirgilius. 490
    CAP. u.---Meuius, Neronis crudelitas, Aiax, Paris, Dauus. Elementorum concordia. 491
    CAP. uI.---Natura loquitur et deprauatos hominum mores deplorat. 492
    CAP. uII.---Prudentie pulchritudo, uestimenta. 493
    CAP. uIII.---Prudentia orationem Nature approbat. 495
    CAP. IX. 496
    CAP. X.---Ratio loquitur. Eius descriptio. 496

LIBER SECUNDUS.
    CAP. I.---uoluntas auriga uisus. Rationis discursus. Ratio se humilians petit ueniam. Approbat consilium Nature. Hominem uirtutibus omnibus perfectum in terris optat. 497
    CAP. II. 499
    CAP. III.---Prudentia aptissima indicatur ut ad Deum mittatur. Celorum secreta rimatur. 500
    CAP. Iu.---Concordia describitur. Eius forme ualor, potestas, etc. 501
    CAP. u.---Concordia loquitur. Enumerantur plurima mala que in mundo contigerunt defectu concordie.
     CAP. uI.---Prudentia uerbis Concordie accensa, legationem assumit. Currus edificari ordinatur. Septem designantur artes liberales. 504
    CAP. uII.---Artes liberales designantur. Artibus liberalibus iniungitur edificatio currus Prudentie. Grammatica facit temonem in curru Prudentie. Grammatice fructus. Grammatice natura et usus. 505
    CAP. uIII.---Grammatica rudem materiam adaptat operi. Grammatice auctores. Donatus. Aristarchus. Priscianus. Grammatici solo cortice gaudent. 508

LIBER TERTIUS.
    CAP. I.---uirgo secunda Logica est. Logica axim facit in curru Prudentie. Logice facies, habitus, etc. Logice ars qualis. Sophista fraudes detegit. Logice usus. Quomodo ex ferro axim conficiat. Auctores logice: Porphyrius, Aristoteles, Zeno, Betius. 509
    CAP. II.---uirgo tertia est Rhetorica. Rhetorica describitur. In dextra gerit tubam, in sinistra cornu. Rhetorice officium et usus. Rhetorice orationis partes. Cicero, de Rhetorica optime meritus. 511
    CAP. III.---Rhetorice auctores alii: Quintilianus, Symmachus, Sidonius. Rhetorica temonem in curru Prudentie ornat gemmis et argento. Axi quoque uarios flores insculpit. 513
    CAP. Iu.---Quarta soror est Arithmetica. Eius forma, opus, etc. Eius uestimenta. Arithmetice usus. Arithmetica conficit primam rotam in curru Prudentie. Arithmetice auctores: Nicomachus, Gilbertus, Pythagoras, Chrysippus. 514
    CAP. u.---Musica est quinta soror. Musice habitus. Musice auctores. Musice efficacia. Musica secundam rotam facit in curru Prudentie. Michalus doctor musices. 516
    CAP. uI.---Geometria sexta soror est. Geometrie habitus. Eius opus. 518
    CAP. uII.---Geometria rotam tertiam fabricat. 519

LIBER QUARTUS.
    CAP. I.---Astronomia uirgo ultima. Astronomie uultus et habitus. Eius dignitas et ars. Planetarum orbes et motus. Rotam quartam fabricat Astronomia. Concordie partes currus disponit et unit. 519
    CAP. II.---Ratio quinta equos iungit currui Prudentie, scilicet quinque sensus. Primus equus, uisus est. Auditus, est secundus equus. 521
    CAP. III.---Olfactus est tertius equus. Gustus est quartus equus. Tactus est quintus equus. 522
    CAP. Iu.---Ratio equos omnes regit, et currui iungit. Ratio auriga Sapientie et Prudentie. Prudentia monita Ratione, currum conscendit, scrutatur erem, eiusque naturam. 524
    CAP. u.---Prudentia considerat spiritus in ere uagantes. 525
    CAP. uI.---Supremam eris regionem uisitat Prudentia. Arx solis describitur. Sphera ueneris describitur. Stilbon est stella Mercurii. Sphera Mercurii. 526
    CAP. uII.---Palatium Martis describitur. Iouis regio describitur. Stella Iouis, bona est. 527
    CAP. uIII.---Saturni sphera describitur. Tarde mouetur. Stella Saturni mala. 528

LIBER QUINTUS.
    CAP. I.---Firmamentum ascendit Prudentia. Zodiacus cum suis signis describitur. 529
    CAP. II.---Equi, siue sensus externi, celi secreta penetrare nequeunt. 529
    CAP. III.---Theologie ornatus. Librum in dextra gerit, sceptrum in sinistra. 530
    CAP. Iu.---Prudentia Theologiam salutat. Eius ducatum requirit. Itineris causam pandit. Hominem beatum formari desiderat Natura. Nature potestas limitata. Anima petitur uirtutibus omnibus predita. 532
    CAP. u.---Theologia se comitem offert Prudentie, modo currum et equos deserat. Prudentie in celum tendenti, conceditur equus secundus Auditus. Auctoris oratio piissima ad Deum. 533
    CAP. uI.---Prudentia aquas crystallinas miratur. Elementorum miratur concordiam. Aquarum crystallinarum naturam examinat. Rerum super lunarium exacta cognitio nature uires excedit. 535
    CAP. uII.---Celi empyrei delicie. 536
    CAP. uIII.---Sancti de terra assumpti celum incolunt. Sanctorum diuersa merita. 537
    CAP. IX.---Marie uirginis laudes et prerogatiua. 538

LIBER SEXTUS.
    CAP. I.---Prudentia splendorem celi Empyrei ferre non ualet. Theologia illam confortat. Theologia implorat auxilium Fidei. Theologia articulos fidei docet. 539
    CAP. II.---Fides, hortatu Theologie, accedit Prudentiam,  eamque ab exstasi liberat. Exstasis describitur. Prudentie languenti datur celestis potio. Fides offert Prudentie speculum, in quo omnia cernat, que in celo sunt, licet nonnisi obscure. 541
    CAP. III. 543
    CAP. Iu.---Prudentia, relicto Rationis ductu, Fidem sequitur. Fides Theologiam etiam assumit in comitem. Prudentia comitata Fide et Theologia celestia loca ingreditur. Speculo armat oculos. Predestinationis causas rimatur. uaria Dei inducia perpendit. Alia celi empyrei mirabilia considerat. 543
    CAP. u.---Prudentia freta comitibus suis, Fide et Theologia, arcem Dei conscendit. Prosternit se Deo. A Deo erigitur, et confortatur. 545
    CAP. uI.---Deum alloquitur, cum omni humilitate. Causam legationi sue exponit. Conqueritur mundum totum in maligno positum esse. Nature petit succurri formatione hominis noui. Nature necessitatem pergit exaggerare. Qualitates exponit noui hominis quem requirit a Deo. 545
    CAP. uII.---Deus consolatur Prudentiam. Petitioni eius assensum prebet. Misericordia supereminet iudicio. Anima promittitur noua, uirtutibus omnibus decorata. 547
    CAP. uIII.---Prudentia Deo gratias agit. Deus promissum implet. Noys preparat ideam anime creande. Deus animam creatam Prudentie commendat. Anima unguento perfunditur contra peccata. Prudentie uoti compos reuertitur, cui occurrit ratio. Natura miratur perfectiones anime recenter create, et a Prudentia sibi oblata. 548

LIBER SEPTIMUS.
    CAP. I.---Prudentie reuertenti a Deo occurrunt uirtutes. Natura ex elementis nobile corpus format. Corporis formati pulchritudo. 549
    CAP. II.---Concordia federat animam corpori. Arithmetica et Musica cooperantur coniunctioni anime et corporis. 550
    CAP. III.---Pudicitie et Modestie dona. 551
    CAP. Iu.---Rationis dona. 552
    CAP. u.---Honestatis dona. 553
    CAP. uI.---Logice uirtus. Rhetorice, Arithmetice, Musice, Geometrie, Astrologie, Theologie, Pietatis dona. 554
    CAP. uII.---Fidei dona. 556
    CAP. uIII.---Nobilitas filia Fortune. 557
    CAP. IX.---Aduersitatis fluuius. 558

LIBER OCTAuUS.
    CAP. I.---Fortune domus describitur. Fortuna nusquam stabilis. 559
    CAP. II.---Nobilitas domum Fortune, matris sue, accedit. Fortuna et Nobilitas domum Nature adeunt. Nobilitatis dona parui momenti sunt, respectu uirtutum. Ratio assistit Fortune. Non sinit dare diuitias, nisi mensurate. 560
    CAP. III.---Alecto dolet hominem ad tantam perfectionem deuenisse. uitiorum congregatur concilium ad hominem impugnandum. 562
    CAP. Iu.---Alecto Fastum alloquitur. Conqueritur de conuersione hominum. Hominem impugnandum decernit. 562
    CAP. u.---uitia conspirant in hominem. Prima bellum sitit Discordia famulis suis, seu Liuore, Rabie, etc. Discordie comites alii recensentur. 563
    CAP. uI.---Stultitie bellum. Eius comites. Impietatis comites, Auaritia, furia infernalis, et eius sequela. uitiis strenue se opponunt uirtutes hominemque defendunt. 564
    CAP. uII.---uitia magno impetu in orbem prorumpunt. Conflictus uirtutum et uitiorum preludium. 566

LIBER NONUS.
    CAP. I.---Pugne descriptio insignis. Discordia pugnam inchoat. Homo iustus strenue sese uitiis opponit. Discordiam primo aggreditur, et obtruncat. Cetera quoque uitia perimit uel fugat. 565
    CAP. II.---Paupertatis arma. Inuadit hominem. Sodales Paupertatis recensentur. Paupertas sternitur. Eius fugantur sodales. 567
    CAP. III.---Infamia oppugnat hominem. Repellitur. Infamie comites. Infamia sternitur. Comites fugiunt 568
    CAP. Iu.---Senectutis impetus. Luctando inuadit hominem. Senectutis arma. Senectus sine uulnere uincitur. uicta fugit, armis deiectis, contenta baculo. 569
    CAP. u.---Fletus ulturus matrem armatur in hominem. uincitur per risum. uenus fortiori impetu hominem  aggreditur. Eius arma. Homo fugiendo sagittam uibrat, ueneremque perimit. Fugiendo fugatur Libido. Libido potentiam suam iactat, et uictorias recenset. 570
    CAP. uI.---Excessus hominem oppugnat. uincitur a Moderantia. Luxum uincit Sobrietas. Gula expugnatur. Carnis stimulum debellat Ratio. Imprudentie bellum; uincitur a Prudentia. 571
    CAP. uII.---Impietatis bellum. Impietas non mouetur blanditiis. Proprio labore fatiscit. Fraudis bellum. Adulatione tentat superare hominem. Fides Fraudem superat. 572
    CAP. uIII.---Auaritie bellum. Superatur a Largitate. Prosperitas. Homo auxilio uirtutum debellat uitia. Homo beatus describitur et extollitur. 573
    CAP. IX.---Auctor munit opus suum contra Zoilorum dentes. 574
    Epilogus.---A Deo semper incipiendum et in eumdem desinendum. 575
    RHYTHMUS DE INCARNATIONE CHRISTI. 577
    Rhythmus alter quo fluxa et caduca hominis natura graphice depingitur. 579
    DOCTRINALE MINUS, alias Liber parabolarum.
    Monitum ad lectorem. 579
    Liber parabolarum. 581

SUPPLEMENTUM AD EDITIONEM CAROLI DE WISCH. DE ARTE SEU ARTICULIS CATHOLICAE FIDEI.
    Monitum. 593
    Prologus. 595

LIBER PRIMUS.
    I.---Quidquid est causa cause, est causa causati. 597
    II.---Omnis causa subiecti est causa accidentis. 598
    III.---Nihil seipsum composuit, uel ad esse perduxit. 599
    Iu.---Neque subiecta materia sine forma, neque forma sine subiecta materia actu potest esse. 599
    u.---Compositionem forme ad materiam esse causam substantie. 599
    uI.---Cuiuslibet substantie est triplex causa, scilicet materia et forma, et earum compago, quarum trium eadem est causa. 599
    uII.---Quecunque sub numero cadunt, differunt, uel differre faciunt. 600
    uIII.---Nihil est causa sui. 600
    IX.---Cuiuslibet inferioris esse est suprema causa. 600
    X.---Causa suprema neque componitur alicui, neque ipsam aliqua componunt. 600
    XI.---Causa suprema neque proprietas, neque forma. 600
    XII.---Causam supremam simplicissimam esse oportet. Unde manifestum est unam tantum esse omnium causam supremam, quam ratiocinandi gratia dicimus Deum. 600
    XIII.---In Deum nullum cadit accidens. 600
    XIu.---Deus nec alterari, nec augeri potest, nec minui, nec localiter moueri. 601
    Xu.---Deus est eternus. 601
    XuI.---Deus est immensus, incomprehensibilis, ineffabilis, innominabilis. 601
    XuII.---Deum nulla scientia, sed sola fide deprehendimus. 601
    XuIII.---Deus est in omni tempore, in omni loco, omnia et quantalibet potens. 601
    XIX.---Que in rerum creatione et dispositione commendabilia contemplamur per effectum et causam attribuuntur Creatori. Unde quia potenter et bene potentia et bona creata sunt, Creatorem potentem et bonum dicimus esse; et quia in rerum dispositione caritas, iustitia, misericordia, humilitas, pietas, et huiusmodi perpenduntur, ipsum pium, humilem, iustum, misericordem dicimus et sapientem. Porro etiam notis similitudinibus dicitur lux, fons, oriens, lumen, uita, uidens, aliisque ex omni genere linguarum uocabulis ad eius magnitudinem predicandam transumptis. 602
    XX.---Deus est potentia, qua dicitur potens; sapientia, qua sapiens; caritas, qua diligens. Ceteraque nomina, que diuine nature competunt, de Deo, sed improprie diuinam predicant essentiam. 602
    XXI.---Omnia in Deo, et Deus in omnibus, et omnia dicitur esse causatiue. 603
    XXII.---Deus essentialiter est ubique, et nusquam localiter. 603
    XXIII.---Cuiuslibet substantie admiranda compago, quantus sit suus auctor, ostendit. 603
    XXIu.---Materia et forma, earumque compago tria prorsus diuersa sunt, que in cuiuslibet substantie creatione principaliter exiguntur. Unde manifestum est quod  in unius eiusdemque substantie creatione effectus in uno eodemque Creatore Trinitatem esse conuincit. Et hec Trinitas tres persone dicuntur, prima Pater, secunda Filius, tertia Spiritus sanctus. 603
    XXu.---Licet in qualibet substantie creatione materiam Patri, formam Filio, compositionem Spiritui sancto possit congruus ordo destinare: Tamen in quolibet trium totam Trinitatem necesse est operari. 603
    XXuI.---Materie forma innata, et ex ipsis procedens compago Filium natum a Patre, et eorum nexum amoremque Spiritum sanctum ab utroque procedere nobis figuraliter pronuntiant. 603
    XXuII.---Pater et Filius et Spiritus sanctus equales sunt potentia et natura. 604
    XXuIII.---Una est essentia trium personarum, quarum nulla est altera reliquarum. 604
    XXIX.---Quecunque predicant diuinam essentiam, tribus personis conueniunt. 604
    XXX.---Personarum Trinitas est unitas Deitatis. 604

LIBER SECUNDUS.
    I.---Deus est summum bonum, nec in eo, nec ab eo malum. 605
    II.---Quidlibet, siue substantia, siue accidens sit, in sui esse natura bonum esse necesse est. 605
    III.---Summa caritas, iustitia, humilitas, misericordia perpenditur in Deo. 605
    Iu.---Rem diuine sapientie, et glorie participem fuisse creandam diuina caritas probat, et res illa spiritus rationalis dicitur. 605
    u.---Spiritus rationalis Deum timere, et seruire tenetur, et in omni obedientia ministrare. 606
    uI.---Machina mundi cum suis multiplicibus ornamentis in timoris et laudis et ministerii Dei, et comitande glorie materiam fuerat fabricanda. 606
    uII.---Ob multiplices ministeriorum causas in machina mundi multos oportuit spiritus rationales creari: ipsos autem Dei nuntios appellamus 606
    uIII.---Liberum arbitrium bene et male gerendi fuerat angelis de necessitate iustitie conferendum. 606
    IX.---Angelorum naturam fortem et subtilem, et multiplici gratia ditatam fuisse credendum est. 607
    X.---Ut bene mereantur angeli, tenentur libero arbitrio uti ad bonum. 607
    XI.---Angeli utentes male libero arbitrio irremediabiliter fuere damnandi. 607
    XII.---Charitas et humilitas Dei ad omnia protenduntur. 607
    XIII.---Cum omni re aliquid in sui natura commune habens, sapientie et glorie Dei communicans, etiam de uilissima materia fuerat procreandum; et illud hominem appellamus. 607
    XIu.---Liberum arbitrium fuerat homini indulgendum. 608
    Xu.---Omnes cogitatus, sermones et actus humani ad Deum tanquam ad legitimum finem sunt ex debito dirigendi. 608
    XuI.---uoluntati hominis cum effectu, quantum in ipsa est, premium et penam equum est compensari. 608
    XuII.---uoluntas bene merendi perpetua digna est retributione perpetua. 608
    XuIII.---Bene merentium apud Deum retributionem non mercedem, sed gratiam esse constat. 608
    XIX.---Omnis res bene uel male merendo laborans premio debet gaudere, uel pena damnari. 608
    XX.---Bonum, quod in Deo est, bene merentibus confertur. Unde manifestum est Deum bene merentibus se ipsum conferre. 609
    XXI.---Humana fragilitas a bono statu facilem ruinam incurrit. 609
    XXII.---Mentis inquinamentum ablui desiderat et abstergi. 609
    XXIII.---In cogitationibus, uerbis, operibus malis corrigendis consilium est querendum. 609
    XXIu.---Corporis fragilitas indiget remedio subleuari. 609
    XXu.---Multiplex morbi causa multiplici indiget remedio medicine. 609
    XXuI.---Creber casus crebrum expetit auxilium resurgendi. 610
    XXuII.---Ut homo sanior et fortior fiat, instandum est multiplicibus adiumentis. 610
    XXuIII.---Forma hominis per abusum deformis effecta indiget reformari. 610
    XXIX.---Male merens apud Deum Deo iniuriosus existit. 610
    XXX.---Male merens in infinitum magna puniendus est pena. 610

 LIBER TERTIUS.
    I.---Homo lapsus et penitens debuit diuina misericordia uisitari. 609
    II.---Lapsum hominem oportuit, ad percipiendam gloriam, reparari. 609
    III.---Hominis culpam debuit homo satisfactione de lere. 610
    Iu.---Satisfactione hominem reparare neque angelus neque homo purus potuit, neque alia creatura. 610
    u.---Opportunum fuit Deum pro homine satisfacere. Unde magnum est, Deum hominem factum, reparaturum fuisse genus humanum. 611
    uI.---Secunda persona de Trinitate ad uniendum sibi humanam naturam fuit conuenientius destinanda. 611
    uII.---Homo reparator pro lapso homine Deo debuit se offerre. 611
    uIII.---Oblatio debita pro homine redimendo sincera debet esse, et ab omni peccati contagio aliena. 611
    IX.---Ex muliere incorrupta carnem Dei Filius fuerat assumpturus; et ille dictus est Christus. 612
    X.---Pro peccatis lapsorum contumelias et terrores et mortis penam Redemptorem decuit sustinere. 612
    XI.---Hostia illa Deo Patri fuerat offerenda 612
    XII.---Hostia illa pro quorumlibet hominum quantislibet excessibus sufficiens est satisfacere Creatori. 612
    XIII.---Hostia hec Deo Patri crebris est ministeriis offerenda. 612
    XIu.---Hoc remedium est inutile recusanti. 612
    Xu.---Deus alio modo potuit humanum genus competenter redimere. 612
    XuI.---Expertem huius remedii ad gloriam nullatenus, sed ad penam potius pertinere. 612

LIBER QUARTUS.
    I.---Predicatio et sacramenta Ecclesie necessaria sunt. 613
    II.---Baptismi causam inquirere. 613
    III.---Eucaristie causam scrutare. 613
    Iu.---Matrimonii causam inuestigare. 614
    u.---Penitentie causam rimare. 614
    uI.---Multiplicium in Ecclesia sacramentorum causas multiplices explicare. 614
    uII.---Fideles Christi sacramentorum fidem habere constat. 615
    uIII.---Fides sacramentorum exigitur a bene merentibus apud Deum. 615
    IX.---Alicui nondum baptisato nec recusanti, neque prauam conscientiam habenti collatus aliquid confert baptismus. Unde manifestum est, mente captis efficacem esse baptismum et paruulis. 615

LIBER QUINTUS.
    I.---Resurrectio est corporis et anime morte separatorum iterata coniunctio, tam anime quam corpori pro facti qualitate premium uel penam conferendo. 615
    II.---Totus homo retributionem perpetuam consequitur. 615
    III.---Homo resurget in carne, quam habuit, et cum anima sua pariter denuo uniendus. 615
    Iu.---Ad omnes tam maiores quam minores resurrectionem pertinere generaliter. Unde manifestum est Christum a mortuis resurrexisse. 616
    u.---Corpus incorruptibile expersque defectus resurrectio captabit. 616
    uI.---Sancti in gloria perfecte scientie caritatisque retributione gaudebunt. 617
    uII.---Tormento perpetuo damnatorum nulla maior est pena. 618

REGULAE THEOLOGICAE.
    Prefatio. 617
    Prologus. 621
    REG. I.---Monas est, qua quelibet res est una. 623
    REG. II.---In supercelesti unitas, in celesti alteritas, in subcelesti pluralitas. 623
    REG. III.---Monas gignit monadem, et in se suum reflectit ardorem. 624
    REG. Iu.---In Patre unitas, in Filio equalitas, in Spiritu sancto unitatis equalitatisque connexio. 625
    REG. u.---Sola monas est alpha et omega sine alpha et omega. 625
    REG. uI.---Omne limitatum alpha et omega aut est bonum ab alpha, aut est bonum ab alpha et omega. 626
    REG. uII.---Deus est spera  intelligibilis, cuius centrum ubique, circumferentia nusquam. 627
    REG. uIII.---Deus est cui quidlibet quod est, est esse omne quod est. 627
    REG. IX.---Quidquid est in Deo, Deus est. 628
    REG. X.---Omnis predicatio de Creatore facta, copulata est et coniuncta. 628
     REG. XI.---Omne simplex esse suum, et id quod est unum habet. 628
    REG. XII.---Nullum simplex subiectum esse potest 629
    REG. XIII.---Solum simplex est forma absque materiali subiecto, et substantie absque formali predicato. 629
    REG. XIu.---Omne esse ex forma est. 629
    REG. Xu.---Eius quod est esse, nullum est esse. 629
    REG. XuI.---Sola forma informis est, quia forme non est forma. 629
    REG. XuII.---Omne nomen datum ex forma, dictum de forma, cadit a forma. 629
    REG. XuIII.---Omnes affirmationes de Deo dicte incompacte, negationes uero uere. 630
    REG. XIX.---Omne simplex proprie est, et improprie dicitur esse. 630
    REG. XX.---Omne simplex alio est, et alio dicitur esse. 630
    REG. XXI.---Omne nomen Deo conueniens conuenit ei uel causatiue, uel similitudinarie, uel adiectiue, uel negatiue. 631
    REG. XXII.---Omni theologica predicatione ostenditur Deus esse quid, uel ad quid. 631
    REG. XXIII.---Omnis terminus, qui de Deo dicitur secundum substantiam, de tribus personis dicitur singillatim, et in singulari numero; et de tribus in summa, et in singulari numero. 631
    REG. XXIu.---Nullum nomen substantiuum uoce et significatione, uel uoce tantum, pertinens ad essentiam de tribus personis dicitur in summa, et in plurali numero, sed in singulari tantum. 632
    REG. XXu.---Omne nomen adiectiuum, adiectiue retentum, ad essentiam pertinens, de tribus personis dicitur in summa, et in plurali numero. 632
    REG. XXuI.---Omnis translatio in diuinis, nominis est, et non rei. 633
    REG. XXuII.---Omne nomen, uel pronomen distinctiuum, in masculino, uel feminino nomini personali adiunctum, pertinet ad personam, in neutro uero ad essentiam. 634
    REG. XXuIII.---Nullum nomen, uel pronomen partitiuum conuenienter adiungitur nomini essentiali. 635
    REG. XXIX.---Quotiescunque dictio exclusiua adiungitur nomini essentiali, nomen potius facit in genus rei, quam in rem generis: nec est pro quo fiat suppositio, sed indeterminate fit sermo de aliquo. 635
    REG. XXX.---Omne nomen essentiale, aut est quasi mathematicum, aut est quasi concretiuum. 635
    REG. XXXI.---Omne nomen mathematicum minus improprie dicitur de Deo, quam concretiuum. 636
    REG. XXXII.---Omne nomen, quod de Deo dicitur, aut est essentiale, aut cessentiale, aut personale, aut compersonale, aut partim personale, partim essentiale. 636
    REG. XXXIII.---Nullum nomen priuationis, uel obnoxietatis, uel uiolentie designatiuum cadit in Deum. 637
    REG. XXXIu.---Omnis sermo theologicus debet catholicus esse, generalis, usitatus, ab intellectu non dissonus, rei, de qua loquimur, consonus. 637
    REG. XXXu.---Nomina substantiua minus improprie dicuntur de Deo, quam adiectiua. 637
    REG. XXXuI.---Quotiescunque per pronomen demonstratiuum de Deo fit sermo, cadit a demonstratione. 638
    REG. XXXuII.---uerba per maiorem improprietatem dicuntur de Deo, quam nomina, uel pronomina. 639
    REG. XXXuIII.---Nullum nomen in diuinis est nota eius quod de altero dicitur, uel quod alterum, sed potius eius quod idipsum est. 639
    REG. XXXIX.---Nullum uerbum minus improprie dicitur de Deo, quam hoc uerbum est. 640
    REG. XL.---Omne uerbum presentis temporis minus improprie dicitur de Deo, quam preteriti, uel futuri. 640
    REG. XLI.---Omne aduerbium locale dictum de Deo predicat immensitatem diuinam, siue quamdam collationem Creatoris ad creaturas, secundum quam Creator in creaturis tanquam causa efficiens in suis effectibus esse dicitur. 640
    REG. XLII.---Localibus circumlocutionibus de Deo predicatur aut immensitas diuina, aut collatio, aut unio. 640
    REG. XLIII.---Aduerbia temporalia de Deo dicta predicant eternitatem. 640
    REG. XLIu.---Aduerbia similitudinis de Deo dicta, aut essentie ueritatem, aut improprietatem, aut adiunctionem significant. 640
    REG. XLu.---Hec prepositio, in, in diuinis aliquando notat essentie identitatem, et persone pluralitatem; aliquando quasi diuersitatem; aliquando eternam predicationem;  aliquando identitatem; aliquando causam efficientem; aliquando quasi causam formalem. 641
    REG. XLuI.---Hec propositio, secundum, in diuinis aliquando notat ordinem cause, aliquando notat ordinem intelligentie. 641
    REG. XLuII.---Hec propositio, secundum, aliquando notat quasi efficientem causam; aliquando quasi formalem; aliquando nature conditionem. 641
    REG. XLuIII.---Nominum, que de Deo dicuntur, aliud dicitur de tribus personis, ita quod de nulla earum; aliud ita de tribus in summa, quod de singulis; aliud ita de una persona, quod non de aliis. 642
    REG. XLIX.---Nominum theologorum alia appropriantur uni persone nomine, et re; alia nomine, et non re. 642
    REG. L.---Hoc nomen, Pater, de Deo dictum aut predicat personam, aut personalem proprietatem, aut relationem Patris ad Filium, aut relationem Patris ad creaturas secundum creationem, aut relationem Patris ad hominem secundum recreationem. 642
    REG. LI.---Hoc nomen, Principium, aliquando predicat paternitatem, aliquando spirationem, aliquando relationem Creatoris ad creaturas. 643
    REG. LII.---Nominum, que appropriantur personis nomine et re, alia dicuntur per positionem, alia per abnegationem. 645
    REG. LIII.---Hec circumlocutio, Spiritus sanctus, aut personam, aut personalem proprietatem, aut relationem in diuinis predicat. 646
    REG. LIu.---Ille solus uere est omnipotens, qui potest omnia, que posse est aliquid posse. 647
    REG. Lu.---Id solum potest Omnipotens quod eius iustitie, eius potentie, eius misericordie conuenit. 647
    REG. LuI.---Deus omnipotens dicitur, quia potest non solum que sunt, uel fieri possunt, sed etiam ea, que fieri non possunt. 647
    REG. LuII.---Quidquid est possibile secundum inferiorem causam, est possibile secundum superiorem: sed non conuertitur. 648
    REG. LuIII.---Omne impossibile secundum inferiorem causam, ad quod sequitur impossibile secundum superiorem, est impossibile Deo. 648
    REG. LIX.---Non si ueritas est in essentia, possibilitas in natura. 649
    REG. LX.---Omnipotens nichil non potest quod potuit, nichil non potuit quod potest. 650
    REG. LXI.---Opera Trinitatis indiuisa sunt. 650
    REG. LXII.---Nihil contra illius uoluntatem fieri potest, qui nichil nisi bonum uelle potest. 651
    REG. LXIII.---Prima substantia non recipit maius, uel minus. 651
    REG. LXIu.---Diuina prouidentia falli non potest. 652
    REG. LXu.---Necessarium est euenire, quod Deus preuidit, necessitate consequenti, non consequentis. 652
    REG. LXuI.---Ad necessitatem superioris cause sequitur necessitas inferioris cause; sed non conuertitur. 652
    REG. LXuII.---Necessitati superioris cause cedit necessitas inferioris cause. 654
    REG. LXuIII.---Omnia in quantum sunt, bona sunt. 654
    REG. LXIX.---Cuius finis bonus est, ipsum quoque bonum est. 656
    REG. LXX.---Unius actionis diuersi fines esse non possunt. 656
    REG. LXXI.---Omne meritum est uoluntarium aut uoluntate originis, aut origine uoluntatis. 657
    REG. LXXII.---Penes uoluntatem est omne meritum. 658
    REG. LXXIII.---Omne peccatum fit aut in committendo quod non oportet, aut omittendo quod oportet. 658
    REG. LXXIu.---Non facere uitat penam, facere meretur coronam. 659
    REG. LXXu.---Omnis actio informis, uel deformis, formata esse non potest: nec e conuerso. Sic nec magis, nec minus potest esse informis, uel deformis, nec magis, nec minus formata. 659
    REG. LXXuI.---Omne peccatum est pena aut passionis affectu, aut consequentis effectu. 660
    REG. LXXuII.---Omnis pena aut est in bono conseruans, aut bonum probans, aut malum purgans, aut ad maius bonum inuitans, aut in malo indurans, aut sola acredine crucians, aut peccato commaculans. 661
    REG. LXXuIII.---Omnis motus concupiscibilitatis ad illecebras est uitium ex peccato; omnis motus concupiscentie in illecebris est peccatum ex uitio. 661
    REG. LXXIX.---Omnis uoluntas affectionis est meritum  faciens; uoluntas effectionis est meritum perficiens. 661
    REG. LXXX.---Non paritas effectus in uoluntate, sed paritas affectus in uoluntate paritatem parit in crimine. 662
    REG. LXXXI.---Omne peccatum, quo penitentie pena remittitur, penitentia pene admittitur, non essentia actus, sed equipollentia reatus. 662
    REG. LXXXII.---Omne meritum pene penes hominem est actione; omne meritum glorie super hominem auctoritate. 663
    REG. LXXXIII.---Homo gratia a Spiritu habet posse quo uelit; gratia in Spiritu habet uelle quo possit. 663
    REG. LXXXIu.---Omne hominis arbitrium magis liberum est ad malum seruiendo, minus liberum ad bonum liberando, ut maior libertas sit seruitutis, minor libertatis. 664
    REG. LXXXu.---Sicut omne bonum meritorium in homine, aut progrediendo proficit aut tependo languescit, aut cessando deficit: sic omne malum meritorium in homine aut continuando augetur, aut attritione remittitur, aut contritione dimittitur. 664
    REG. LXXXuI.---Omnis iustus alii mereri potest meritum premii, non premium meriti. 665
    REG. LXXXuII.---Gratia ad meritum fit in nobis sine nobis, libero arbitrio comitante, non cooperante; gratia uero in merito fit in homine per hominem arbitrio libero faciente ad hoc, non sufficiente. 666
    REG. LXXXuIII.---Omnes uirtutes simul, et similiter dantur homini a creatione, ut sint per naturam; ex recreatione uero infunduntur homini, ut sint uirtutes per gratiam; pariter quidem habitu, sed dispariter usu. 666
    REG. LXXXIX.---uirtus et uitium sunt opposita mediate, non medii positione, sed utriusque abnegatione. 667
    REG. XC.---Meritum boni consistit penes liberum arbitrium occasionaliter, penes uirtutem formaliter, penes motum uirtutis essentialiter, penes gratiam efficaciter, penes opus instrumentaliter. 669
    REG. XCI.---Charitas inter uirtutes est causa prior, diuturnitate maior, mater informatione, forma apparitione, finis remuneratione, uniuersalior opere. 669
    REG. XCII.---Charitas in aliquo homine est ut riuulus et quasi finalis, cui communicat alienus; in aliquo uero est ut fons, et finalis, quam non participat nisi domesticus. 669
    REG. XCIII.---Ex fide dicitur iustificari homo, non quod ex ea sit iustificatio, sed quia procedit ex eius articulo. 670
    REG. XCIu.---Nullum opus in caritate factum deformatur ad meritum pene eterne; sed opus ex caritate factum informatur ad meritum glorie. 670
    REG. XCu.---Sicut in homine consideratur perfectio ratione comparationis, comprehensionis, facti, uoti, sufficientie, conscientie: ita in caritate consideratur perfectio, signi ratione, impedimenti exclusione, continuatione, radicatione, feruoris intensione. 671
    REG. XCuI.---Omnis timor bonus aut est initialis terminus fidei intra sumptus, uel extra sumptus; aut finalis terminus fidei uel intra sumptus, uel extra sumptus. 671
    REG. XCuII.---Sicut caro dicitur obedire rationi, quando non agit directe contra rationem, et ita ratio dicitur consentire carni, quando non reprimit carnem. 673
    REG. XCuIII.---Charitas que ab homine habetur, facit aliquid diligi, aut quia habet, aut ut habeat, aut ut habeatur. 673
    REG. XCIX.---Sicut homo per caritatem a thesi sue nature in apotheosim gratie ascendens est deificatus: ita Deus per caritatem ab apotheosi sue nature in hypothesim nostre miserie descendens est humanatus. 673
    REG. C.---Humana natura unita est diuine, ut substantie diuersitas sit in uno, et nature proprietas maneat in unito. 674
    REG. CI.---Sicut pars non potest esse totum, uel constituens constitutum, ita assumens non potest esse assumptum. 675
    REG. CII.---Ad hoc ut Christus esset homo, triplex concurrit unio: unio compersonalis, ut humane nature esset; unio subpersonalis, ut uiueret; unio propersonalis. 676
    REG. CIII.---Numerus cadit in Christum memorialis, quo numeratur substantialis hypostaseos; materialis, quo numeratur usia cum usiosi. 676
    REG. CIu.---Necessitas moriendi fuit in Christo, non ex actione superans animum, sed uoluntate astringens  euentum. 677
    REG. Cu.---In Christo fuit timor propassionis, non rationi obuians; sed non timor passionis mentem conturbans. 677
    REG. CuI.---Christus nil sibi meruit operibus suis: sed quidquid meruit, meruit nobis operibus singulis. 677
    REG. CuII.---Sicut Creator factus creatura per creature susceptionem: ita creatura fit corpus Creatoris per creature transubstantiationem. 678
    REG. CuIII.---In alia specie est corpus Christi, et sub alia specie est. 679
    REG. CIX.---Ad hoc ut panis transubstantietur in Dominicum corpus, fit quatuor concursus: ut sit in persona ordo, in agente intentio, in pane materia, in uerbis forma. 679
    REG. CX.---Sicut eucaristia est sacramentum, dignitatis iustitiam perficiens; sic baptismus est sacramentum necessitatis ad iustitiam proficiens. 679
    REG. CXI.---Sacramentum confirmationis non datur ad hoc ut baptismus habeatur, sed ut plenius possideatur. 679
    REG. CXII.---Sicut baptismus est primum remedium contra peccati originalis lapsum: sic penitentia est secunda tabula post peccati naufragium. 680
    REG. CXIII.---Sicut baptismus est sacramentum fidei, confirmatio sacramentum spei, et eucaristia sacramentum caritatis: sic extrema unctio est sacramentum penitentie, uel contritionis. 680
    REG. CXIu.---Coniugium est sacramentum remedii ad fugam, non necessitatis ad electionem 681
     REG. CXu.---Sacer ordo est sacramentum, quo insignitur homo, ut sic aliis per honorem presit, ut eis per onus prelationis prosit. 681
    REG. CXuI.---Omne dictum usque adeo a causa est, ut si causa non fuerit, ipsum quidem uacuum sit. 681
    REG. CXuII.---Aliud est dictum, aliud dicendi causa. 682
    REG. CXuIII.---Omnis causa dicti, alio dicitur, et alio exponitur. 682
    REG. CXIX.---Diuersa dicendi causa est a re cuius est, ut dictum est, causa. 682
    REG. CXX.---Causa rei alia intrinseca, alia extrinseca. 682
    REG. CXXI.---Causarum alia dicitur per se, alia ad aliud. 683
    REG. CXXII.---Causarum alia prima, alia secunda. 683
    REG. CXXIII.---Prima causa aut natura est subsistentis, aut proprietas eius. 683
    REG. CXXIu.---Secunda causa dicendi aut pertinet ad naturam, aut pertinet ad proprietatem. 683
    REG. CXXu.---Una causa dicendi est, que ad omnem pertinet dicti causam. 684

LIBER IN DISTINCTIONIBUS DICTIONUM THEOLOGICALIUM.
    Prologus Alani ad Hermengaldum abbatem Sancti Aegidii. 685
    Prologus alter eiusdem. 687
    Incipit Liber in Distinctionibus dictionum theologicalium. 687
    Index analyticus. 1013




 FINIS TOMI DUCENTESIMI DECIMI
